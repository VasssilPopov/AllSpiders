{"url": "https://www.novinite.bg/articles/184467/Tazi-sabota-i-nedelya-Simitli-se-prevrashta-v-stolica-na-kukerite", "text": "Тази събота и неделя Симитли ще се превърне в столица на кукерите. Началото на фестивала \"Симитлия – древната земя на кукерите\" ще бъде дадено в 9.30 часа на стадион \"Септември\". Кукери пристигат отвсякъде: Ямбол, Велес (Северна Македония), Пазарджик, Карлово, Перник и други. Всички те ще допълнят пъстротата в палитрата на кукери и бабугери от Симитли и региона и ще представят едно уникално дефиле на маскарадни костюми. Пред публиката ще бъдат представени и много обичаи.Заради рекордния наплив на записващи се участници в традиционния кукерски фестивал организаторите направиха феста двудневен.Само до края на 2019 година 50 групи бяха заявили участие. Сега се очаква още по-голям наплив заради отмяната на „Сурва“ в Перник.", "date": "2020.01.10", "title": "Тази събота и неделя Симитли се превръща в столица на кукерите"}
{"url": "https://www.novinite.bg/articles/184462/Borisov-se-sreshtna-s-predstaviteli-na-protestirashtite-prevozvachi", "text": "Министър-председателят Бойко Борисов провежда среща с представители на Конфедерацията на автобусните превозвачи, на Съюза на международните превозвачи, на Камарата на автомобилните превозвачи в България, на Националното сдружение на българските превозвачи, на Националния таксиметров синдикат, на АЕБТРИ и на Камарата на автобусните превозвачи. На разговора присъстват още министърът на финансите Владислав Горанов, министърът на регионалното развитие и благоустройството Петя Аврамова, заместник-министърът на регионалното развитие и благоустройството Николай Нанков, както и проф. Олег Асенов, член на УС на АПИ.", "date": "2020.01.10", "title": "Борисов се срещна с представители на протестиращите превозвачи"}
{"url": "https://www.novinite.bg/articles/184471/Fenovete-na-Botev-izlizat-na-protest-Nyama-da-zabravim-nyama-da-prostim-Za-Tosko", "text": "Феновете на Ботев излизат на протест. Запалянковците търсят справедливост и искат доживотни присъди за убийците на Тоско Бозаджийски. Бултрасите се събират днес пред бившето генералното консулство на Гърция. Сборният им пункт ще бъде Гроздовия пазар от 19:00 часа, пише Трафикнюз.\"Няма да забравим! Няма да простим! За Тоско!\", категорични са футболните фенове.Освободеният от ареста футболен запалянко, който бе задържан за смъртта на фена на Ботев Пд Тоско Бозаджийски, е със забрана да напуска Гърция и да посещава футболни мачове. Както TrafficNews вече съобщи, той бе освободен от ареста. Другият запалянко, съпричастен към трагичния инцидент, остава в ареста.Двамата мъже и техните адвокати пристигнаха в съдебната палата днес по обед. Предвид тежките обвинения и жестокостта, с която е извършено престъплението, бе взета най-тежката мярка задържане под стража за единия фен на ПАОК, който заедно с още около 20 човека нападнаха и биха жестоко български фенове, дошли на мач в Гърция.Припомняме, че 28-годишният младеж бе пребит и прегазен с кола в гръцкия град Солун след футболен мач между Арис и ПАОК.Над 1000 души се събраха пред църквата \"Свето Преображение Господне\", за да изпратят своя приятел и брат Тоско Бозаджийски, в сряда. За поклонението пристигнаха фенове на ЦСКА и Берое. ", "date": "2020.01.10", "title": "Феновете на Ботев излизат на протест:  Няма да забравим, няма да простим! За Тоско!"}
{"url": "https://www.novinite.bg/articles/184483/Zapochnaha-snimkite-na-eksplozivniya-ekshan-GI-Joe-Zmijski-ochi", "text": "Днес, 10 януари, на специална церемония в Токио беше отбелязан старта на продукцията . Най-новият филм от изключително популярната поредица  събира впечатляващ интернационален творчески екип, за да разкаже историята на Змийски очи – един от най-известните и обичани от феновете образи, който е час от оригиналната линия играчки, послужила за вдъхновение за франчайза, включващ комикси, видео игри, анимационни сериали и игрални филми.Енигматичната титулна роля в се изпълнява от световната звезда Хенри Годинг (, ), а към него се присъединяват Андрю Кожи, Самара Уивинг, Харука Абе, Такехиро Хира, Урсула Цорберо и майсторът на бойните изкуства Ико Уайс. Режисьор е Робърт Швентке (, ), а продуценти са Лоренцо ди Бонавентура (), Брайъм Голднър ().атакува кината на 16 октомври 2020", "date": "2020.01.10", "title": "Започнаха снимките на експлозивния екшън \"G.I. Joe: Змийски очи\""}
{"url": "https://www.novinite.bg/articles/184493/Otkriha-parviya-modulen-parking-v-Balgariya", "text": "Първият модулен паркинг в България беше открит с водосвет в Пловдив, съобщи БНР. Лентата прерязаха областният управител Дани Каназирева и един от собствениците - рали шампионът Костадин Щерев.Съоръжението се намира непосредствено до Сточна гара в Пловдив, изградено е изцяло от метални модули на 7 етажа. Капацитетът му е 15 автомобила, но при интерес може да бъде разширено с още нива и модули на ширина, обясни един от собствениците Димитър Иванов. Такива съоръжения са познати от десетилетия в Япония и САЩ. То дава възможност за улесняване на трудното паркиране в големите градове. Първият такъв паркинг е от 1920 година в Ню Йорк, посочи Щерев. Той подчерта, че паркингът е напълно подвижен и се сглобява за 20 дни. Според него такова съоръжение би улеснило паркирането и у нас.„Самото съоръжение е роботизирано. Има всички видове защити, така че потенциалният клиент в момента, в който спре автомобила, да се чувства спокоен, че колата е защитена. Когато модулите са сложени на определени места, където има проблем с паркирането и движението, прибирането на автомобила става много бързо. Когато има модулен автоматичен паркинг, клиентът спира на обозначеното място за паркиране, слиза от автомобила, заключва го и той се прибира на място, така че да е защитен и да не пречи на никой. Няма маневри, няма случай някой да е спрял накриво. Автомобилът се прибира автоматично - самата машина определя дължината и височината на колата и я прибира на точно определено място“, обясни Костадин Щерев. Той отбеляза още, че цената за този паркинг не се различава от тези на останалите паркинги в центъра на Пловдив. Паркингът работи 24 часа, има охрана и видеонаблюдение, а съоръжението издържа на бури и силен вятър.„Идеята ни е да направим съвкупност от модерно и лесно паркиране, което не заема много място, а същевременно всеки момент знаеш какво се случва с колата ти“, коментира рали състезателят.\"Вече обмисляме 6 места в район „Централен“, където биха могли да се поставят такива паркинги\", обясни зам.-кметът на района Тошо Пашов. ", "date": "2020.01.10", "title": "Откриха първия модулен паркинг в България"}
{"url": "https://www.novinite.bg/articles/184468/Karakachanov-sled-aresta-na-Dimov-Tova-e-pokazno-ubijstvo", "text": "Вицепремиерът и военен министър Красимир Каракачанов е провел среща с премиера Бойко Борисов заради ареста на министъра на околната среда и водите.На журналистически въпрос дали е имало среща и дали ще последва оставката на министъра, Каракачанов отговори така:\"След това показно убийство... Това е показно убийство\".От думите му стана ясно, че скоро ще бъде оповестена информация по случая.Министър Нено Димов е от квотата на малкия коалиционен партньор \"Обединени патриоти\".По-рано в Министерския съвет пристигнаха и шефът на ДАНС Димитър Георгиев и главният секретар Ивайло Иванов.", "date": "2020.01.10", "title": "Каракачанов след ареста на  Димов: Това е показно убийство"}
{"url": "https://www.novinite.bg/articles/184478/Ministarat-na-okolnata-sreda-i-vodite-Neno-Dimov-podava-ostavka", "text": "Министърът на околната среда и водите Нено Димов подава оставка до края на деня. Това научи NOVA от свои източници. Новината дойде след спешна среща между премиера Бойко Борисов и коалиционния партньор в правителството и министър на отбраната Красимир Каракачанов. Очаква се решението да стане официално до няколко часа.Нено Димов е министър от квотата на ВМРО. След срещата с Борисов, Каракачанов коментира: „Това е показно убийство. Ще прочетете решението”.Нено Димов прекара нощта в Трето РПУ в София. Той беше разпитан и задържан за 24 часа, след като полиция и прокуратура влязоха в екоминистерството. Причина за спецакцията е водната криза в Перник. Проверяват се и документи, свързани с лиценза на фирмите, които имат право да внасят боклук в България.По информация на NOVA министърът на околната среда и водите е настанен в самостоятелна килия. Предстои да стане ясно дали ще му бъде повдигнато обвинение и дали мярката му ще бъде удължена до 72 часа.", "date": "2020.01.10", "title": "Министърът на околната среда и водите Нено Димов подава оставка"}
{"url": "https://www.novinite.bg/articles/184463/Ivanov-Ministar-Dimov-e-bushon-v-cyalata-veriga-nastoyavame-za-ostavka-na-pravitelstvoto", "text": "\"Готвим мотивите за вота на недоверие. Всеки изминал час ни дава още аргументи. За съжаление, събитията се развиват много бързо, на гърба на българския гражданин - това е най-бруталното. Тази криза не е от вчера и днес, тя продължава 10 години - днес е върхът на айсберга. Това е трагичният епилог на управлението на Борисов\". Това заяви народният представител от ПГ на \"БСП за България\" Иван Иванов пред Bulgaria ON AIR. По думите му правителството на Борисов е лишило от основни нужди българските граждани и това е причината левицата да иска вот на недоверие.\"Акциите са кризисен ПР, който опитва да потуши националната криза, свързана с водата и незаконните отпадъци\", смята народният представител. Той отбеляза, че няма аналог и не се е случвало в най-новата ни история министър да бъде прибран от работното си място, отведен в ареста, където да нощува. \"Това е реалната оценка на кабинета. Толкова е прогнило правителството, че вече прибират министрите от работните им места. Настояваме за оставка на цялото правителство\", категоричен е Иванов. \"Логичният завършек е краят на това управление. Не може повече да се хвърля прах в очите на хората с гръмки акции\", каза още народният представител от левицата.  По думите му ВиК дружествата в цялата страна са превърнати в партийни клубове на ГЕРБ. \"Сега трябва да се носи отговорност. Министър Димов е просто бушон в цялата верига, за да се спаси общото и да продължат кражбите\", отбеляза социалистът. ", "date": "2020.01.10", "title": "Иванов: Министър Димов е бушон в цялата верига, настояваме за оставка на правителството"}
{"url": "https://www.novinite.bg/articles/184492/BSP-tarsi-podkrepa-za-vota-na-nedoverie", "text": "На 16 и 17 януари БСП кани ДПС, „Воля“ и независимите депутати на консултации по повод предстоящия вот на недоверие към кабинета „Борисов 3“, съобщиха от пресцентъра на левицата.Според БСП инициативата им за вот е отключила последващите събития. „Те ясно показват, че правителството носи вина за кризите с водата и вноса и горенето на отпадъци“, категорични са от партията.Социалистите считат, че нито арестът, нито оставката на ресорния министър изчерпват въпроса за политическата отговорност на правителството.„От локална кризата с водата става национална. Въпросите около горенето на отпадъците остават отворени. Това е в резултат на сгрешена политика, безхаберие, некомпетентност, съмнения за корупция и неизпълнени обещания“, заявиха от БСП.По сметките им, ако всички поканени подкрепят вота на недоверие, общият брой на народни представители ще бъде 124.", "date": "2020.01.10", "title": "БСП търси подкрепа за вота на недоверие"}
{"url": "https://www.novinite.bg/articles/184490/Obvinyavat-Neno-Dimov-v-umishlena-bezstopanstvenost", "text": "72 часа арест за министъра на околната среда и водите Нено Димов. Спецпрокуратурата му е повдигнала обвинение за умишлена безстопанственост. По данни от разследването, макар да е бил информиран многократно за намаляващия обем вода в язовир „Студена\", той не е разпоредил към „Стомана индъстри\" и „Топлофикация\"- Перник, да се подава по-малко количество вода.Това стана ясно по време на брифинг във връзка с проведените действия по разследване в Перник и Министерството на околната среда и водите. В него участваха говорителят на главния прокурор Сийка Милева, административният ръководител на Специализираната прокуратура Димитър Петров, наблюдаващият прокурор Ангел Кънев и главният секретар на МВР Ивайло Иванов.„Във вчерашния ден пристъпихме към реализация на досъдебно производство, касаещо водната кризата в Перник. Бяха извършени много процесуално-следствени действия за установяване на виновните лица за нея”. Това заяви административният ръководител на Специализирана прокуратура Димитър Петров.„В хода на разследванеото е установено, че водният ресурс на язовир „Студена” значително е намалял до „мъртъв обем” на язовира, при който не може да бъде осъществявано водоподаването”, заяви говорителят на главния прокурор Сийка Милева.„Язовир „Студена” е държавна собственост и се управлява от МОСВ. Установено е, че от началото на 2019 г. нивото на водата значително е намаляло, за което ВиК дружеството непрекъснато е уведомявало Общината, както и министерството. Министърът е този, който ежемесечно е управлявал графика”, каза още тя.„Установено е, че министърът, в разрез със закона за водите, е разрешавал ползването на водните ресурси на определени дружества. Според прокуратурата той е нарушил служебните си задължения. Той е издавал разрешителни за промишлени използвания на водните ресурси на язовир „Студена”. По този начин той е довел до значителни щети, което пък е довело до намаляване на питейната вода за жителите на град Перник”, посочи Сийка Милева.„Наказателното производство е образувано преди месец. Предмет на проверка са и всички действия по ремонта на язовирната стена на язовир „Студена”. Изследва се цялата деятелност на всички длъжностни лица от ВиК дружеството. 50% от него се държат от лица от МРРБ. На този етап от събраните доказателства считаме, че има престъпно деяние – умишлена безстопанственост. Наказанието е от 2 до 8 години лишаване от свобода. Министърът на околната среда и водите умишлено е разрешавал тази дейност”, категоричен бе наблюдаващият прокурор Ангел Кънев.„На този етап събраните доказателства не са категорични и не може да се направи извод дали е извършено престъпление. Към днешна дата в качеството на обвиняем е привлечен Нено Димов за извършеното престъпление – умишлена безстопанственост. Министърът, за посочения период от време, е продължавал да подава едни и същи количества към дружествата”, заяви още той.„Министърът, за посочения период от време, е продължавал да подава едни и същи количества към дружествата. Той има правомощие и задължение да измени графика и дори да прекрати разрешителните за водоползване при нужда. Щетата, която е нанесена, е на стойност 11 867 389 лв. Ако министърът беше изпълнил служебните си задължения и не бе отпускал този обем, към момента язовирът щеше да има над 7 млн. кубика вода и нямаше да се стигне до воден режим в града”, каза още Кънев.„На този етап доказателства са достатъчни, за да се направи основно предположение за обвинението, което посочих. Постановил съм 72 часа арест за лицето Нено Димов. Налице е опасност да извърши друго престъпление или да повлияе на разследването и събирането на данни”, посочи наблюдаващият прокурор.Той допълни, че към утрешна дата ще направи решение за постоянно задържане под стража за лицето Нено Димов.„Тъй като подаването на питейна вода е дейност, която е от национална сигурност, с мои заповеди са разпоредени проверки на всички ВиК дружества в страната. Това не са акции, това са проверки. Ако бъдат открити нарушения и данни за престъпления ще докладваме на съответните прокуратури”, заяви на брифинга главният секретар на МВР Ивайло Иванов.„Това е ситуацията. Ако има нови акции и операции ще ви уведомим. Да не всяваме паника, това е доста тежък проблем. Ще направим всичко възможно да се стигне докрай и да предотвратим такива ситуации в страната”, каза още той.„Ако си спомняте още на 26-ти в Перник ви казаха, че ще направим всичко възможно поне да стигнем до виновниците за водната криза в Перник. Тогава не беше момента да кажем какво знаем. Това не е краят, това е началото. Нашата работа продължава. Проверките продължават не само в Перник. Ще направим всичко възможно да стигнем до всички виновни. Правим всичко възможно да предотвратим подобно нещо в други области в страната”, категоричен бе той.", "date": "2020.01.10", "title": "Обвиняват Нено Димов в умишлена безстопанственост"}
{"url": "https://www.novinite.bg/articles/184481/Neno-Dimov-podade-ostavka", "text": "Министърът на околната среда и водите Нено Димов подаде оставката си пред премиера Бойко Борисов, предаде ТОПНОВИНИ.Той беше един от отведените за разпит при вчерашната акция на Специализираната прокуратура, Министерството на вътрешните работи, Държавната агенция \"Национална сигурност\" и Антикорупционната комисия заради водната криза в Перник. Проверката беше разпоредена лично от главния прокурор Иван Гешев.Димов прекара нощта в ареста на столичното трето РПУ. Той е първият действащ министър в демократичната история на България, който пренощува в ареста.Нено Димов е взел решение за оставка, независимо от това дали ще стане обвиняем. Дали ще му бъде повдигнато обвинение и за какво ще бъде оповестено в 15 ч.Вчера премиерът Борисов коментира, че оставката е въпрос на коалиционно решение. Днес лидерът на ВМРО Красимир Каракачанов каза, че е разговарял с премиера Бойко Борисов относно акцията, която нарече \"показно убийство\". Според опозицията обаче, искането на оставки на ресорните министри по водната криза дори е закъсняло. От БСП готвят вот на недоверие към кабинета заради водната криза в Перник и незаконния боклук.Нова рокада в кабинета?Ако оставката на екоминистъра бъде гласувана от депутатите, това ще бъде осмата министерска рокада в кабинета \"Борисов 3\". До този момент с министерските постове се разделиха проф. Николай Петров (Здравеопазване), Валентин Радев (Вътрешни работи), Ивайло Московски (Транспорт, информационни технологии и съобщения), Николай Нанков (Регионално развитие и благоустройство), Валери Симеонов (вицепремиер по икономическата и демографската политика), Цецка Цачева (Правосъдие) и Бисер Петков (Труд и социална политика).Това е втората оставка в кабинета от квотата на \"Обединени патриоти\" след тази на вицепремиера Валери Симеонов.Борисов се раздели и със зам.-министрите на икономиката, на енергетиката и на младежта и спорта - Александър Манолев, Красимир Първанов и Ваня Колева. При Манолев причина за оставката му бяха подозрения за злоупотреби с европейски средства за къщи за гости, а при Първанов и Колева - закупени имоти на съмнително ниска цена.СБЛЪСЪК: Има ли основание БСП за поредния вот на недоверие?Кой е Нено Димов?Нено Димов е роден е на 20 септември 1964 г. в София. Първоначално завършва 9 френска езикова гимназия „Алфонс дьо Ламартин“, а след това математика в Софийския университет през 1991 г. През 1997 г. защитава дисертация по физика към БАН.От 1997 до 2001 г. е главен секретар на Министерството на околните среди и водите и заместник-министър. Между 1997 и 2000 г. е член на Управителния съвет на Европейската агенция по околната среда.Депутат в 40-ото Народно събрание от \"Демократи за силна България\".Той е председател на Института за дясна политика. Носител е на Ордена на Кралство Швеция „Officer First Class“ (2000) за принос в процеса на европейска интеграция на Република България.", "date": "2020.01.10", "title": "Нено Димов подаде оставка"}
{"url": "https://www.novinite.bg/articles/184474/Plovdivskata-diva-Suzanita-veche-e-na-17-godini", "text": "Пловдивската дива Сузанита вече е на 17 години. Тя празнува рожден ден във вчерашния ден, но беше изключително скромна в социалните мрежи.Дъщерята на Орхан Мурад публикува само две снимки, към които написа \"Bday queen\". На тях тя позира облечена в розова сатенена рокля, а за декор и служат мечета и огромна роза от \"Love Bear\", в същия цвят. Фотосите събраха близо 24 хил. лайка и множество коментари, а своето поздравление поднесе и рап звездата Гери-Никол.Нейни последователи и приятели я затрупаха с безброй пожелания на стори в Инстаграм, но най-трогателно и мило бе посланието, написано от сестрата на Сузанита - Александра. Към него тя добави и колаж от снимки, на които е заедно със рожденичката. На един от кадрите, двете пловдивчанки са се снимали с чаша вино в ръка и голяма торта от френски макарони и плодове, описваща числото 17.\"Днес е много специален ден. Преди 17 години на този ден изпитах с детското си сърце истинско щастие за първи път. Роди се моето малко момиче. За първи път изпитах нуждата да защитя това малко същество от целия свят. И сега е силна и сама се защитава и защитава и близките си, но аз продължавам да изпитвам тази нужда. И сякаш косъм ако падне от главата й и моя свят се срутва. И съм готова да преборя всеки. Пожелавам ти така да си обичана винаги слънце мое. И знам, че си обичана така от близките си, защото успяваш да влизаш под кожата на хората с искреност и доза лудост. Под онази фасада се крие голямо сърце и лоялност, която дори аз наскоро опознах, защото толкова умело криеш истинската си същност. А и не всеки заслужава да те познава така. Обичам те толкова много! Пожелавам ти цялото щастие на света, да си винаги усмихната и да ме разсмиваш само както ти можеш. Нямаш омръзване бе момиче. Уж 17 години, а все имаме какво да си кажем и говорим до сутринта и никога не стига и не стига времето с теб. 24/7 да съм с теб не ме насища. Промяната в теб ме вдъхновява, колко израстна личностно за една година, колкото не съм вярвала, че ще постигнеш за цял живот. Пожелавам ти да запазиш себе си и същината си. Ако има промяна, тя да е в посока на израстване. Продължавай да си толкова упорита в мечтите си и да обичаш яростно, както ти можеш. До край. Както ти можеш. Един цитат, който ми напомня за теб: \"Не критикът има значение, не човекът, който изтъква как силните се препъват или къде онези, които вършат полезни дела, са могли да ги на правят по-добре. Уважение заслужава човекът, който действително излиза на арената, чието лице е белязано от прах, пот и кръв, който се стреми към целта без страх, който греши и отново и отново не улучва целта, защото няма усилие без грешки и недостатъци; който знае какво е да си безкористен и се посвещава на кауза, която си заслужава; който в най-добрия случай достига високите постижения на триумфа, а в най-лошия случай, ако не успее, а много му се иска, знае, че мястото му никога няма да бъде сред боязливите и студени душици, които не познават нито победата, нито поражението.\" Продължавай да действаш, теб не те е страх да грешиш, което е прекрасно. Защото така се учиш. Защото на 17 си взела уроци, които някои хора не са взели цял живот. Имаш още много да учиш. Така че ти пожелавам и доза търпение. А когато имаш нужда от съвет, тук съм. Тук съм да те обичам с най-голямата сила, която мога. Честит рожден ден мое порастнало момиче!\" - е съдържанието на посланието, което сестрата на Сузанита публикува в социалните мрежи.", "date": "2020.01.10", "title": "Пловдивската дива Сузанита вече е на 17 години"}
{"url": "https://www.novinite.bg/articles/184461/Vijte-novite-globi-na-KAT", "text": "За всички, които се интересуват какви точно ще бъдат новите глоби, които влизат в сила от 21 януари, публикуваме пълен ценоразпис на завишените санкции за нарушенията на шофьорите.Превишена скоростВ населени места за превишаване с:10 км/ч – глоба 20 лв.;от 11 до 20 км/ч – глоба 50 лв.;от 21 до 30 км/ч – глоба 100 лв и отнемане на 2 контролни точки;от 31 до 40 км/ч – глоба 400 лв и 6 точки;над 40 км/ч – глоба 600 лв и 12 точки;над 50 км/ч – глоба 700 лв, за всеки следващи 5 км/ч превишаване над 50 км/ч глобата се увеличава с 50 лв и три месеца без книжка и 16 точки.Извън населено място за превишаване с:10 км/ч – глоба 20 лв.;от 11 до 20 км/ч – глоба 50 лв.;от 21 до 30 км/ч – глоба 100 лв, и отнемане на 2 контролни точки;от 31 до 40 км/ч – глоба 300 лв и 6 точки;от 41 до 50 км/ч – глоба 400 лв и 12 точки;над 50 км/ч – глоба 600 лв, за всеки следващи 5 км/ч превишаване над 50 км/ч глобата се увеличава с 50 лв и 16 точки.ПаркиранеПаркиране на място за инвалиди, без водачът да има това право – глоба 200 лв.Паркиране в паркове, градини, детски площадки, площи, предназначени само за пешеходци, и на тротоари – глоба от 50 до 200 лв.Паркиране в зоната на пешеходна пътека – глоба 50 лева и 3 контролни точки.Престоява или паркира като втори ред в активна лента за движение – глоба 50 лева и 4 точки.Паркиране на спирка – глоба от 20 до 150 лева и 3 контролни точки.Неправилно паркиране – 20 лева.Без винеткаЛек автомобил – 300 лева.Превозно средство за превоз на пътници с 8 места, без мястото на водача – 600 лв.Превозно средство, предназначено за превоз на пътници с повече от 8 места за сядане, камиони с допустима максимална маса 12 или повече тона – 1500 лв.Камион с две и повече оси с технически допустима максимална маса 12 или повече тона – 3000 лв.Маневри и разположение на пътното платноНеправилно престояване – глоба 20 лева.Нарушение на правилата за разположение на превозно средство върху платното за движение – глоба 20 лева.Нарушава правилата за движение назад – глоба 20 лева.Неправилно престояване – глоба 50 лева.Движение в BUS лента – глоба 50 лева.Каране по релси и нарушаване на правилата за преминаване през железопътен прелез – глоба от 20 до 150 лв и 4 контролни точки.Необозначено спряло на платното превозно средство – глоба 150 лв и 6 точки.Неосигуряване на преминаване на превозно средство със специален режим на движение – глоба 150 лева и 6 контролни точки.Каране в насрещното по автомагистрала и скоростен път – без книжка за срок от три месеца и глоба 1000 лв. При повторно нарушение половин години без книжка и глоба 4000 лв.Неспазване на знациНе спира на знак STOP – глоба 20 лева и глоба 7 точки.Неправилно включване в движението, неправилно престрояване, неправилно изпреварване, не спазване на предимството – глоба 20 лева.Навлиза след знак, забраняващ влизането на съответното пътно превозно средство, или се движи в забранената посока на еднопосочен път – глоба 30 лева.Неправилно изпреварване без опасност за движението – глоба 30 лева и 4 точки.Не спазване светлинните сигнали на пътните светофари и сигналите на регулировчика – глоба 50 лева и 4 точки.Неспазване на пътни знаци, пътната маркировка и другите средства за сигнализиране, правилата за предимство, за разминаване, за изпреварване или за заобикаляне, ако от това е създадена непосредствена опасност за движението – глоба 150 лева и 6 контролни точки.Преминаване на червен сигнал на светофара – 100 лева и 10 контролни точки. При повторно нарушение глобата е 200 лева и книжката се взима за месец.Не осигурява предимство, когато преминава през пешеходна пътека – глоба 100 лева. При повторно нарушение глобата е 200 лева и книжката се взима за месец.КатастрофаКатастрофа заради движение с несъобразена скорост и неспазване на дистанция – глоба до 200 лв и 3 точки.ГумиГлоба 50 лева се налага за управление на моторно превозно средство с износени или разкъсани гуми и 6 контролни точки.В периода от 15 ноември до 1 март колите трябва да са с предназначени за зимни условия гуми, или с гуми с дълбочина на протектора не по-малка или равна на 4 мм.Документи и проверкаНе носи свидетелство за управление, контролен талон и талон на превозното средство – глоба 10 лева.Не носи документ за сключена задължителна застраховка “Гражданска отговорност” – глоба 10 лева.При отказ да се предадат документите за проверка – отнемане на книжката за срок от 1 до 6 месеца и с глоба от 50 до 200 лв.Управление на моторно превозно средство при отнета книжка – глоба от 100 до 300 лв.Управление на моторно превозно средство без книжка – глоба от 100 до 300 лева.Осуетяване на извършването на проверка от органите за контрол – отнемане на книжката за срок от 1 до 6 месеца и с глоба от 50 до 200 лв.Отказ да се изпълни нареждане на органите за контрол и регулиране на движението – отнемане на книжката за срок от 1 до 6 месеца и с глоба от 50 до 200 лв.АлкохолПри концентрация над 0.5 до 0.8 промила включително – 6 месеца без книжка и глоба 500 лв, отнемат се и 10 контролни точки.При концентрация над 0.8 до 1.2 промила включително – година без книжка и глоба 1000 лв.При повторно нарушение книжката се отнема за една до три години и се налага глоба от 1000 до 2000 лв.При отказ за проверка за алкохол и/или наркотици – отнемане на книжката за до две години, глоба 2000 лв и отнемане на 12 точки.Предоставяне на моторно превозно средство на лице, което не притежава съответното свидетелство за управление, употребило е алкохол и/или наркотични вещества или техни аналози – глоба от 100 до 300 лева.Участие в гонкиВодач, който организира или участва в нерегламентирани състезания по пътищата, отворени за обществено ползване, или ги ползва за други цели, освен в съответствие с тяхното предназначение се наказва с лишаване от право да управлява моторно превозно средство за срок 12 месеца и глоба 3000 лв.За повторно нарушение санкцията е без книжка за срок от три години и глоба 5000 лв.ДругиНеправилно използване на звуков сигнал в населено място – глоба 10 лева.Изхвърля от превозно средство предмети или вещества, които замърсяват пътя – глоба 30 лева и 5 контролни точки.Закъснение за технически преглед – глоба до 50 лв.Управление на моторно превозно средство с емисии на вредни вещества над нормите или с неизправно шумозаглушително устройство – глоба до 50 леваИзползване на антирадар – глоба до 50 леваПоставен на неправилно място номер – отнемане на книжката за срок от 1 до 6 месеца и с глоба от 50 до 200 лв.Управление на превозно средство, което не е регистрирано по надлежния ред или е без номера – без книжка от 6 до 12 месеца и с глоба от 200 до 500 лв.Използване на сигнали, предвидени за автомобил със специален режим на движение – отнемане на книжката за срок от 1 до 6 месеца и с глоба от 50 до 200 лв.Използване на мобилен телефон по време на управление на превозно средство – глоба 50 лева и 6 контролни точкиНепоставен предпазен колан – глоба 50 лева и 10 контролни точки.Превоз на деца в нарушение на изискванията – глоба 50 леваУправление на превозно средство с нечетлив или закрит регистрационен номер – глоба 50 лева.Глоби за велосипедисти, пешеходци и пътнициУправление на велосипед без светлоотразителна жилетка – глоба 10 лева.Преминаване от пешеходец през огражденията от парапети или вериги – глоба 50 лева. Всички други нарушения на пешеходците се санкционират с глоба от 20 лева", "date": "2020.01.10", "title": "Вижте новите глоби на КАТ"}
{"url": "https://www.novinite.bg/articles/184496/Izmami-s-evtini-darva-za-ogrev-v-Razgradsko", "text": "\r\nИзмамна схема с пари за дърва за огрев. Потърпевшите са възрастни хора. Мнимите търговци обикалят селата в Разградско и им ги предлагат по-евтино. Докато уговарят „сделката\", измамниците всъщност крадат спестяванията на пенсионерите.\r\n\r\n\r\n\r\n\r\n\r\n\r\n\r\n\r\n\r\n\r\n\r\n\r\n", "date": "2020.01.10", "title": "Измами с евтини дърва за огрев в Разградско"}
{"url": "https://www.novinite.bg/articles/184491/Proverki-na-vsichki-ViK-drujestva-v-cyalata-strana", "text": "„Тъй като подаването на питейна вода е дейност, която е от национална сигурност, с мои заповеди са разпоредени проверки на всички ВиК дружества в страната. Това не са акции, това са проверки. Ако бъдат открити нарушения и данни за престъпления ще докладваме на съответните прокуратури”. Това заяви на брифинг главният секретар на МВР Ивайло Иванов във връзка с проведените действия по разследване в Перник и Министерството на околната среда и водите.„Това е ситуацията. Ако има нови акции и операции ще ви уведомим. Да не всяваме паника, това е доста тежък проблем. Ще направим всичко възможно да се стигне докрай и да предотвратим такива ситуации в страната”, каза още той.„Ако си спомняте още на 26-ти в Перник ви казаха, че ще направим всичко възможно поне да стигнем до виновниците за водната криза в Перник. Тогава не беше момента да кажем какво знаем. Това не е краят, това е началото. Нашата работа продължава. Проверките продължават не само в Перник. Ще направим всичко възможно да стигнем до всички виновни. Правим всичко възможно да предотвратим подобно нещо в други области в страната”, категоричен бе той.", "date": "2020.01.10", "title": "Проверки на всички ВиК дружества в цялата страна"}
{"url": "https://www.novinite.bg/articles/184459/ViK-to-v-Plovdiv-obekt-na-proverka-na-DANS-i-MVR", "text": "ДАНС и МВР извършват проверка във ВиК-Пловдив, съобщава БНТ. Ще бъде извършена пълна проверка на дейността на държавното дружество. Акцията е по разпореждане на министъра на вътрешните работи Младен Маринов. Подобни ще има в цялата страна.", "date": "2020.01.10", "title": "ВиК-то в Пловдив – обект на проверка на ДАНС и МВР"}
{"url": "https://www.novinite.bg/articles/184460/Dneven-horoskop-za-petak", "text": "Днес не е един от най-добрите ви дни. Ще бъдете много разсеяни и ще преживеете голямо разочарование. Бъдете подготвени за тази неприятна ситуация и опитайте да не влагате много чувства. Днес е идеалният ден да тръгнете в нова посока. Без значение дали става въпрос за кариерата ви, за любовния живот или за каквото и да е друго, трябва уверено да тръгнете в нова посока и нещата ще се получат. Днес играете игрички с всичките си приятели и колеги, но не всички са съгласни с правилата на играта. Моментът е подходящ да ги накарате да говорят за това какви проблеми има в отношенията ви. Представителите на останалите зодии могат да намерят дневния си хороскоп ", "date": "2020.01.10", "title": "Дневен хороскоп за петък"}
{"url": "https://www.novinite.bg/articles/184479/15-rodni-tenisisti-popadnaha-v-top-100-v-obnovenite-ranglisti-na-Tenis-Evropa", "text": "15 родни тенисисти попаднаха в топ 100 в обновените ранглисти на Тенис Европа. При юношите до 16 г. Илиян Радулов (ТК \"Тракия\", гр.Пловдив) е под номер 19, Адрияно Дженев (ТК \"Пловдив 1981\", гр.Пловдив) е номер 20, а Виктор Марков (ТК \"Диана\", гр.София) е номер 41.При девойките до 16 г. най-предно класирана е Катерина Димитрова (ТК \"Пловдив 1981\", гр.Пловдив) под 43, Денислава Глушкова (ТК \"Дема\", гр.София) е номер 60, а Михаела Цонева (ТК \"Кристи\", гр.Дряново) е номер 95. Трябва да отбележим, че Димитрова, Глушкова и Цонева вече се състезават предимно в турнири от ITF.При юношите до 14 г. Павел Маринов (ТК \"Супер Спорт\", гр.Варна) е номер 18, а Георги Георгиев (ТК \"Хасково 2015\", гр.Хасково) е номер 36. При девойките до 14 г. Александра Габровска (ТК \"ЦСКА - Завинаги\", гр.София) е номер 12, а Мария Рогачева (ТК \"Пловдив 1981\", гр.Пловдив) е номер 37.Класиране на българите в ранглистите на Тенис Европа:19. Илиян Радулов (ТК \"Тракия\", гр.Пловдив)20. Адрияно Дженев (ТК \"Пловдив 1981\", гр.Пловдив)41. Виктор Марков (ТК \"Диана\", гр.София)53. Динко Динев (ТК \"Авеню\", гр.Бургас)81. Янаки Милев (ТК \"Локо 98\", гр.Пловдив)43. Катерина Димитрова (ТК \"Пловдив 1981\", гр.Пловдив)60. Денислава Глушкова (ТК \"Дема\", гр.София)95. Михаела Цонева (ТК \"Кристи\", гр.Дряново)18. Павел Маринов (ТК \"Супер Спорт\", гр.Варна)36. Георги Георгиев (ТК \"Хасково 2015\", гр.Хасково)76. Рафаел Зард (ТК \"Диана\", гр.София)99. Анас Маздрашки (ТК \"Егалите\", гр.Несебър)12. Александра Габровска (ТК \"ЦСКА - Завинаги\", гр.София)37. Мария Рогачева (ТК \"Пловдив 1981\", гр.Пловдив)55. Йоана Константинова (ТК \"Плевен-ПСК\", гр.Плевен). /БГНЕС", "date": "2020.01.10", "title": "15 родни тенисисти попаднаха в топ 100 в обновените ранглисти на Тенис Европа"}
{"url": "https://www.novinite.bg/articles/184485/Megzit-privilegii-ot-koito-Megan-i-Hari-ne-iskat-da-se-otkajat", "text": "Новината, че принц Хари и херцогиня Маркъл ще се откажат от ролята си на висши членове на британското Кралско семейство и да станат финансово независими, се превърна в една от топ темите в последните дни.Започнаха да се появяват всякакви слухове за реакциите на различните членове на кралската фамилия, както и всевъзможни варианти с какво точно двете кралски особи ще се занимават, от какви привилегии се отказват, както и кои ще запазят.Принц Хари и Меган представиха намерението си да снижат статута си в британското кралско семейство. В своето обръщение те подчертаха, че искат да бъдат \"финансово независими\", но двойката запазва по-голямата част от приходите и привилегиите си и ще може да печели от известността си, пишат от Веднага след като обявиха новината, херцогът и херцогинята на Съсекс публикуваха подробности за новото си финансово положение.Това е начин да се избегне чувствителната тема за цената на монархията - самата тя много популярна - и подновяващите се критики за начина им на живот. Изявлението отприщи нов порой от нападки в пресата, защото обявената финансова независимост е много относителна.Хари и Меган се отказват от дяла си от кралската субсидия, плащана на кралицата за представителните й функции, както и на тези на членове на семейството й, за служителите й и поддръжката на Бъкингамския дворец. Тя е около 82 милиона лири за финансовата 2018 г. - 2019 г., но какви са индивидуалните дялове, не е известно.Субсидията се изчислява според доходите от управлявлението на имотите на британската корона. Тази сума обаче е едва 5 процента от доходите на Хари и Меган.Останалите 95 процента от доходите им се отпускат от принц Чарлз от херцогството Корнуол, което е частно имение, ползвано от 15-и век. Освен земите - 53 000 хектара, към него има и финансови инвестиции. Активите му през 2018 г. -2019 г. са почти милиард лири, а печалбите - над 20 милиона лири. Около 5 милиона лири (5,9 милиона евро) се превеждат ежегодно на двамата сина на принц Чарлз - принцовете Хари и Уилям, посочи в. \"Таймс\".Остава да се разбере реакцията на принц Чарлз, чието мнение за оттеглянето им още не е известно.Двамата съпрузи искат за запазят титлите си, както и да продължат да използват резиденцията си Фрогмор хаус \"с позволението\" на кралицата, която е неин собственик. Резиденцията беше ремонтирана за 2,4 милиона лири за сметка на данъкоплатците, преди те да се нанесат в нея.Като се отказват от кралската субсидия, Хари и Меган получават свободата да печелят пари. За тази двойка, към която има голям интерес (а и която е доста богата), това не би трябвало да е проблем. Те могат да се оттдадат на благотворителни бизнес проекти.\"Активите им като бивша актриса за херцогинята и бивш военен за херцога са много продаваеми\" - пише в. \"Дейли телеграф\", като дори подхвърля, че Меган може да изпълни собствената си роля в сериала \"Короната\". Възможно ли е обаче Меган да се завърне в киното - тепърва предстои да разберем. Ако Хари и Меган плащат за частните си пътувания, както твърдят на сайта си, че искат да продължат \"да подкрепят\" кралица Елизабет Втора и да правят официални посещения, които обаче са финансирани от кралската субсидия.Статутът им на знаменитости им дава право на въоръжена охрана от британската полиция. В това отношение не е предвидена промяна. ", "date": "2020.01.10", "title": "Мегзит - привилегии, от които Меган и Хари не искат да се откажат"}
{"url": "https://www.novinite.bg/articles/184486/Lili-Ivanova-beshe-specialen-gost-na-Sofijskata-opera", "text": "Лили Иванова беше специален гост на мюзикъла „Клетниците“ в Софийската опера и балет.   Пламен Карталов лично посрещна примата на българската поп музика.Лили Иванова беше голямата изненада за артистите и публиката на 11-отото поредно представление на „Клетниците“ в четвъртък вечер.«Благодаря на маестро Карталов за уважението и отношението! Поздравления за целия екип на мюзикъла \"Клетниците\"! Бяхте прекрасни!“, написа тя във фейсбук профила си.„Клетниците“ от Бублил и Шьонберг, създаден по едноименния роман на френския класик Виктор Юго се оказа най-търсеното заглавие в културния афиш за сезона. Билетите за оставащите шест спектакъла през януари са напълно разпродадени.", "date": "2020.01.10", "title": "Лили Иванова беше специален гост на Софийската опера"}
{"url": "https://www.novinite.bg/articles/184487/Deloto-za-jelezopatnata-katastrofa-v-Hitrino-prodaljava", "text": "Делото за железопътната катастрофа в Хитрино продължава в Шуменския окръжен съд с представяне на експертизи, изготвени от вещи лица. Обвиняеми са машинистите Димитър Михнев и Радослав Петков. Те управлявали влаковата композиция, дерайлирала в ранната сутрин на 10 декември 2016 г. в района на гара \"Хитрино\", която превозвала пропилен и пропан-бутан, предаде БТА.Първата експертиза - съдебно пожаро-техническа, бе представена от вещите лица, които са я изготвили - Марко Марков и Ивко Иванов. Според Марков само на едно място в Хитрино са установени разрушения в четирите посоки. Там е епицентърът на взрива. Това е къща, в която е имало печка. Според втория експерт са установени деформационни повреди вследствие на топлинни натоварвания на печката. По нея обаче \"има редица и субективни и обективни въздействия\" и не може да се каже дали точно от нея тръгва взрива.Адвокатите на пострадалите и загиналите при инцидента в Хитрино казаха, че оспорват заключенията на експертизата, особено в частта изложена от Иванов, но тя бе приета от съда.На 10 декември 2016 г. в района на гара \"Хитрино\" дерайлира товарна влакова композиция, превозваща пропилен и пропан-бутан. От последвалия взрив загинаха седем души, а 29 пострадаха. Разрушени бяха и десетки сгради в населеното място.", "date": "2020.01.10", "title": "Делото за железопътната катастрофа в Хитрино продължава"}
{"url": "https://www.novinite.bg/articles/184482/Sled-razriva-v-britanskoto-kralsko-semejstvo-Megan-Markal-se-varna-v-Kanada", "text": "Меган, съпругата на принц Хари, се върна в Канада, за да бъде при сина си Арчи, след като двойката предизвика разрив в британското кралско семейство, съобщи Нова телевизия.Херцозите на Съсекс разбуниха кралското семейство с неочакваното си съобщение, че се оттеглят от ангажиментите си към монархията, за да прекарват повече време в Северна Америка и да изградят \"по-прогресивна роля\" за себе си.Хари и Меган прекараха шест седмици в Канада в края на 2019 г., преди да се завърнат във Великобритания и първата им официална проява за годината бе посещение в канадското представителство в Лондон, където благодариха на страната за \"невероятното\" посрещане и гостоприемство. Осеммесечният им син Арчи останал в Канада с бавачката си", "date": "2020.01.10", "title": "След разрива в британското кралско семейство: Меган Маркъл се върна в Канада"}
{"url": "https://www.novinite.bg/articles/184475/Muzeyat-Madam-Tyuso-otdeli-figurite-na-Megan-i-Hari-ot-kralskoto-semejstvo", "text": "Музеят на восъчните фигури \"Мадам Тюсо\" премахна фигурите на принц Хари и Меган Маркъл от изложбата на британското кралско семейство в , след като двойката обяви, че се отказва от кралските си задължения, Peika.bg\r\nХерцогът и херцогинята на Съсекс обявиха в изявление в Instagram в сряда, че искат да поемат по нов път и да отстъпят от задълженията си като кралски особи, за да бъдат финансово независими.\r\nВ четвъртък на кралския дисплей в музея на \"Мадам Тюсо\" се появи празно пространство, където някога са били Меган и Хари, до фигурите на кралицата, принц Филип, принц Уилям и съпругата му Кейт.\r\nСтив Дейвис, генерален мениджър на лондонския музей, заяви пред Evening Standard, че восъчните фигури на Хари и Меган вече няма да се показват в експозицията на кралското семейство, а ще останат вътре в музея, но на друго място.\r\n„Като две от най-популярните и обичани от нас фигури, те разбира се ще останат важна характеристика в Мадам Тюсо Лондон, докато наблюдаваме да видим какво ще им донесе следващия период в живота им“, каза той.\r\nСлед като принц Хари и Меган Маркъл обявиха напускането си от висшите кралски задължения в сряда, службата за комуникация на кралството пусна собствено изявление, според което дискусиите все още са в \"ранен етап\".\r\n\r\n\r\n\r\n\r\n", "date": "2020.01.10", "title": "Музеят \"Мадам Тюсо\" отдели фигурите на Меган и Хари от кралското семейство"}
{"url": "https://www.novinite.bg/articles/184489/Evroparlamentat-e-gotov-da-odobri-sdelkata-za-Brekzit", "text": "Eвродепутати потвърдиха пред „Хоризонт“ готовността на Европейския парламент да одобри споразумението за Брекзит на 29 януари. Очаква се това да стане на сесия на парламента в Брюксел. Вчера сделката бе одобрена от британския парламент. Следващата седмица Европейският парламент вероятно ще приеме резолюция на пленарна сесия в Страсбург, в която се изразява безпокойство за защитата на правата на гражданите след излизането на Великобритания от Съюза. Депутатите ще настояват за пълно прилагане на постигнатото споразумение, за да бъдат правата на гражданите действително защитени. Според условията на споразумението Великобритания трябва да напусне ЕС на 31 януари.", "date": "2020.01.10", "title": "Европарламентът e готов да одобри сделката за Брекзит"}
{"url": "https://www.novinite.bg/articles/184476/Elizabet-II-tarsi-speshno-reshenie-za-krizata-v-kralskoto-semejstvo", "text": "Кралица Елизабет Втора, принц Чарлс и синът му Уилям търсят решение за бъдещето на Хари и съпругата му Мегън в кралското семейство.Кралицата е поискала от своите сътрудници и съветници да намерят изход в рамките на дни, а не на седмици. Херцогът и херцогинята на Съсекс обявиха, че се отказват от привилегиите си като членове на кралското семейство и искат да водят независим живот между Великобритания и Северна Америка.От Бъкингамския дворец заявиха, че тази стъпка създава проблеми, чието решаване ще отнеме време.", "date": "2020.01.10", "title": "Елизабет II търси спешно решение за кризата в кралското семейство"}
{"url": "https://www.novinite.bg/articles/184470/Sled-poveche-ot-7-chasa-razpit-Edin-ot-dvamata-zadarjani-za-smartta-na-balgarskiya-futbolen-fen-v-Solun-ostava-v-aresta", "text": "Повече от 7 часа продължи заседанието в Солун, на което разпитват задържаните за смъртта на българина Тоско Бозаджийски. Стана ясно, че едното момче ще бъде освободено след серия от забрани да посещава футболни мачове и да напуска страната, а другото остава в ареста.Мъжът беше удрян с метални прътове и прегазен от кола, след като български фенове на „Ботев” (Пловдив) бяха нападнати от привърженици на гръцкия ПАОКАдвокатът на момчето, което остава в ареста, излезе да говори пред журналисти след разпита. Той цитира много подробно къде се е намирал неговият клиент в момента на инцидента.„Считам, че обвинението за предумишлено убийство е пресилено. Става въпрос за причиняване на тежка телесна повреда. Полицията също отхвърля възможността деянието да е предварително организирано, с цел причиняване на смърт. Не е възможно група от 20 души да предвидят последвалия развой. Патолозите потвърждават, че смъртта е настъпила вследвствие на автомобилното произшествие. Клиентът ми не приема обвинението. И свидетелите по делото посочват, че мястото на трагичния инцидент е на 500 метра от кафенето пред което са били посрещнати българските фенове. Клиентът ми не е признал вина по обвиненията, отрекъл ги е поради факта, че не е присъствал на мястото по времето на инцидента. В крайна сметка обаче мнението на прокурора и съдията е, че има данни за вина, както и че има вероятност за извършване на нови престъпления и клиентът ми остава в ареста”, обясни адвокатът на задържания.Изглежда делото ще се разплете когато стане ясно дали нанесената телесна повреда на Тоско Бозаджийски е била смъртоносна, или тежка. Адвокатите на задържания ще се опитват да докажат, че жената блъснала момчето е основният причинител на смъртта.", "date": "2020.01.10", "title": "След повече от 7 часа разпит: Един от двамата задържани за смъртта на българския футболен фен в Солун остава в ареста"}
{"url": "https://www.novinite.bg/articles/184464/Otnovo-mrasen-vazduh-v-golyama-chast-ot-stranata-bezplatni-buferni-parkingi-v-Sofiya", "text": "Отново мръсен въздух в голяма част от страната. По данни на Air Quality в 12 града на страната концентрацията на фини прахови частици е над нормите. Най-мръсен е въздухът в Русе и Горна Оряховица.В София ситуацията също е сериозна. Около Военната академия концентрацията е 4 пъти над нормата.Общината обяви, че можем да ползваме  безплатно буферните паркинги на метрото. Продължават и проверките за нерегламентирано горене на отпадъци.", "date": "2020.01.10", "title": "Отново мръсен въздух в голяма част от страната- безплатни буферни паркинги в София"}
{"url": "https://www.novinite.bg/articles/184473/Pochina-edna-ot-legendite-na-Beroe", "text": "Легендата на „Берое” Петко Петков почина на 73-годишна възраст. Това съобщиха от футболния клуб.„Днес е черен ден за Стара Загора, „Берое“ и българския футбол! С дълбоко прискърбие ви съобщаваме, че на 73 години след кратко боледуване от този свят си замина голямата легенда Петко Петков. Мир на праха му!”, пишат от „Берое”.„Каквото и да напишем за големия Петко Петков ще бъде малко! Истински отдаден на зеления отбор, винаги верен, истински Бероец! Рекордьорът по отбелязани голове за любимия отбор, печелил купи и безброй мачове със зелената фланелка! Благодарим ти за всичко, което ни даде! Оставаш завинаги в сърцата ни и винаги ще бъдеш с нас! Легендите не умират!”, се казва в съобщението на сайта на футболния клуб.", "date": "2020.01.10", "title": "Почина една от легендите на „Берое”"}
{"url": "https://www.novinite.bg/articles/184465/Ot-BABH-shte-sledyat-individualno-za-biosigurnostta-vav-vsyaka-svineferma", "text": "Българската агенция по безопасност на храните (БАБХ) предприема нови мерки във връзка с ограничаването на заразата с Африканска чума по свинете (АЧС). Това съобщи пред БНТ Александра Митева, началник отдел \"Здравеопазване на животните\" към агенцията. Приоритет в момента е дезинфекцията в засегнатите свинекомплекси, но най-важното в борбата със заболяването са мерките за биосигурност, категорична е Митева.\"БАБХ от вчера предприема нови мерки - влизане на ежедневен официален контрол в свинекомплексите на територията на цялата страна, като целта е да се съблюдава изпълняването на мерките за биосигурност. Самите официални лекари ще вземат и ще изпращат проби, докато не докажем, че всяка от тези ферми е свободна от АЧС. Във всяка ферма ще има определен официален лекар, който няма да посещава други обекти. Освен това, в кланиците ще бъде наложена дезинфекция\", допълни Митева.По нейните думи отглеждането на животни без мерки за биосигурност е абсолютно неприемливо и е риск.Представителката на БАБХ заяви категорично, че се предвижда промяна в законодателството, която ще окаже какви мерки трябва да бъдат предприемани в личните стопанства тип заден двор. Компенсацията на животни също се изпълнява спрямо законодателството.За Африканската чума по свинете няма ваксина, няма лечение и единственото в борбата с това заболяване, са мерките за биосигурност.", "date": "2020.01.10", "title": "От БАБХ ще следят индивидуално за биосигурността във всяка свинеферма"}
{"url": "https://www.novinite.bg/articles/184494/Sled-sreshtata-s-Borisov-Nyama-da-ima-nacionalen-protest-na-prevozvachite-v-ponedelnik", "text": "В понеделник няма да има национален протест на превозвачите. Това стана ясно след среща на браншовите организации с премиера Бойко Борисов и министри. Тол системата ще стартира от 1 март, но с по-ниски тарифи, предложени от превозвачите. След три месеца - на 1 юни, ако приходите не са очакваните от държавата, таксите за ползване на пътищата от тежкотоварния превоз ще се повишат.От обхвата на тол системата ще отпаднат и второкласните пътища поне до юни по настояване на превозвачите. Такса ще се плаща само за магистралите и първокласните пътища.Министър Петя Аврамова обясни след срещата за направения компромис с по-ниските такси и по-малкия обхват:\"Имаме спор по това колко ще бъде сумата, която може да се събере от тези тарифи и от тези, които бяха приети вече на МС. Ще видим в реално време кой е прав в спора. Приемаме като отстъпка три месеца да работим с тарифите, които браншовите организации предложиха. Ние сме заложили 450 млн. като приход за 2020 г. Според бранша ние ще постигнем тези приходи с намалената тарифа, която те предлагат\".Представители на протестиращите превозвачи на влизане в сградата на МС за среща с премиераПредставители на протестиращите превозвачи на влизане в сградата на МС за среща с премиераВ понеделник за обществено обсъждане се пуска новата тарифа за таксуване, предложена от бранша. Тогава ще стане ясно точно с колко е редукцията спрямо тарифите на правителството. Йордан Арабаджиев от Съюза на международните превозвачи каза:\"За автомагистрала, за най-високия клас - 18 и 11 стотинки\".Така поне за 3 месеца се отлага протестът на бранша, обясни председателят на Конфедерацията на автобусните превозвачи Магдалена Милтенова:\"Протестът се отлага най-малко за три месеца. Ще видим след това какво ще се случи. Това не означава, че ние не сме винаги в протестна готовност. Ако това, което е поето като ангажимент към нас, не бъде изпълнено, можем да излезем във всеки един момент\".На разговора присъстват министърът на финансите Владислав Горанов, на регионалното развитие Петя Аврамова и проф. Олег Асенов от УС на АПИ.В разговора участваха министрите на финансите и на регионалното развитие Владислав Горанов и Петя Аврамова, заместник-министърът Николай Нанков и проф. Олег Асенов, член на Управителния съвет на пътната агенция. На срещата присъстваха представители на Конфедерацията на автобусните превозвачи, на Съюза на международните превозвачи, на Камарата на автомобилните превозвачи в България, на Националното сдружение на българските превозвачи, на Националния таксиметров синдикат, на АЕБТРИ и на Камарата на автобусните превозвачи.За 13 януари превозвачите бяха обявили национален протест, като фирмите за товарен и автобусен превоз се предвиждаше да преустановят дейността си в над 60 града на страната. Нерегламентираните превози, за които от бранша от години настояват да бъдат инкриминирани, също бяха сред причините за протеста, като към това искане се присъединяват и таксиметровите фирми.", "date": "2020.01.10", "title": "След срещата с  Борисов: Няма да има национален протест на превозвачите в понеделник"}
{"url": "https://www.novinite.bg/articles/184472/Obshtinskata-belodrobna-bolnica-se-sdobi-s-bronhoskop-ot-naj-novo-pokolenie", "text": "Съвременен бронхоскоп от последно поколение е най-новата придобивка в общинската белодробна болница „Д-р Трейман“. Апаратът бе представен от управителя на лечебното заведение д-р Стела Денчева и лекари пред кмета Даниел Панов, дарителите от „Ротари клуб“ – Велико Търново, а също и пред представители на медиите. Новият бронхоскоп позволява ранна, много прецизна и точна диагностика на заболявания на белите дробове, което подпомага лекарите както за поставянето на диагноза, така и за определянето на най-добрата терапия за лечение. Медицинската техника е закупена по проект на „Ротари клуб“ – Велико Търново, получил грантово финансиране от международната фондация „Ротари“ и партньорски организации от няколко държави.Средства бяха набирани и чрез благотворителни инициативи. Инвестицията е за близо 90 000 лева, посочи президентът на великотърновската структура на организацията Кирил Андреев. Проектът включва и специално обучение на три медицински лица. Кметът Даниел Панов благодари на „Ротари клуб“ за благородната инициативи в подкрепа на здравеопазването във Велико Търново, както и за всички събития, насърчаващи и помагащи за съвременното развитие на Велико Търново. Панов подчерта, че общинската белодробна болница вече е сред най-добрите в Северна България и се ползва с много добро реноме.„Всички помним преди осем години и половина, когато започна първият ми мандат, как това здравно заведение бе пред фалит и нямаше пари за заплати. Успяхме заедно да преодолеем всички трудности. Днес финансовите проблеми са в историята, а здравното заведение за пореден път отчита положителни финансови резултати. Благодаря на д-р Денчева и на целия екип, защото това е огромен обем от работа“, коментира Даниел Панов. В отговор на въпрос Панов посочи, че предстои изчисляване на количествено- стойностните сметки за довършване и оборудване на новия корпус към белодробната болница, както и проектиране на необходимите дейности. След като бъде определено необходимото финансиране, ще бъдат набелязани и механизмите за осигуряването на средствата, завърши Панов.", "date": "2020.01.10", "title": "Общинската  белодробна болница се сдоби с бронхоскоп от най-ново поколение"}
{"url": "https://www.novinite.bg/articles/184480/Pravitelstvoto-shte-ugodi-na-prevozvachite-TOL-sistemata-startira-s-po-niski-tarifi", "text": "Правителството ще удовлетвори исканията на превозвачите и ТОЛ системата ще стартира с по-ниски тарифи. В обхвата на ТОЛ системата ще влизат само автомагистралите и първокласните пътища, а второкласните ще отпаднат.Това стана ясно след среща на протестиращите превозвачи с премиера Бойко Борисов, която продължи 3 часа.Превозвачите обявиха, че планираният протест за 13 януеари се отлага, след като са били постигнати тези договорености.", "date": "2020.01.10", "title": "Правителството ще угоди на превозвачите - ТОЛ системата стартира с по-ниски тарифи"}
{"url": "https://www.novinite.bg/articles/184458/Predimno-slanchevo-i-toplo-za-sezona", "text": "Днес ще бъде предимно слънчево. Ще се появи слаб вятър от запад-югозапад. Температурите ще се повишат още и максималните ще са между 6 и 11 градуса, прогнозират синоптиците от НИМХ.Атмосферното налягане ще се понижи, но ще остане малко по-високо от средното за месеца.Над планините ще е предимно слънчево. Ще духа слаб, по билата - умерен вятър от север-северозапад. Максималната температура на височина 1200 метра ще е около 9 градуса, на 2000 метра - около 3.Над Черноморието ще е предимно слънчево. След обяд ще се появи слаб вятър от запад-югозапад. Максималните температури на въздуха ще са между 5 и 9 градуса. Температурата на морската вода е 7-8. Вълнението на морето ще е 1-2 бала. ", "date": "2020.01.10", "title": "Предимно слънчево и топло за сезона"}
{"url": "https://www.novinite.bg/articles/184469/Povishava-se-interesat-kam-uchitelskata-profesiya", "text": "Рекорден брой желаещи да станат учители са кандидатствали до момента за програмата за професионално и лидерско развитие на фондация “Заедно в час”. От септември до днес интерес към програмата са проявили повече от 3000 души, което е значително повишение в сравнение с предходните години. Кандидатстването за настоящата година продължава до 10 февруари на сайта . \"Заедно в час\" вече 10 години работи за това всяко дете в България да има достъп до качествено образование и възможност да реализира потенциала си, независимо от средата, в която живее, и социално-икономическия си произход. Организацията търси, обучава и развива способни и мотивирани професионалисти от различни сфери, които да работят дългосрочно за положителна промяна на образованието в България.Най-голям интерес към работата като учители с програмата на “Заедно в час” има от страна на завършващи студенти и професионалисти с опит между 5-10 години. Най-много кандидатстващи има от областите София и Пловдив. Следвани от Варна и Бургас, където се забелязва най-голямо повишаване на кандидатите в сравнение с минали години. “От разговорите с кандидатите виждаме, че все повече хора осъзнават ключовата роля на образованието не само за своя личен успех, но и за подобряването на средата и развитието обществото и икономиката в страната. Програмата на “Заедно в час” привлича кандидатите с възможността да работят именно за тази идея, но също да получат и така необходимата подкрепа, съвременни обучения и менторство в първите стъпки в тази отговорна и много предизвикателна професионална сфера,” споделя Нели Кочева, ръководител на екипа по прием на нови участници.Всички кандидати за програмата на “Заедно в час” преминават през три етапа на подбор, преди да получат предложение за участие в програмата. Няма изискване кандидатите да имат учителска правоспособност - одобрените участници придобиват такава в рамките на програмата. Необходими са завършена минимум бакалавърска степен до 1 септември 2020 г., желание за работа с ученици, които имат нужда от повече подкрепа, и готовност за работа като учител на пълен работен ден за период от две години. КАКВО ВКЛЮЧВА ПРОГРАМАТАУчастниците в програмата на “Заедно в час” получават специално разработени обучения, менторска подкрепа, учителска правоспособност, намиране на позиция в училище, възможности за кариерно развитие, полезни ресурси, финансови стимули, професионални контакти и силни приятелства.Обучителната програма на “Заедно в час” е специално разработена за ефективно преподаване с фокус върху нуждите на ученика и включва методи, които помагат на всички ученици да напредват, независимо от първоначалното им ниво. Обученията използват доказали се образователни модели и се адаптира спрямо контекста в България, както и на базата на 10-годишния опит на “Заедно в час”. НОВИ РЕГИОНИОт следващата учебна година “Заедно в час” разширява обхвата си в страната и участниците в програмата на организацията ще могат да работят в училища партньори на “Заедно в час” в 20 области - Бургас, Варна, Велико Търново, Враца, Добрич, Ловеч, Монтана, Пазарджик, Перник, Плевен, Пловдив, Разград, Русе, Силистра, Сливен, София-град, София-област, Стара Загора, Търговище и Шумен. Започването на работа в регионите зависи от наличните позиции в училищата и профила на участниците в програмата. “Заедно в час” е създадена по инициатива и с финансовата подкрепа на фондация “Америка за България” и е част от международната мрежа Teach for All на организации, които работят срещу неравенството в образованието в повече от 50 държави по целия свят. ", "date": "2020.01.10", "title": "Повишава се интересът към учителската професия"}
{"url": "https://www.novinite.bg/articles/184488/Povishena-opasnost-ot-lavini-prez-pochivnite-dni", "text": "\r\nПовишена опасност от падане на лавини ще има през предстоящите почивни дни по високите части на планините, предупреждават планински спасители.\r\n\r\n\r\n\r\n\r\n\r\n", "date": "2020.01.10", "title": "Повишена опасност от лавини през почивните дни"}
{"url": "https://www.novinite.bg/articles/184495/Karakachanov-Shte-obsadim-ostavkata-na-Neno-Dimov-na-koalicionen-savet", "text": "Коалиционен съвет в началото на следващата седмица ще обсъди ситуацията около оставката на Нено Димов. Това каза за NOVA вицепремиерът и председател на ВМРО Красимир Каракачанов.Министър Нено Димов беше номинация именно на партията на Каракачанов.Вицепремиерът заяви още, че задържането на Нено Димов е било излишен екшън, от който ще пострада коалицията като цяло, тъй като това е удар върху министър на правителството. В личен разговор с премиера Борисов са се разбрали още в началото на следващата седмица да се проведе коалиционен съвет, на който казусът ще бъде обсъден. Все още не са водени разговори кой може да заеме поста след оставката на екоминистъра.„Документите, които са иззети, още през декември са били предоставени. Какъв беше смисълът от целия този екшън на мен не ми е ясно. Графиците за водоползване се подават от ВиК-дружествата, министерството само ги утвърждава. Ноември месец самото министерство на екологията и лично Нено Димов им нарежда да намалят ползването до 1 млн. куб. метра вода. Въпреки това ВиК изразходва 1,5 милиона. И аз си задавам въпроса кой е виновният? И защо беше необходимо доказан авторитет като Нено Димов по този начин да бъде третиран? Това отношение към него е несправедливо”, заяви Красимир Каракачанов.Вицепремиерът отказа да коментира действията на прокуратурата. По думите му обаче Нено Димов не е истинският виновник за водната криза в Перник.", "date": "2020.01.10", "title": "Каракачанов: Ще обсъдим оставката на Нено Димов на коалиционен съвет"}
{"url": "https://www.novinite.bg/articles/184466/Sled-pojarite-Avstraliya-zatvarya-nyakolko-posolstva", "text": "\r\nСилните природни пожари в Австралия доведоха до закриването на редица посолства в столицата Канбера. Местните власти обявиха заплаха от задимяване в района през почивните дни поради горещо и ветровито време.\r\n\r\n\r\n\r\n\r\n\r\n\r\n\r\n\r\n\r\n\r\n\r\n\r\n\r\n", "date": "2020.01.10", "title": "След пожарите: Австралия затваря няколко посолства"}
{"url": "https://www.novinite.bg/articles/184484/Borisov-prie-ostavkata-na-ministara-na-okolnata-sreda-i-vodite-Neno-Dimov", "text": "В кабинета на министър-председателя Бойко Борисов бе депозирана оставката на министъра на околната среда и водите Нено Димов. Премиерът Борисов прие оставката на министър Димов.", "date": "2020.01.10", "title": "Борисов прие оставката на министъра на  околната среда и водите Нено Димов"}
