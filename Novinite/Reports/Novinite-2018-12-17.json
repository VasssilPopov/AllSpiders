{"url": "https://www.novinite.bg/articles/168677/Balgarskiyat-biznes-ochakva-nesigurna-godina-bez-podobreniya-v-publichnite-razhodi", "text": "Българската стопанска камара ще представи годишната си анкета „2018 през погледа на бизнеса“. Камен Колев, заместник-председател на БСК, коментира пред БНР, че в тазгодишното проучване сред фирмите членки доминира усещането за липса на промяна в състоянието или за слаб растеж:„Всяка трета компания отчита ръст в обемите на производство и на продажбите, но също така се увеличава задлъжнялостта, просрочията в събирането на вземанията. Основен проблем при всички изследвани фирми е недостигът на персонал и преди всичко – тесни специалисти“.За 2019 година цари умерен оптимизъм. 40% от компаниите предвиждат да увеличат заплатите. Повишаването на минималната работна заплата трябва да измести нагоре и всички останали възнаграждения, а в също време продуктивността или производителността на труда също се покачва, но два пъти по-бавно. Голяма част от работодателите изявяват намерение да инвестират в нови технологии през следващата година.Недостигът на персонал се забелязва и в преработващата промишленост, и в услугите. „Човешкият капитал се сви. Има сериозен проблем в намирането на служители. Заплатите растат, но не в резултат на по-висока производителност, на продуктивност, а преди всичко в резултат на дефицита, на отсъствието на работна ръка“, каза в предаването „Преди всички\" Камен Колев. Икономиката се забавя, износът и инвестициите също, категоричен е Колев.„Добре са тези фирми, които успяват да реализират износ в областта на добиващата промишленост, металургията. Много добре стоят по отношение на износа машиностроенето, електротехническата промишленост. Расте този дял от износа, който е по високотехнологичен, с по-висока добавена стойност“.Дефицит на работна ръка изпитват не само българските работодатели. Такъв има в Румъния и в Полша. В Германия имат нужда от около 6 000 000 души допълнителна работна ръка. Парадоксално е, че при нас условията за внос на работна ръка са най-трудни, допълни Колев, според когото режимът трябва да се либерализира.", "date": "2018.12.17", "title": "Българският бизнес очаква несигурна година без подобрения в публичните разходи"}
{"url": "https://www.novinite.bg/articles/168687/Moskva-Rejimat-v-Kiev-ima-vsichki-cherti-na-neonacizma", "text": "Кремъл заяви, че е съгласен с оценката на руския външен министър Сергей Лавров, според когото украинският режим има всички черти на неонацизма, предаде ТАСС.\"За наше огромно съжаление в Украйна очевидно и безспорно има определени прояви на неонацизъм\", каза говорителят на Кремъл Дмитрий Песков в коментар по повод думите на Лавров.\"В тази връзка е напълно справедлива подобна оценка на действията на властите, които мълчаливо одобряват и си затварят очите за проявите на неонацизъм в Украйна\", заяви още Песков.Той обясни какво има предвид под черти на неонацизма. \"Това е и фактът, че неонацистите въобще не крият своите позиции, открито говорят за своето отношение към тези или онези събития, героизират нацисти, говорят за своята привързаност към идеологията на тези нацисти. Всички тези неща са много добре известни прояви, известни на целия свят, това не е тайна за никого\", каза говорителят.По-рано днес Лавров заяви по радио \"Комсомолская правда\", че украинският режим има всички черти на неонацизма.\"Ние не воюваме с украинския режим. С украинския режим, който има всички черти на нацизма и неонацизма, воюват рускоезичните граждани на Украйна, които живеят в Донбас\", каза министърът.Попитан защо Москва не прекъсва отношенията с Киев, той отговори: \"Ние имаме отношения с украинската държава, която е много по-важна за нас от този режим, който дойде на власт благодарение на предателството на Запада към всички норми на международното право и международното поведение.\"  \"Украинският народ не е виновен и съм уверен, че преобладаващата част от украинския народ иска мир в своята страна, иска да се избави от този позорен режим и да се върне към нормални отношения с Русия\", заяви още Лавров.", "date": "2018.12.17", "title": "Москва: Режимът в Киев има всички черти на неонацизма"}
{"url": "https://www.novinite.bg/articles/168650/Dnes-shte-se-zadarji-oblachno", "text": "Днес ще се задържи облачно. Валежи от сняг ще има в главно в Дунавската равнина и в Предбалкана. Дъжд ще превалява на много места в Централна Южна и Източна България, а в Лудогорието дъждът ще преминава в сняг с условия за образуване на поледици. Вятърът постепенно ще се ориентира от север, в Източна България - от североизток и ще е слаб до умерен. Максималните температури ще са между 0° и 5°, по морския бряг до 10°. В планините ще бъде облачно с превалявания от сняг, в масивите от Източна България – от дъжд и мокър сняг. Ще духа умерен вятър от юг-югоизток. Максимална температура на височина 1200 метра – около 3°, на 2000 метра – около минус 3°.По Черноморието ще е облачно със слаби валежи от дъжд. Ще духа до умерен североизточен вятър. Максимални температури между 10° и 12°. Температурата на морската вода е около 9°. Вълнението на морето ще е 3-4 бала.", "date": "2018.12.17", "title": "Днес ще се задържи облачно"}
{"url": "https://www.novinite.bg/articles/168651/Vsichki-republikanski-patishta-sa-otvoreni-za-dvijenie-pri-zimni-usloviya", "text": "Над 600 машини обработваха републиканската пътна мрежа през изминалата нощ. Автомагистралите и всички първокласни пътища са отворени за движение при зимни условия. Поради обилния снеговолеж през изминалото денонощие е ограничено движението на тежкотоварни моторни превозни средства над 12 т през проходите „Превала“ и „Троянски“. Агенция „Пътна инфраструктура“ препоръчва на шофьорите на тежкотоварни моторни превозни средства и на леки автомобили да тръгват на път само с подходящи гуми, да карат със съобразена скорост и повишено внимание, спазвайки указанията на „Пътна полиция“.Блокирането на движението от автомобили, които не са подготвени за движение при зимни условия затруднява работата на снегопочистващата техника и възпрепятства пътуването на всички останали шофьори. Областните пътни управления и снегопочистващите фирми работят на 24-часов режим и са в готовност за поддържане на републиканската пътна мрежа. Всички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg , и по всяко време от денонощието на тел. 0700 130 20 в АПИ. В агенцията целогодишно работи Ситуационен център, който събира и обобщава данните за състоянието на републиканските пътища.", "date": "2018.12.17", "title": "Всички републикански пътища са отворени за движение при зимни  условия"}
{"url": "https://www.novinite.bg/articles/168659/Jertvite-na-terora-stanaha-pet", "text": "Жертвите от нападението на коледния базар в Страсбург станаха 5, съобщи Би Би Си. От раните си е починал 36-годишен мъж, роден в Полша, посочва агенцията.Във вторник вечерта 29-годишният Шериф Шекат откри стрелба на коледния базар в Страсбург. В резултат загинаха трима души и други 13 бяха ранени. По-късно от раните си почина и 28-годишен италиански журналист, дошъл в града, за да отразява работа на Европейския парламент.Джихадистката групировка \"Ислямска държава\" пое отговорност за нападението. Терористът успя да избяга и да се скрие, но по-късно бе намерен от силите на реда и застрелян. Мерките за сигурност в страната остават високи.", "date": "2018.12.17", "title": "Жертвите на терора станаха пет"}
{"url": "https://www.novinite.bg/articles/168663/Mej-Vtori-vot-za-Brekzit-shte-nanese-nepopravimi-shteti", "text": "Британският министър-председател Тереза Мей ще изложи по-късно през деня противопоставянето си срещу втори референдум за Брекзит и ще каже пред парламента, че такъв вот би \"нарушил доверието\" сред британците и би нанесъл \"непоправими щети\" на политиката, предаде Reuters.Тъй като Мей е изправена пред задънена улица в парламента за своята сделка за напускане на Европейския съюз, а общността не предлага почти никакви отстъпки, които да накарат британските законодателите да я подкрепят, все повече политици призовават за втори референдум, който да преодолее безизходицата.Мей и министрите й обаче изключиха провеждане на второ допитване, като се мотивираха, че то би задълбочило вече застрашителните разделения относно най-важното решение на Обединеното кралство от Втората световна война. То ще бъде и предателство към избирателите, които на референдума през 2016 г. с малка разлика подкрепиха напускането на ЕС, ще каже министър-председателят.Това повишава риска след по-малко от 4 месеца Великобритания да напусне ЕС без сделка - сценарий, който според някои бизнесмени би бил катастрофален за петата по големина икономика в света.\"Нека не нарушаваме думата си пред британския народ като се опитваме да организираме втори референдум\", ще каже Мей пред законодателите, според разпространени предварително откъси от нейната реч.\"Втори вот би нанесъл непоправими щети на почтеността на нашата политика, защото би казал на милиони, които имаха доверие на демокрацията, че нашата демокрация не им осигурява това, което искат. Втори вот, най-вероятно би ни оставил в същото положение като предишния\", ще заяви Мей.Тя се връща в парламента след посещение в Брюксел миналата седмица. Мей призова лидерите на ЕС да предложат гаранции за т. нар. северноирландски \"предпазен механизъм\", който да не допусне връщането на твърда граница между британската провинция Северна Ирландия и Република Ирландия, който според критици би поставил Великобритания в капан.  Но макар лидерите на ЕС да казаха, че искат да помогнат на Мей, те предупредиха Лондон, че не би могъл да предоговори сделката, договорена по-рано тази година.", "date": "2018.12.17", "title": "Мей: Втори вот за Брекзит ще нанесе непоправими щети"}
{"url": "https://www.novinite.bg/articles/168653/Otkrivat-nova-otsechka-na-magistrala-Struma", "text": "Нова отсетчка на магистрала \"Струма\" ще бъде открита днес. 24-километровото трасе е от Кресна до Сандански и така на практика след дефилето до граничен пункт \"Кулата\" вече ще се движим изцяло по магистрала. В новия участък са вложени над 240 милиона лева.Първоначално откриването на трасето беше планирано за месец октомври, но се забави заради обжалване от собственици на земи, които са били обезщетени по време на отчуждителните процедури. ", "date": "2018.12.17", "title": "Откриват нова отсечка на магистрала \"Струма\""}
{"url": "https://www.novinite.bg/articles/168655/Izpochupiha-novite-ogranichiteli-na-Graf-Ignatiev", "text": "\"Само един от ограничителите е откъртен, но има и два, които са повредени\", обясни в ефира на \"Здравей, България\" арх. Иво Пантелеев, автор на проекта за ремонт на улицата.\"Ограничителите са безспорно необходими. Почистването е проблем, който трябва да се осъществява. Когато снегът падне в първите няколко часа, няма как да бъде почистено\", заяви Панталеев.", "date": "2018.12.17", "title": "Изпочупиха новите ограничители на \"Граф Игнатиев\""}
{"url": "https://www.novinite.bg/articles/168672/Ima-zadarjan-za-ubijstvoto-na-jena-v-stolichen-hotel", "text": "24-годишна жена е намерена тази сутрин убита в хотелска стая в центъра на София.По информация на \"Хоризонт\" за престъплението е задържан 37-годишният мъж Димитър Ръжев. Той е криминално проявен - преди години има регистрация за грабеж и притежание на фалшиви пари, родом е от Пловдив. Ръжев е задържан на рецепцията на хотела, а по думите на полицаите, той е бил във видимо неадекватно състояние. Предстои да бъде направена експертиза за психическото му състояние. На мястото се извършват огледи и обиски за наркотици. Причините за тежкото престъпление се изясняват.", "date": "2018.12.17", "title": "Има задържан за убийството на жена в столичен хотел"}
{"url": "https://www.novinite.bg/articles/168660/Nad-600-mashini-sa-obrabotvali-republikanskata-patna-mreja-prez-izminalata-nosht", "text": "\r\nАвтомагистралите и всички първокласни пътища са отворени за движение при зимни условия, съобщават от Агенция \"Пътна инфраструктура\" /АПИ/. Над 600 машини са обработвали републиканската пътна мрежа през изминалата нощ.\r\n\r\n\r\n\r\n\r\n\r\n\r\n\r\n\r\n\r\n\r\n", "date": "2018.12.17", "title": "Над 600 машини са обработвали републиканската пътна мрежа през изминалата нощ"}
{"url": "https://www.novinite.bg/articles/168661/Prof-Kantardjiev-Gripat-veche-ni-atakuva", "text": "Грипът вече ни атакува. Пикът му се очаква през януари. \"За лечението на грипа най-важното е да се разбере, че това е грип. Грипът за разлика от всички други вирусни зимни заболявания се развива и те \"сграбчва\" за около 2-3 часа. В рамките на тези 2 часа губиш сили, болки по мускулите, болки по ставите, главоболие, страх от светлината, суха кашлица или болка в гърлото, или започва да не ти стига въздуха, чести двигателни движения и кожата ти става сива\", обясни проф. д-р Тодор Кантарджиев, директор на Национален център по заразни и паразитни болести, пред БНТ.Проф. Кантарджиев препоръча при наличие на тези симптоми хората да се обадят на своя личен лекар, който ще им изпише едно от двете подходящи лекарства.Той каза още, че трябва да се постъпи в болница при загуба на съзнание, дезориентация или дихателна недостатъчност.", "date": "2018.12.17", "title": "Проф. Кантарджиев: Грипът вече ни атакува"}
{"url": "https://www.novinite.bg/articles/168658/Oficialno-otkrivat-GKPP-Krushari-Dobromir", "text": "Днес се открива официално граничният контролно-пропускателен пункт Крушари - Добромир на българо-румънската граница. През ноември Министерският съвет реши пунктът да бъде въведен в експлоатация. Решението на Министерския съвет е в изпълнение на подписаното през 2012 година междуправителствено споразумение с Румъния за откриване на два нови ГКПП между двете държави в точките Кайнарджа - Липница и Крушари - Добромир. По силата на приетите и подписани документи шосейният граничен преход е изграден на румънска територия, като са предвидени съоръжения за гранични проверки както от румънските, така и от българските гранични полицейски органи. Работното време на новия пункт ще е от 8.00 часа до 20.00 часа и ще е достъпен за моторни превозни средства до 3.5 тона. На събитието ще присъства областният управител на Добрич, както и директорът на главна дирекция „Гранична полиция\" главен комисар Светлан Кичиков.", "date": "2018.12.17", "title": "Официално откриват ГКПП Крушари - Добромир"}
{"url": "https://www.novinite.bg/articles/168656/Dneven-horoskop-za-ponedelnik", "text": "Понякога най-добрият начин да разберете нещо е да го обясните на някой друг. Има нещо, което не разбирате и това ви тормози. Опитайте този нетрадиционен метод- опитайте да го обясните на някой друг и лесно ще разберете за какво става дума. Днес ще се чувствате изключително щастливи. Ще имате желанието да направите и хората около вас щастливи. Ще обсипете близките си с подаръци и внимание. Какво по-хубаво от това?! Насладете се на днешния ден максимално. Днес ще получите яснота по много въпроси, но нещо, което на пръв поглед изглежда дребно, ще развали всичките ви планове за деня. Няма значение, бъдете положително настроени, може пък да е за добро. Вижте повече на: ", "date": "2018.12.17", "title": "Дневен хороскоп за понеделник"}
{"url": "https://www.novinite.bg/articles/168666/Moshtna-bomba-izbuhna-pred-grackata-televiziya-Skaj", "text": "Мощна бомба с взривно вещество над 5 кг избухна тази нощ пред гръцката телевизия \"Скай\" в Атина. Няма жертви. На сградата на медията са нанесени сериозни щети.По свидетелски показания, експлозията е усетена в радиус от пет километра.Терористите са съобщили за поставеното взривно устройство в две гръцки медии и полицията е реагирала незабавно. Журналистите от телевизия \"Скай\" са били евакуирани.Бомбата е мощна и целта е била да се нанесат щети на телевизията, коментират полицаите, които още са на мястото на взрива.Охранителни камери са заснели двама души, които са поставили бомбата пред сградата на телевизията.На мястото са министърът по защита на гражданите и шефът на гръцката полиция.Политическите сили в Гърция коментираха, че \"бомба срещу медия е удар срещу демокрацията\" и настояват за бързо разкриване на извършителите на атентата.Все още никоя организация не е поела отговорността за бомбата.Районът е отцепен от полиция. Разследването продължава.", "date": "2018.12.17", "title": "Мощна бомба избухна пред гръцката телевизия \"Скай\""}
{"url": "https://www.novinite.bg/articles/168654/Prodaljava-izdirvaneto-na-maja-blasnal-policaj", "text": "Продължава издирването на мъжа, блъснал полицай и избягал. Инцидентът стана в София, след като 23-годишният Захари Чернев се опитал да избяга от полицейска проверка.Той блъснал с колата си полицая и изчезнал. Колата му е открита изоставена в Студентски град. Блъснатият служител на реда е в болница с множество фрактури и опасност за живота. Полицаят е в изключително тежко състояние, с опасност за живота. Той е със счупен крак, таз и седем ребра, увреден е и белият му дроб. Това каза в ефира на „Здравей, България” Ангел Бадънков, началник на отдел „Криминална полиция” в СДВР.По думите му на 15 декември около 23.15 часа екип на специализирани полицейски сили спират автомобилa на Захари Чернев за рутинна проверка. След като той е спрял, полицаите са подходили към него. Шофьорът обаче решава да тръгне и прегазва единия полицай.„Полицейският автомобил го блокира срещу движението. Той спира. Полицейските служители слизат. Единият подхожда от едната страна,а другият – от другата. В това време шофьорът на автомобила включва задна скорост, удря спрян автомобил и с „мръсна газ” прегазва колегата в тревните площи и успява да избяга”, обясни Бадънков.„Има информация, че подобен автомобил по марка, модел и цвят не се подчинява на полицейски разпореждания и затова се е подходило максимално професионално”, увери той.Захари Чернев е криминално проявен за наркотици. Задържан е многократно, съобщават още от полицията.", "date": "2018.12.17", "title": "Продължава издирването на мъжа, блъснал полицай"}
{"url": "https://www.novinite.bg/articles/168665/Ubiha-mlada-jena-v-stolichen-hotel", "text": "Сигнал за открито тяло на 24 – годишна жена в столичен хотел е подаден малко след 8 часа тази сутрин в полицията.На място са изпратени екипи на полиция и Спешна помощ, констатирана смъртта на младата жена, информираха от пресцентъра на МВР.Като съпричастен към престъплението е задържан 37 – годишен мъж. Огледът на място продължава и в момента.По случая е образувано досъдебно производство, в рамките на което ще се изясняват всички факти и обстояте", "date": "2018.12.17", "title": "Убиха млада жена в столичен хотел"}
{"url": "https://www.novinite.bg/articles/168671/Zadarjan-e-majat-kojto-blasna-policaj-i-izbyaga", "text": "Задържан е мъжът, който блъсна полицай и избяга. Инцидентът стана в София, след като 23- годишният Захари Чернев не спрял за полицейска проверка. Колата му е открита изоставена в Студентски град. В нея полицаите открили голямо количество хладно оръжие. Блъснатият служител на реда е в болница с множество фрактури и опасност за живота. ", "date": "2018.12.17", "title": "Задържан е мъжът, който блъсна полицай и избяга"}
{"url": "https://www.novinite.bg/articles/168657/Otbelyazvame-denya-na-Sveti-Danail", "text": "Православната църква почита на 17 декември свети пророк Данаил (Даниил) и тримата вавилонски отроци - Ананий, Азарий и Мисаил. Данаил е пророк от Стария Завет. Живял е във Вавилон, където се прочул със способността си да тълкува сънища. Когато Йерусалим бил превзет от вавилонците, много юдеи били откарани в плен. Част от тях били избрани за царски поданици. Между тях попаднал и пророк Данаил. Той продължил да пази своята вяра, въпреки че бил принуден да възприеме езическите обичаи. Благодарение на своята мъдрост, пророкът скоро спечелил царското доверие. Нопророчествата на Данаил вещаели край и разруха на царството. Цар Навуходоносор, недоволен от пророчеството, подложил Данаил и неговите последователи на необикновени изпитания. Историята гласи, че св. Данаил бил хвърлен в яма с лъвове, които не го докоснали в продължение на шест дни. След като Данаил оцелял след всичките изпитания, царят повярвал в силата на Бог. Жените, които имат малки деца или чакат дете, празнуват на този ден. Народните обичаи са предимно свързани с плодородието. Месят се питки и бременните жени ги раздават на познати, за да могат лесно да добият рожбата си. Името Данаил произлиза от ивритското daniyel, което означава \"Бог е моят съдия\". Имен ден имат Данaил, Данaилa, Даниeл, Даниeлa, Дани, Дана. Денят на Св. Данаил е свързан със зимния празник на св. Ана (9 декември) и с празника на св. Спиридон (12 декември). Те допълват обредната идея за преход, за преминаване към нещо ново.", "date": "2018.12.17", "title": "Отбелязваме деня на Свети Данаил"}
{"url": "https://www.novinite.bg/articles/168670/Sofijska-gradska-prokuratura-predade-na-sad-kvestorite-na-KTB", "text": "Софийска градска прокуратура (СГП) внесен в Софийски градски съд обвинителен акт срещу двама от квесторите на КТБ за умишлена безстопанственост в особено големи размери, съобщават от прокуратурата.Станислав Л. и Елена К. са предадени на съд, затова, че в периода от 20.08.2014 г. до 14.01.2015 г. в София, действайки в качеството си на длъжностни лица– квестор при „Корпоративна търговска банка“ АД, в съучастие като извършители, при условията на продължавано престъпление, не са положили достатъчно грижи за стопанисването и запазването на повереното им имущество. Заради това последвали значителни щети на Фонда за гарантиране на влоговете в банките (ФГВБ), като деянието е извършено умишлено и причинените вреди са в особено големи размери - общо 1 070 383,83 лв. и престъплението представлява особено тежък случай.Престъпното поведение на двамата обвиняеми се състои в разпореждане за осчетоводяване на предсрочно прекратяване на 9 броя договори за индивидуални срочни депозити с привилегирован текущ годишен лихвен процент, вследствие на което депозитите били прехвърлени за изплащане към „Фонд за гарантиране на влоговете в банките“ (ФГВБ) в нарушение на Закон за гарантиране на влоговете в банките.По отношение на двамата обвиняеми е взета мярка за неотклонение „Подписка“. Ако бъдат признати за виновни Станислав Л. и Елена К. могат да получат наказание „лишаване от свобода\" от 3 до 12 години, както и „лишаване от право да упражняват определена професия или дейност“ и „лишаване от право да заемат държавна или обществена длъжност“.", "date": "2018.12.17", "title": "Софийска градска прокуратура предаде на съд квесторите на КТБ"}
{"url": "https://www.novinite.bg/articles/168674/Policiyata-razkri-podrobnosti-za-jestokoto-ubijstvo-na-jena-v-hotel-v-centara-na-Sofiya", "text": "Комисар Калоян Милтенов разкри подробности за жестокото убийство в хотел в центъра на София, предаде Novini.bg.На брифинг пред журналисти той съобщи, че към 7.30 часа е подаден сигнал в полицията от рецепционистката в хотела за мъж, който има съмнително поведение. Веднага на място е изпратен полицейски екип, който благодарение на своя нюх открива в стая на 5 етаж труп на 24-годишна жена.Тя е била регистрирана в хотела на 15 декември. Мъжът не е имал регистрация.Няма свидетели на убийството. Тепърва предстои да бъдат взети проби дали убитата и арестуваният са употребили алкохол и наркотици.За момента 37-годишният мъж Димитър Ръжев, който е криминално проявен съдейства на органите на реда. Той, според данните, има и психически отклонения.Няма информация Ръжев и убитата да са в съпружески отношения.", "date": "2018.12.17", "title": "Полицията разкри подробности за жестокото убийство на жена в хотел в центъра на София"}
{"url": "https://www.novinite.bg/articles/168683/Razbiha-narkolaboratorya-v-Plevensko", "text": "Специализирана полицейска операция срещу производството и разпространението на наркотични вещества е проведена на територията на село Румянцево, област Ловеч и с. Девенци, област Плевен.В акцията, под ръководството на Районната прокуратура в Червен бряг, са участвали служители на Криминална полиция, отдел „Разследване“ и Специализирани полицейски сили при ОДМВР – Плевен и колегите им от РУ – Червен бряг.В хода на процесуално – следствените действия на адрес в село Румянцево, в момент на отглеждане на растения от рода на конопа и работеща технологична инсталация в помещения, специално оборудвани за това, са задържани двама мъже  - 33 годишен от София и 41- годишен от Червен бряг. Оттам криминалистите са иззели 1000 растения от рода на конопа с различна височина и 20 изсушени растения, с общо тегло 2 кг. На адреса били открити и 4 климатични инсталации, 51 луминесцентни лампи, 50 вентилатори, както и 70 туби с различна вместимост, съдържащи течен тор, 40 чувала торо-почвена смес 9 влагомери и 10 термометри.В жилище в с. Девенци, обитавано от 33 – годишния мъж, служителите на реда открили  2 г кокаин и 3г хероин.След изтичане на 24 – часовите полицейски мерки, с прокурорско постановление двамата мъже са задържани за 72 часа.Работата по образуваното досъдебно производство продължава.", "date": "2018.12.17", "title": "Разбиха нарколабораторя в Плевенско"}
{"url": "https://www.novinite.bg/articles/168662/Vav-Veliko-Tarnovo-se-otkazvat-ot-parnoto-zaradi-cenite-na-toplata-voda", "text": "Жители на Велико Търново се отказват от услугите на „Топлофикация”,  след като получиха огромни сметки за топла вода. В някои домакинства цената достига до 70 лева за кубик.  Владислава Андреева от града показа фактура, при която кубик топла вода излиза около 30 лева, като трябва да плати сметка от близо 240 лева за 9 кубика топла вода за месец ноември. Тя уточнява, че за този месец в дома й е имало топла вода за около 15 дни.„Основният проблем е, че ние не се информирани по никакъв начин за това, че има промяна в начина на образуване на цените. Ако досега цената е били фиксирана на 10,80 лева/куб. м независимо от сезона, сега вече се изчислява на база на топлинна енергия, подавана за загряване на 1 куб./м топла вода. Така, че ако направим сметка за нас, излиза, че ние плащаме по 26,45 лева/куб./м. На други места в града цената достига 45-70 лева за куб./м\", обясни пред Нова телевизия Андреева. Хората са изпратили жалба до Държавната комисия за енергийно и водно регулиране за промяната в ценообразуването, сезирали са омбудсмана, а днес изпращат и жалба в Комисията за защита на личните данни, тъй като фактурите с всички лични данни се пускат в пощенските кутии  без от хората да е искано разрешение за тези данни.", "date": "2018.12.17", "title": "Във Велико Търново се отказват от парното заради цените на топлата вода"}
{"url": "https://www.novinite.bg/articles/168664/Hora-igraha-horo-na-magistralata-chakajki-da-izchistyat-patya", "text": "Десетина човека, блокирани на магистрала \"Хемус\", играха хоро в опит да се стоплят. Видеото стана хит в социалната мрежа Фейсбук.Авторът публикувал видеото написа: \"Народ, който играе хоро в бедствено положение не може да бъде унищожен\".\"Бедстващите\" явно са били в очакване да се изчисти пътя.Най-тежко вчера бе положението на АМ „Хемус”, „Струма” и „Тракия”. Там се образуваха огромни колони от автомобили, а единственото, което оставаше на пътуващите, бе да се ядосват.Някои потребители споделят колко тежка наистина е ситуацията на магистралата. „Ние се върнахме по Хемус около 14:00 часа, но все още не беше толкова зле....не ни се наложи да се топлим с хора”, отбелязва млада дама. ", "date": "2018.12.17", "title": "Хора играха хоро на магистралата, чакайки да изчистят пътя"}
{"url": "https://www.novinite.bg/articles/168673/SDVR-preduprejdava-Jilishtnite-kradci-se-aktivirat-po-praznicite", "text": "Заради предстоящите празници криминалисти съветват хората да бъдат внимателни, когато оставят жилищата си без надзор или тръгват на път. Всяка година от СДВР предприемат засилени мерки по линия на домовите кражби през декември.Марио Кидичков от сектор „Кражби“ в Столичната полиция поясни:„Винаги даваме съвети към хората в големите градове какво да правят и какво да не правят, за да не станат обект на кражба. Част от хората напускат жилищата си, оставят ги свободни, докато ги няма по празниците – всичките тези движения на гражданите извън жилищата им активизират криминалния контингент по тази линия“.„Входната врата на жилището да бъде с повече от един заключващ механизъм от различен тип, да не се оставя отключена вратата на жилището дори да сме вътре. Не трябва да афишираме на всеослушание, че ще напускаме жилището. Практиката показва, че на опитен крадец между две и десет минути му отнема, за да може да отвори един заключващ механизъм. Разбира се, това е свързано с предварителна подготовка. Повече се извършват кражби на пари и ценности. Затова моят съвет към гражданите е - не дръжте в жилището си големи суми пари или ценности“.„Прозорците на по-ниските етажи в жилищните блокове, когато проветряваме, не трябва да оставяме без надзор отворените прозорци, дори и в зимния период, защото тогава нашата бдителност е намалена. Има такъв тип криминален контингент, които успяват да се покатерят дори до втория, третия етаж на жилищен блок“, допълни той и посъветва още:„Също така, колкото са полезни социалните мрежи, колкото и да искаме да се похвалим, че сме пътували донякъде - личното ми мнение, е, че не би следвало да го правим. С оглед на това, че е възможно лицата от криминалния контингент също да разберат, че ни няма“. „Има го като опция, въпреки че не е масова, защото там повечето не си оставяме адресите, но се случва познат на познатия да е приятел с някой, да добие информация, че в това жилище живеят хора благосъстоятелни и че няма да бъдат в жилището си“, каза Кидичков по отношение на това дали социалните мрежи допълнително не насочват крадците.И уточни още какво най-често се краде от жилищата - “забелязваме, че вече на първо четене е едрата черна техника. Този тип кражби намаляват. Повече се извършват кражби на пари и ценности. Затова моят съвет към гражданите е: не дръжте в жилището си големи суми пари“.", "date": "2018.12.17", "title": "СДВР предупреждава: Жилищните крадци се активират по празниците"}
{"url": "https://www.novinite.bg/articles/168682/Baltijskite-strani-se-sporazumyaha-da-ustanovyat-edinno-vreme", "text": "Литва, Латвия и Естония се договориха да установят единно поясно време, когато Европейският съюз отмени ежегодния преход между зимно и лятно часово време, заяви литовският министър-председател Саулюс Сквернелис, предаде БТА.\"Нашите страни поддържат единна позиция за преместването на стрелките: ние подкрепяме отказването от това, а също сме за установяване на единно поясно време\", каза Сквернелис след среща с ръководителите на правителствата на Латвия и Естония.Естонският премиер Юри Ратас заяви, че страната му иска единното поясно време да бъде съгласувано и с Финландия.Какво часово време да се избере за постоянно - зимно или лятно - предстои да се реши след консултации с експерти и проучване на общественото мнение. Очаква се последното преместване на стрелките на часовниците да бъде през октомври 2019 г., след което Европейската комисия да предостави на страните членки на ЕС възможност да изберат часово време.", "date": "2018.12.17", "title": "Балтийските страни се споразумяха да установят единно време"}
{"url": "https://www.novinite.bg/articles/168668/Kam-shoforite-Dvijete-se-sas-saobrazena-skorost-i-povisheno-vnimanie", "text": "Автомагистралите и всички първокласни пътища са отворени за движение при зимни условия. От Агенция \"Пътна инфраструктура\" (АПИ) препоръчват на шофьорите на тежкотоварни моторни превозни средства и на леки автомобили да тръгват на път само с подходящи гуми, да карат със съобразена скорост и повишено внимание, спазвайки указанията на \"Пътна полиция\".Блокирането на движението от автомобили, които не са подготвени за движение при зимни условия затруднява работата на снегопочистващата техника и възпрепятства пътуването на всички останали шофьори, допълват от Пътната агенция. Над 600 машини са обработвали републиканската пътна мрежа през изминалата нощ. Областните пътни управления и снегопочистващите фирми работят на 24-часов режим и са в готовност за поддържане на републиканската пътна мрежа.", "date": "2018.12.17", "title": "Към шофьорите: Движете се със съобразена скорост и повишено внимание"}
{"url": "https://www.novinite.bg/articles/168680/Loshoto-vreme-vze-parva-jertva-v-Kardjalijsko", "text": "Лошото време взе първа жертва в Кърджалийско.55-годишен мъж е починал от измръзване, след като е прекарал нощта навън. Тялото му е било открито в близост до жп прелез в Момчилград.Според полицията няма данни за насилствена смърт.От два дни в района вали дъжд, а температурите през нощта са около нула градуса.", "date": "2018.12.17", "title": "Лошото време взе първа жертва в Кърджалийско"}
{"url": "https://www.novinite.bg/articles/168685/Zaetostta-na-horata-s-uvrejdaniya-moje-da-skochi-s-30", "text": "Обучени незрящи хора успяват да \"уловят\" рак на гърдата двойно по-често от квалифицирани лекари. Хората с интелектуални затруднения пък често изпитват удовлетворение от изпълнението на повтарящи се рутинни дейности. Тези данни представят експерти от Балканския институт по труда и социалната политика при представянето на онлайн платформа за заетост на хора с увреждания. Новата специализирана платформа ще предлага възможност търсещите работа хора в неравностойно положение да акцентират върху уменията си и да се свържат директно с потенциален работодател. Платформата се финансира по оперативната програма „Развитие на човешките ресурси“. От Балканския институт по труда и социалната политика се позовават на данни на Евростат и Националния статистически институт, според които българите в работоспособна възраст с трайни увреждания са над 465 000. Едва 31 процента от тях работят, а само 5-6 на сто от тях са регистрирани като безработни. За сравнение, във Финландия и Швеция работа си намират 60 процента от хората с увреждания. \"Виждаме, че 70 процента от тези трудоспособни лица, които на практика не са заети. Нещо повече - те не са и безработни. Самата икономическа активност сред това население е около 35 процента. Това означа, че в България има огромен резерв - с около 30 процента да повишим заетостта на хората с увреждания. Тези 30 процента означават едни нови 120-130 хиляди човека, които да достигнат до пазара на труда, които да станат видими за работодателите и съответно работодателите да започнат да работят с тях и да разчитат на тях\", коментира Йордан Димитров от Балканския институт по труда и социалната политика. Специализираната подкрепа за заетост на хора с увреждания е особено актуална в контекста на наскоро приетия от парламента Закон за хората с увреждания, в който бяха разписани задължения на работодателите за наемане на определен брой хора с увреждания. Квотите за бизнеса предвиждат в предприятия, състоящи се от 50 до 99 души персонал да бъде назначено едно лице с увреждания, а в тези със 100 и повече души - 2% от средносписъчния състав.  Експертите са категорични, че независимо от факта, че цената на това човек с увреждане да работи устойчиво е по-висока от гледна точка на обществото, разходите ще са по-малко и ползите ще са повече. \"Защото, ако в момента те не работят, те единствено потребяват някакъв вид публични средства. В момента, в който започнат да работят, те пак ще потребяват публични средства, но те вече ще дават и продукт на пазара на труда\", подчерта Йордан Димитров.  Това, което липсва в България са услуги, които да подкрепят не само лицата с увреждания, но и работодателите да започнат да работят заедно, да разчитат един на друг, посочи още Димитров. Примери за подобни услуги са оценка за работоспособността на лицето с увреждане, като по думите му, това няма нищо общо с ТЕЛК. Не се има предвид и очакваното въвеждане с реформа в експертизата на национална система за оценка на работоспособността по квалификацията на Световната здравна организация. Идеята е да се прилагат конкретни оценки на човека за конкретно работно място, поясни Йордан Димитров. \"Трябва да се създаде едно знание, една методология с различни видове инструменти, които всеки един HR в една компания да може да прилага. Това е услуга, която страшно много ще подобри устойчивостта на човека, когато е нает.\"", "date": "2018.12.17", "title": "Заетостта на хората с увреждания може да скочи с 30%"}
{"url": "https://www.novinite.bg/articles/168669/Izsledvane-Nad-70-ot-balgarite-zashtitavat-pravoto-na-abort-i-razvod", "text": " Българите са умерено толерантни, когато става дума за семейните отношения. Това показват данни на „Галъп интернешънъл“ от началото на декември – седмици преди Рождество Христово, което тачим и като семеен празник. Разводи, свободни отношения, аборти и т.н. се приемат широко, но не се приемат, например, еднополови бракове. Личат и някои стереотипи. Най-консервативни очаквано изглеждат най-възрастните. Данните са от редовната ежемесечна, независима от външно финансиране, програма изследвания „лице в лице“. Проучването е проведено между 30 ноември и 7 декември. Изследването е планирано и проведено по повод предстоящия празник и преди започналия наскоро дебат за толерантност към хомосексуализма. То няма нищо общо с този дебат, заявяват от „Галъп интернешънъл“. Мнозинства от над 70% се обявяват в защита на правото на аборт и развод. Също мнозинства от над 70% защитават правото на съжителство без брак и деца в съжителство без брак. Явно по въпроса за семейните отношения и децата обществото ни по-скоро е възприело по-либерален стандарт. На този фон мнозинства от по около две трети от пълнолетните българи се обявяват „за“ възможността хора от различни етноси и раси да сключват брак помежду си. Очевидно етносът и расата към днешна дата вече не се разглеждат като възпиращ фактор в семейните отношения. Идеята за възпитателно насилие не се споделя широко. Макар и с повече нюанси, по-скоро надделява мнението, че шамарите за децата не са приемливи. „Галъп интернешънъл“ редовно проверява и отношението към насилието над жени. В изследване наскоро се оказа, че то се отрича широко и само 7% възприемат, че мъжът може да удря жена. Въпросните 7% обаче се равняват на над 300 хиляди души, а е възможно да има „скрити“ отговори – което означава, че тревогата остава валидна. Повече данни по темата вижте тук. На този фон любопитство буди фактът, че мнозинство от 75% няма нищо против стереотипа мъжът, основно, да отговаря за доходите в семейството. И мъже, и жени отговарят в еднаква степен с „да“. ", "date": "2018.12.17", "title": "Изследване: Над 70% от българите защитават правото на аборт и развод"}
{"url": "https://www.novinite.bg/articles/168675/BSP-Ochakvame-i-snegorinite-da-izlyazat-na-protest-sreshtu-nas", "text": "Миналата седмица държавата направи своя принос в организираното политическо движение. Случи се така, че група от фирми стачкува срещу опозицията. Протестираха срещу това, че ги наричаме корумпирани. Нищо не са разбрали. Недоволни сме от начина и системата, които управляват европейските средства. Недоволни сме от начина, по който се възлагат поръчките. Срещу самите строители нямаме нищо против. Това заяви пред журналисти на брифинг зам.-председателят на БСП Кирил Добрев в централата на партията.,,В тази връзка очаквам ново решение на политическия живот в страната, а именно всички снегорини да се съберат в София да стачкуват срещу БСП. Само ще ги помоля преди да си тръгнат да пуснат по едно гребло и по някоя друга улица, защото в цяла София имаше само едно почистено от снега трасе и това беше столичната улица Граф Игнатиев, просто защото никой не върви по нея'', каза още Добрев.Народният представител от БСП призова да бъде освободен директорът на РПУ Бяла Слатина.,,Да бъде освободен директорът на РПУ Бяла Слатина – в противен случай ще прибегнем към искане зна оставка на вътрешния министър. Нека господин Маринов моментално да насрочи проверка на ОДМВР – Враца и да бъде освободен директорът на РПУ Бяла Слатина Красимир Йончев'', поиска Добрев. „По негово време са извършени всички побои и всички палежи в Бяла Слатина. Върнат е на работа преди 6 месеца и атмосферата в общината продължава да бъде същата“, коментира още той и призова моментално да бъде възстановено спокойствието в село Галиче, допълни той.Добрев подчерта, че БСП няма да позволи нито един от нейните членове, застъпници, симпатизанти, да бъде тормозен.„Категорични сме, в противен случай ще прибегнем към искане на оставка на министъра на вътрешните работи“, заяви зам.-председателят на БСП.", "date": "2018.12.17", "title": "БСП: Очакваме и снегорините да излязат на протест срещу нас"}
{"url": "https://www.novinite.bg/articles/168676/Snejana-Dimitrova-Abdikaciyata-na-darjavata-da-opredelya-kmetskata-zaplata-e-nekorektna", "text": "Промени в два нормативни акта - Постановлението за заплатите в бюджетните организации и дейности и Наредбата за заплатите в държавната администрация, които трябва да влязат в сила от 1 януари 2019 година, предвиждат кметовете да могат да получават заплати колкото министрите.Снежана Димитрова, заместник-председател на Професионалното обединение на държавните служители, коментира пред БНР:„Абдикацията на държавата да определя размера на възнаграждението на кмета, според мен, е некоректно и след време ще постигне като въздействие единствено и само нарастване на основната заплата на кметовете, без значение дали ще включи някакви критерии в постановлението“.В предаването „Преди всички“ по „Хоризонт“ тя обясни:„Децентрализацията не касае начина, по който се определя възнаграждението на кмета като орган на изпълнителната власт. Изпълнителната власт, в лицето на Министерски съвет, трябва да вижда в лицето на кмета, човекът, който трябва да изпълнява законодателството на България. Ако решенията на общинския съвет не са законосъобразни, кметът може да ги оспорва и да не ги изпълни. Областният управител се намесва тогава, когато и кметът не е изпълнил този свой ангажимент“.Димитрова се позова на чл. 138 от Конституцията, според който „орган на местното самоуправление в общината е общинският съвет“ и чл. 139, който гласи, че „орган на изпълнителната власт в общината е кметът“:„В този случай кметът отговаря за законосъобразността на територията в общината и преди всичко изпълнява законодателството на страната. Съгласно чл. 1 и 2 на Конституцията, България е единна република, няма федерални правителства. В този смисъл определянето на възнагражденията на кметовете на общините в някакви пропорции е свързано с неговите ангажименти, с размера на общината, бюджета, който се управлява, тежестта на работата“.Според Димитрова, ако това бъде променено, „нещата се поставят на абсолютно некоректна основа“ и за размера на възнаграждението единствено значение би имала близостта на кмета с общинските съветници.„Проблемът с възнагражденията е много дългогодишен. От повече от 10 години никой от политическата власт не е направил усилие да направи промяна в начина, по който се определя възнаграждението, така че да бъде коректно отразено към реалните резултати. Това е механизъм, който не е непознат, а изключително лесно може да се превърне в действащ и в България, стига да има воля“.Ако съветниците в малките населени места гласуват големи заплати на кметовете, това може да „изяде“ бюджета за възнаграждения на другите служители, предупреди тя.„В рамките на индексирането на възнагражденията от 10% ще бъдат разпределени средствата за хората, които са на политически нива в управлението и в зависимост от определянето на тези възнаграждения, фонда за работна заплата, съответно, ще бъде намален за останалите служители. Те не могат да бъдат взети от дейности, свързани с благоустрояването, но могат да бъдат взети от фонда за работна заплата. Тоест, ефектът ще бъде върху възнагражденията на служителите“.", "date": "2018.12.17", "title": "Снежана Димитрова: Абдикацията на държавата да определя кметската заплата е некоректна"}
{"url": "https://www.novinite.bg/articles/168678/Borisov-uchastva-vav-foruma-na-visoko-ravnishte-ES-Afrika", "text": "Премиерът Бойко Борисов ще участва във форума на високо равнище Европейски съюз - Африка, който се провежда днес и утре във Виена.Срещата в австрийската столица под надслов „Сътрудничеството в дигиталната ера\" ще бъде открита от канцлера на Австрия Себастиян Курц, от президента на Руанда и председател на Африканския съюз Пол Кагаме и от председателя на Европейската комисия Жан-Клод Юнкер.Очаква се европейските и африканските лидери да се споразумеят за конкретни действия при сътрудничеството в цифровата икономика. ", "date": "2018.12.17", "title": "Борисов участва във форума на високо равнище ЕС - Африка"}
{"url": "https://www.novinite.bg/articles/168667/Karakachanov-Makedoniya-ne-izpalnyava-dogovora-za-dobrosasedstvo", "text": "Вицепремиерът Красимир Каракачанов заяви днес, че Македония не изпълнява ангажиментите си по договора за добросъседство с България.“Бих приел, че договорът е изпълнен, когато видя учебниците, по който учат децата, и ако в тези учебници има ден на въстанието против “бугарски окупатор“, ако пак пише, че цар Самуил е македонски цар, който се е борил срещу византийците и Българите - значи договорът не е изпълнен“, каза той пред журналисти в Пловдив.Според Каракачанов договорът със Скопие е само основа за разбирателство и не ангажира автоматично България с подкрепа за членството на Македония в ЕС и НАТО.", "date": "2018.12.17", "title": "Каракачанов: Македония не изпълнява договора за добросъседство"}
{"url": "https://www.novinite.bg/articles/168652/Ot-dnes-puskat-v-prodajba-novite-elektronni-vinetki", "text": "От днес пускат в продажба новите електронни винетки. Те ще влязат в сила от 1 януари догодина, а шофьорите ще могат да си  купят електронна винетка по няколко начина - през сайта bgtoll.bg,  чрез мобилно приложение, от терминали за самообслужване, както и в обекти в търговската мрежа.От 14 часа днес започва продажбата на електронните винетки.  „Единият начин да се заплати таксата за пътуване по пътищата е чрез терминали за самотаксуване, които работят на 8 езика. В тях се въвежда регистрационния номер на автомобила, електронен адрес, вида на винетката и откога да бъде валидна. Тези терминали ще бъдат поставени в бензиностанциите и на гранично-пропускателните пунктове”, обясни директорът на Националното ТОЛ управление Антон Андонов.Електронни винетки ще може да се купят още през сайта bgtoll.bg и мобилно приложение, поетапно до края на годината ще бъдат открити пунктове в търговски обекти, където шофьорите ще могат да купят винетки и с пари в брой.На сайта bgtoll.bg има опция и за проверка на валидността й.  „В момента тече подбор на инспекторите от националната ТОЛ полиция. От началото на януари те ще са по пътищата, за тях са закупени и 105 автомобила. На граничните пунктове контролът ще се извършва от служителите на Агенция „Митници”, които имат достъп до електронната система”, обясни още Андонов. Всички шофьори, които имат хартиени винетки, валидни след 1 януари 2019 година, трябва да знаят, че подмяната на хартиена с електронна винетка не е задължителна, но е препоръчителна. Ако шофьорите  изберат да не заверяват електронно винетката си, то трябва да оставят хартиения стикер върху предното стъкло.Цените на винетките се запазват без промяна, а новост е въвеждането на уикенд винетка, която ще струва 10 лв. и ще важи от 12.00 ч. в петък до полунощ в неделя.", "date": "2018.12.17", "title": "От днес пускат в продажба новите електронни винетки"}
{"url": "https://www.novinite.bg/articles/168684/Erdogan-Turciya-moje-da-zapochne-voenna-operaciya-v-Siriya-vseki-moment", "text": "\r\nТурската армия е завършила подготовката за евентуална операция на изток от река Ефрат в Сирия, която може да започне всеки момент, заяви турският президент Реджеп Тайип Ердоган, цитиран от турския телевизионен канал НТВ. Ние можем да започнем операциите на територията на Сирия всеки момент. Нашата храбра армия е завършила подготовката и плановете за това. Можем да влезем ненадейно някоя нощ, каза Ердоган в изказване в Коня.\r\n\r\n\r\n\r\n\r\n\r\n\r\n", "date": "2018.12.17", "title": "Ердоган: Турция може да започне военна операция в Сирия всеки момент"}
{"url": "https://www.novinite.bg/articles/168679/Protest-pred-sgradata-na-KEVR-predi-obsajdaneto-na-po-skapata-voda", "text": "Предстоящото поскъпване на водата в редица градове в страната от 1 януари ще бъде обсъждано на открито заседание в Комисията за енергийно и водно регулиране (КЕВР). Пред БНР омбудсманът Мая Манолова заяви, че тя и екипът ѝ ще присъстват на заседанието.Най-голям скок е предвиден в Бургас и в София - с 10 на сто. Единствено в Кърджали се очаква да има поевтиняване - с около 1,5 процента.Увеличението на цените на ВиК услугите е заложено в бизнес плановете на дружествата, които бяха одобрени от общините и регулатора още преди година, обясни преди дни Ивайло Касчиев, който оглавява водната дирекция в КЕВР.\"Тези цени вече са одобрени и Комисията не може да не ги утвърди и да влязат в сила. Това ще се случи, иначе тези търговски дружества ще съдят Комисията за пропуснати ползи\".Според предложенията от Нова година най-много за вода ще плащат в Шумен, Добрич, Силистра, Варна и Враца, където кубик вода ще струва над 3 лева.За Видин скокът може да стигне до 22 процента, но това ще стане само ако бъде въведена новата услуга „пречистване на вода“.Във Враца и Монтана поскъпването ще бъде ограничено до прага на социалната поносимост. По този повод от регулатора отново настояха за помощи за бедните, които не могат да си плащат сметките за вода.\"Това е практика в целия Европейски съюз. Във всяка една държава има механизми за подпомагане на бедните слоеве, тъй като достъпът до вода е основно човешко право\", каза Касчиев.Недоволни излязоха пред КЕВРОколо 20 души, предимно пенсионери, се събраха пред сградата на Комисията. Някои от тях носеха плакати с надпис „Време е да сложим жълтите жилетки“ и признаха, че планираното поскъпване е непосилно за тях. Демонстрацията беше организирана в социалните мрежи.Протестът е политически, защото става дума за грешни политически решения, заяви пред \"Хоризонт\" Николай Белалов, председател на Дискусионен клуб за социална местна политика и бивш общински съветник от БСП:\"Не знам защо би дошъл десен на този протест, защото левият подход е точно този - проблемът е в концесията и оттам идват повечето недостатъци. Но който дойде, без значение какви са мотивите, щом не му харесва тази цена на водата, е прав, може да има и други решения, освен тези, които виждаме\".Протест в Сапарева баняПротест ще има днес и в Сапарева баня - срещу честото прекъсване на електрозахранването в района. Градоначалникът Калин Гелев  каза, че разбира недоволството на хората. Токът спира често - с предупреждение или без предупреждение, оплакват се бизнесмени, собствениците на над 80 къщи за гости, както и от домакинствата. Екипи на ЧЕЗ подменят част от съоръженията по трасето, слагат изолатори, прекъсвачи и това налага спиране на тока. Правили го и този уикенд, поясни кметът Гелев, който вече имал две срещи на място с представители на компанията заради ситуацията с електроподаването. Подписка по същия проблем върви и в селата Яхиново, Червен брег и Крайници. Кметицата на Яхиново Софка Скоклева каза, че вероятно и при тях ще се стигне до граждански протести по Коледа - просто се изчаква да минат процедурите след внасянето на подписките в Общината и в компанията ЧЕЗ.Жалби при омбудсмана от цялата странаПред БНР омбудсманът Мая Манолова съобщи, че при нея пристигат жалби заради високите цени на водата от цялата страна. Тя изтъкна, че увеличения са планирани \"практически във всички ВиК дружества\":\"Истината е, че поведението на КЕВР, одобряването на бизнес планове на ВиК асоциациите, които предвиждат нови и нови увеличения на цената, без да е съобразена социалната поносимост, без в това да бъдат включени реални инвестиции, това поведение води до недоволство и до гняв сред българските граждани. Имаме много жалби от страната. Имаме усилена кореспонденция във връзка със жалби срещу ВиК - Шумен, където ще отидем на място за едно последващо обсъждане на инвестиционния план. Хората по места масово са недоволни, защото се увеличава цената на водата без това да е за сметка на качеството или на някакви видими инвестиции и подобрения\".Манолова е сезирала Конституционния съд и НС заради текст в закона, който не дава възможност на гражданите да атакуват тези решения.", "date": "2018.12.17", "title": "Протест пред сградата на КЕВР преди обсъждането на по-скъпата вода"}
{"url": "https://www.novinite.bg/articles/168681/Nacionalniyat-savet-za-tristranno-satrudnichestvo-shte-zasedava-na-18-dekemvri", "text": "Националният съвет за тристранно сътрудничество ще проведе заседание във вторник, 18 декември, от 11.00 ч. в сградата на Министерския съвет.На заседанието ще бъдат обсъдени проект на Постановление на Министерския съвет за изменение и допълнение на Наредбата за пенсиите и осигурителния стаж, проект на Постановление на Министерския съвет за определяне на нов размер на минималната работна заплата за страната за 2019 г., както и предложение на КТ „Подкрепа“ за актуализиране на минималния размер на допълнителното трудово възнаграждение по чл.8 от Наредбата за структурата и организацията на работната заплата. ", "date": "2018.12.17", "title": "Националният съвет за тристранно сътрудничество ще заседава на 18 декември"}
{"url": "https://www.novinite.bg/articles/168686/Plamena-Zayachka-Stranata-ni-stava-jertva-na-dvojni-standarti-v-ES-zaradi-nachina-po-kojto-se-vodi-vanshnata-ni-politika", "text": "Страната ни става жертва на двойни стандарти в ЕС заради начина, по който се води външната ни политика. Един от най-явните примери е Шенген. До сега всички приети в зоната държави са го сторили, след като са покрили единствено техническите изисквания за това. Това заяви по време на пресконференция председателят на АБВ-Младежи Пламена Заячка. „Процеса за влизане в Шенген завършва с единодушно гласуване в Съвета на ЕС, където се търси подкрепата на вътрешните министри на отделните държави. До сега ние не сме получили единодушна такава, въпреки че имаме пет гласувания в наша полза в Европейския парламент. За това считаме, че е лично работа на нашия кабинет да си осигури подкрепата на тези две или три държави, които вече няколко години ни блокират“, посочи тя. Според Заячка България е жертва на двойни стандарти в Обединена Европа и по отношение на енергийния си сектор. Тя бе категорична, че е недопустимо в ЕС да се говори упорито, че „Северен поток“ е икономика, а в същото време да се твърди, че „Южен поток“ бил зависимост на Българи от Русия. „Наблюдаваме и други такива недопустими сравнения. Унгария например също строи ядрени реактори, но пак се твърди, че там това е икономика, а нашата централа в Белене необосновано се определя като зависимост. Ето и последния пример с „Турски поток“. Премиерът на Гърция замина за Москва за да си защитава интересите на държавата си. Очевидно за него това е икономика, а за нас това се определя като зависимост, включително и то от зам.-държавния секретар на САЩ, който беше на посещение в страната ни“. „Все пак тук е мястото да поздравим премиера и президента, които се вслушаха в нашите предложения и защитиха институционално позицията на АБВ, в която посочваме, че ние сме за диверсификацията, но само ако тя е на базата на конкурентното начало, отворените процедури, прозрачността и икономическата изгода за страната ни“. В заключение председателят на АБВ-Младежи посочи, че ЕС проявява сериозни двойни стандарти и по отношение на организирането на националните референдуми в различните държави членки. „ЕС не се намеси в шотландския референдум за независимост през 2014 г., нито пък в Брекзит. В същото време Юнкер свика специална пресконференция по гласуването в Гърция, свързано с предложенията на кредиторите на страната. Намеса, която очаквано доведе до точно обрания на търсения от него резултат. Най- яркия пример за тези намеси обаче е референдума в Македония. Там се изсипаха множество лидери на ЕС, но въпреки всичко резултата е нов провал за техните намерения. Т.е. всеки път когато ЕС реши да се намеси във вътрешните работи на една държава, в нейните референдуми, резултата е винаги провал“, посочи тя. По думите й последния пример е свързан с натиска да се признае без никакви правни основания правото на Косово да има собствена армия, което поставя целия регион в риск от война.", "date": "2018.12.17", "title": "Пламена Заячка: Страната ни става жертва на двойни стандарти в ЕС заради начина, по който се води външната ни политика"}
