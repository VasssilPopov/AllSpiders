{"url": "https://www.novinite.bg/articles/180449/Mirolyuba-Benatova-stana-shofor-na-taksi-zaryaza-razsledvashtata-jurnalistika", "text": "След 26 години в журналистиката Миролюба Бенатова избра друго поприще. Във времена, в които България е на 111-то място по свобода на словото, а политиците заявяват „Стига с тази свобода на словото”, едно от лицата на разследващата журналистика реши да стане таксиметров шофьор. Тя направи този избор, след като договорът и с Нова телевизия бе прекратен с идването на братя Домусчиеви и смяната на управлението на медията.ГЛАСЪТ НА ШОФЬОРА", "date": "2019.09.20", "title": "Миролюба Бенатова стана шофьор на такси, заряза разследващата журналистика"}
{"url": "https://www.novinite.bg/articles/180430/Golemi-zadrastvaniya-i-dnes-na-GKPP-Kapitan-Andreevo", "text": "Задръстване на границата с Турция има и днес, предаде БГНЕС. Вчера опашката от тежкотоварни камиони на основния граничен пункт с южната ни съседка беше над 15 км.Очаква се колоните от камиони на „Капитан Андреево” да продължат няколко месеца. А причината за по-бавното преминаване на пункта са ремонтни дейности от турска страна.Същевременно от „Гранична полиция” уверяват, че са направили всичко възможно да няма проблеми за леките коли.", "date": "2019.09.20", "title": "Големи задръствания и днес на ГКПП „Капитан Андреево“"}
{"url": "https://www.novinite.bg/articles/180431/Borisov-shte-dava-obyasneniya-na-deputatite-za-politikata-ni-kam-Rusiya", "text": "Премиерът Бойко Борисов ще участва в петъчния парламентарен контрол, предаде БГНЕС. Той ще отговори на питане относно националната политика на правителството на България за развитие на отношенията с Руската федерация за успешно реализиране на българските национални интереси.Предвидено е здравният министър Кирил Ананиев да отговори на най-много депутатски въпроси – 11. Сред тях и въпрос относно трансплантационно лечение на български граждани извън територията на страната. Към него има и въпрос за състоянието на сградата, избрана за новата национална педиатрична болница.Не малко въпроси – 9, има и към Петя Аврамова, министър на регионалното развитие и благоустройството. Тя ще отговори на депутатски въпроси, сред които за ремонтните дейности и ограничаването на движението по автомагистрала “Хемус”.Само един въпрос има към заместник министър-председателя по правосъдната реформа и министър на външните работи Екатерина Захариева. Той е относно съобщение на Министерството на външните работи на България.Питане относно политиките на Министерството на вътрешните работи за гарантиране на конституционните права на гражданите има към министър Младен Маринов. Към него има и три въпроса, единият от които относно миграционен натиск по българо-турската граница.Министърът на образованието и науката Красимир Вълчев ще отговори на два въпроса, също толкова въпроси има в програмата за петък и към министъра на околната среда и водите Нено Димов.  ", "date": "2019.09.20", "title": "Борисов ще дава обяснения на депутатите за политиката ни към Русия"}
{"url": "https://www.novinite.bg/articles/180435/Spirat-TIR-ovete-po-osnovnite-patishta-zaradi-golemiya-trafik-dovechera", "text": "Днес – 20 септември, последният работен ден преди трите почивни дни около Деня на Независимоста, от 16:00 ч. до 20:00 ч., ще бъде ограничено движението на камионите над 12 тона по автомагистралите и най-натоваренитe пътища. Целта е повишаване на безопасността и увеличаване на пропускателната способност на инфраструктурата. Във връзка с очаквания интензивен трафик Агенция „Пътна инфраструктура“ апелира шофьорите да карат разумно и със съобразена скорост, да спазват правилата за движение и да не използват аварийните ленти по автомагистралните участъци за по-бързо придвижване. Рисковото и емоционално шофиране не гарантира по-кратко пътуване, но застрашава живота и здравето на всички останали, които спазват правилата.Съвместната заповед за спиране на движението на камионите над 12 тона е на АПИ, ГД „Национална полиция“ и ИА „Автомобилна администрация“. Тя предвижда ограничаване на движението по следните участъци от републиканската мрежа:Тежкотоварните превозни средства ще бъдат спрени и в последния почивен ден 23 септември (понеделник) от 14 ч. до 20 ч.Забраната не важи за МПС, превозващи бързоразвалящи се хранителни продукти и товари на температурен режим, живи животни и опасни товари (ADR).От 14:00 ч. на 20 септември, до 10:00 ч. в понеделник – 23 септември, в участъка от АМ „Струма“ край Дупница ще има две ленти за движение за леките автомобили и ППС до 12 т в посока Кулата и една за София. От 10:00 ч. в понеделник до 14:00 ч. в петък следващата седмица ще има две ленти за София и една за Кулата. Платното за Кулата от автомагистралата, което е засегнато от пожара в депото за отпадъци, остава затворено за извършване на необходимите аварийно-възстановителни дейности.Превозните средства с маса по-голяма от 12 т, включително и автобусите, пътуващи към Кулата ще се отбиват от АМ „Струма“ при пътен възел „Долна Диканя“, ще преминават по път I-1/Е-79 и при пътен възел „Бобошево“ ще продължават по АМ „Струма“. За пътуващите към София отбиването по път Е-79 ще става при пътен възел „Бобошево“, а качването на магистралата ще бъде при пътен възел „Дупница Север“.За ППС над 12 т се забранява движението по пътната връзка от път Е-79 към АМ „Струма“, при пътен възел „Дупница Север“ при км 51+236 и по пътните връзки от път ІІ-62 Дупница-Кюстендил към АМ „Струма“ на пътен възел  „Дупница Юг“ по направленията: Кюстендил – Благоевград, Кюстендил – София, Дупница – Благоевград и Дупница – София.На АМ „Хемус“ продължават ремонтно-възставителните работи на съоръжението при 19-ти км /виадукт „Потоп“/ и 36-ти км /виадукт Коренишки дол/, както и на тръбата за София на тунел „Витиня“. На мостовете, които не са обновявани от построяването им през 80-те години, се извършва ремонт на пътната част и стълбовете. За улеснение на пътуващите от петък в отсечките с ремонт на автомагистралата ще има две ленти за пътуващите за Варна и една за София, а в понеделник съответно две за София и една за Варна. В пиковите часове, когато много хора тръгват на път, е възможно по-бавно предвижване от интензивния трафик, но строителните дейности трябва да се извършат, за да се кара по съоръженията безопасно и удобно. Алтернативен маршрут на АМ „Хемус“ в посока Монтана и Видин е проходът „Петрохан“ и Искърското дефиле, а в посока Варна - път I-1 София - Ботевград.За улеснение на трафика през Владая и повишаване на пътната безопасност на 23 септември ще има две ленти за влизащите в София по път I-1 (Е-79) София - Перник. По този начин пристигащите в столицата шофьори ще могат да пътуват по-удобно и безопасно. Алтернативен маршрут на първокласния път през Владая е АМ „Струма“.Всички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища.Карта с временната организация на движението по участъците от републиканската пътна мрежа в празничните дни през 2019 г. в приложения линк -  ", "date": "2019.09.20", "title": "Спират ТИР-овете по основните пътища заради големия трафик довечера"}
{"url": "https://www.novinite.bg/articles/180466/BDJ-puska-8000-mesta-dopalnitelno-za-praznichnite-dni", "text": "„БДЖ - Пътнически превози” ЕООД ще осигури близо 8000 допълнителни места във влаковете за почивните дни по повод Деня на Независимостта на България. За тази цел ще бъдат увеличени с допълнителни вагони съставите на някои влакове, които пътуват по основните направления в страната. По този начин националният железопътен превозвач се стреми да осигури удобното придвижване на своите клиенти по време на почивните дни.От днес /20-и септември/ до 23-и септември включително, с увеличени състави ще пътуват някои влакове по следните маршрути:„БДЖ - Пътнически превози” ЕООД напомня на своите клиенти, че при закупуване на билети за отиване и връщане, могат да ползват от 10% до 30% намаление от редовната цена на билета в зависимост от различните търговски оферти на дружеството.Клиентите на националния железопътен превозвач могат да получат подробна информация за свободните места във влаковете през почивните дни от служителите на гишетата „Информация” и билетните каси в железопътните гари и бюра в страната или на националния информационен телефон 0700 10 200. ", "date": "2019.09.20", "title": "БДЖ пуска 8000 места допълнително за празничните дни"}
{"url": "https://www.novinite.bg/articles/180469/Darjavata-predlaga-lichnite-lekari-da-ne-mogat-da-izdavat-bolnichni-za-dalag-period", "text": "Да се намали броят на дните болничен, които личните лекари могат да издават. Това предложи министърът на труда и социалната политика Бисер Петков по време на дискусия, която потърси решения на проблема с фалшивите болнични листа, съобщи БНР.Предложенията на работодателите първите три дни от болничния да са неплатени или да се изплащат от НОИ, са социално неприемливи според социалния министър Бисер Петков. Той предложи друго: \"Да се ограничи и съкрати периодът, в който личните лекари могат да издават един болничен лист. Сега е до 14 дни непрекъснат. Мисля, че във времето назад е имало до 7 дни, както и общата продължителност, която личният лекар може да издава в рамките на една година – до 40 дни\".И управителят на НОИ Ивайло Иванов категорично възрази първите три дни да се изплащат от Осигурителния институт: \"Това би натоварило ресурса с близо 200 милиона допълнително, което ни затруднява. Може би трябва да се мисли във варианта за изчакване и изчаквателен период на влизане на болничните\".Тоест началото на болничния да не се изплаща и да остава за сметка на работника, каквато е практиката в повечето европейски държави, се аргументираха работодателите.Председателят на социалната комисия в парламента Хасан Адемов предложи:\"Първият вариант е за първите три дни болнични да се изплаща различна договорена сума. Вторият вариант, който е - първите три дни с разрешение на работодателя. Заплатата му върви по начина, по който е вървяла до тогава\".", "date": "2019.09.20", "title": "Държавата предлага личните лекари да не могат да издават болнични за дълъг период"}
{"url": "https://www.novinite.bg/articles/180436/Polzvaneto-na-VPN-uslugi-pazi-onlajn-profilite-vi", "text": "Все повече хора използват Интернет докато са на път или на публични места. Всъщност, достъпът до Интернет през мобилно устройство като смартфон, таблет или лаптоп е възможен почти навсякъде в градска среда.Възможността да се ползва Интернет връзка почти навсякъде отваря много възможности за работа и забавление онлайн, но и създава много проблеми с кибер-сигурността. Отваряме електронната си поща на път, редактираме документи докато сме в кафенето или посещаваме сайтове за развлечение като , докато седим с приятели навън, което е не само удобно, но може да бъде и приятно.Публичните Wi-Fi мрежи обаче могат да са проблематични, когато става въпрос за вашата онлайн сигурност и сигурността на вашите устройства и онлайн профили. И един от начините за решаването на този проблем е използването на виртуални частни мрежи или VPN услуги (VPN, VirtualPrivateNetwork).Image source: unsplash.com Виртуалната частна мрежа VPN е , в която се създава защитена среда за комуникация между устройства, които се свързват помежду си в публична мрежа, която от своя страна не е достатъчно защитена срещу достъп отвън.Например, когато проверявате пощата си или се забавлявате онлайн, използвайки публичната мрежа в парк, кафене или в хотела, устройството ви се свързва към мрежа, която не е защитена с парола и използва протоколи за комуникация, които не са криптирани.Добрата VPN програма премахва точно тези недостатъци на публичните мрежи – създава криптирана среда, в която работи вашето устройство и по този начин външен наблюдател не може да „прочете“ вашия трафик или да „види“ кое е вашето устройство в глобалната мрежа.Кибер атаките срещу индивидуални и институционални Интернет потребители не само стават по-чести, но могат да доведат и до , какво остава за вашите онлайн профили в банки, сайтове за свободното време или онлайн услуги.VPN услугите не са антивирусни програми, макар че някои от тях имат и такъв модул, нито могат да предотвратят инфектирането на смартфона или лаптопа ви, ако кликнете на заразена връзка в мрежата. Те обаче ви предпазват срещу нежелано следене на трафика ви в Интернет и правят устройството ви сравнително невидимо за злонамерени хакери.Има и други причини да ползвате VPN когато сте на път и по-специално, когато пътувате извън България. Много онлайн услуги прилагат гео-ограничения за достъп до техните сървъри, което пък означава, че дадена услуга на която сте абонат, може да бъде недостъпна в определена държава или изобщо извън страната, в която сте се регистрирали.По този начин VPN софтуерът ви помага да имате достъп до онлайн услуги като Netflix, Hulu или HBONow навсякъде по света. Всъщност много платени услуги, онлайн казина и онлайн радиостанции блокират достъпа до техните сървъри на регионален принцип и единственият начин да влезете в техния сайт, когато сте в чужбина си остава ползването на VPN.Един напреднал потребител би могъл да се справи сравнително успешно и без да инсталира VPN софтуер на устройствата, които ползва, но VPN услугите предлагат много предимства дори и за професионалисти.На първо място, една добра VPN програма автоматизира процедурите за безопасен достъп до Интернет през публични мрежи. Тези софтуери имат например функция да изключват Интернет връзката, ако самата програма „увисне“ и съответно трафикът ви не е изяло криптиран. По този начин имате винаги защитена онлайн връзка и не се грижите постоянно за вашите Интернет настройки. ", "date": "2019.09.20", "title": "Ползването на VPN услуги пази онлайн профилите ви"}
{"url": "https://www.novinite.bg/articles/180459/Twitter-iztri-akaunti-v-cyal-svyat-zaradi-publikuvane-na-falshivi-novini", "text": "Туитър съобщи, че е закрил хиляди акаунти в целия свят за разпространение на фалшиви новини, както и за проправителствена пропаганда, информира АФП, предаде БГНЕС. Блокираните акаунти са в страни като Обединените арабски емирства, Китай и Испания.Закрити са акаунти, идващи от Китай, които целят да посеят раздор между протестиращите в Хонконг, както и акаунти с просаудитски съобщения, идващи от Египет и Обединените арабски емирства и насочени към Катар и Йемен, съобщи Туитър. Акаунти, разпространяващи фалшиви новини, също бяха премахнати в Испания и Еквадор.По-рано Туитър съобщи, че временно е блокирал акаунта на бившия съветник на саудитския кралски съд Сауд ал Кахтани, както и 267 акаунта, произхождащи от Обединените арабски емирства и Египет. 41-годишният Ал Кахтани беше официално назначен за съветник на кралския съд през 2012 година. Преди година съветникът беше отстранен от поста си заради съмнения за участие в убийството на журналиста от „Вашингтон пост“ Джамал Кашогги. Той бе санкциониран със забрана да влиза в Съединените щати заедно с още 15 души, заподозрени за участие в инцидента.През октомври 2018 г. Ал Кахтани беше уволнен като надзорник на кралския съд по медийните въпроси.  ", "date": "2019.09.20", "title": "Twitter изтри акаунти в цял свят заради публикуване на фалшиви новини"}
{"url": "https://www.novinite.bg/articles/180463/Prezidentat-Rumen-Radev-hodi-na-rabota-s-kolelo", "text": "Президентът Румен Радев показа, че не е безразличен и яхна колело в Седмицата на мобилността. Кадърът е направен до НДК, а държавният глава измина с велосипеда разстоянието от резиденцията си в \"Бояна\" до \"Дондуков. Край него, естествено, гъмжеше от охрана.", "date": "2019.09.20", "title": "Президентът Румен Радев ходи на работа с колело"}
{"url": "https://www.novinite.bg/articles/180458/Novi-produkti-shte-se-proizvejdat-s-10-miliona-tona-reciklirana-plastmasa-do-2025-g", "text": "Повече от 100 партньори от публичния и частния сектор, чиято дейност е по протежение на цялата верига на стойността при пластмасите, ще подпишат декларацията на Алианса за кръгова употреба на пластмасите, който насърчава доброволните действия в подкрепа на един добре работещ пазар на рециклирани пластмаси в ЕС.В декларацията се посочват начините, по които Алиансът ще постигне целта до 2025 г. десет милиона тона рециклирана пластмаса ежегодно да се използват за производството на нови продукти в Европа. Целта беше определена от Европейската комисия през 2018 г. в приетата от нея Стратегия за пластмасите.В декларацията, която подписват малки и средни предприятия, големи корпорации, сдружения на бизнеса, стандартизатори, научноизследователски организации и местни и национални органи, е заложена целта за 10 милиона тона рециклирана пластмаса и се призовава за преминаване към нулеви пластмасови отпадъци в природата и към нулево депониране на пластмаси. В нея са предвидени конкретни действия за постигане на целта.На уебсайта на Комисията декларацията на Алианса ще продължи да бъде достъпна и отворена за подписване от нови заинтересовани страни, по-специално публични органи от цяла Европа.Сдруженията на бизнеса и фирмите също се призовават да представят доброволни ангажименти за използване или производство на повече рециклирана пластмаса.  ", "date": "2019.09.20", "title": "Нови продукти ще се произвеждат с 10 милиона тона рециклирана пластмаса до 2025 г."}
{"url": "https://www.novinite.bg/articles/180457/EVN-Balgariya-s-nagrada-za-Naj-jelan-rabotodatel-sred-raboteshtite-v-Balgariya-vkategoriya-Energetika-za-2019-g", "text": "EVN България спечели награда „Най-желан работодател“ сред работещите в България в категория „Енергетика“ за 2019 г. Това показаха резултатите от национално проучване „Employer Of Choice”, оргаизирано от To The Top Agency. Според проучването EVN България се нарежда на първо място сред всички фирми в енергийната индустрия в България.„Employer Of Choice“ се провежда веднъж годишно, предоставяйки информация, как компаниите биват възприемани, като работодател сред работещите хора в България. В проучването взеха участие над  14 000 работещи хора в България.Първата част от въпросите в проучването включва анализ на професионалния опит на кандидата, а втората - оценка на избрания от тях работодател. Оценява се култура, лидерство, социална отговорност, репутация, работна среда, възможности за кариерно развитие, заплата, сигурност, продукти, услуги и др. Проучването е проведено основно чрез таргетирани кампании в социалните мрежи и по имейл.", "date": "2019.09.20", "title": "EVN България с награда за „Най-желан работодател сред работещите в България“ в категория „Енергетика“ за 2019 г."}
{"url": "https://www.novinite.bg/articles/180462/Ministar-Karanikolov-predstavi-pred-OISR-Plana-za-dejstvie-na-Balgariya-za-prisaedinyavane", "text": "Членството на България в Организацията за икономическо сътрудничество и развитие /ОИСР/ е ключов приоритет за страната ни. България се стреми и очаква решение за започване на преговори за членство през 2020 г. Това заяви министърът на икономиката Емил Караниколов, който официално представи Плана за действие на България за присъединяване към ОИСР пред Съвета на Организацията в Париж.Министърът Караниколов проведе среща и с генералния секретар на ОИСР г-н Анхел Гурия, с когото обсъдиха напредъка по предприсъединителния процес. Икономическият министър посочи, че Планът, който е изготвен със съдействието на Секретариата на ОИСР, отразява политическата воля на България и постигнатия напредък в процеса на подготовка за членство в Организацията през последните години. „Той също показва готовността на българското правителство да ускори действията си по покриване на стандартите и изпълнение на критериите за членство и цели да подпомогне продължаващите вътрешни реформи в ключови области“, допълни той пред Съвета на Организацията.Караниколов изтъкна, че Планът за действие е още едно доказателство за желанието, ангажимента и готовността на България да се присъедини към организацията. По думите му той поставя конкретни цели в 22 области на сътрудничеството между България и ОИСР и е обвързан с приета през декември 2017 г. национална „пътна карта“ и нейното финансово осигуряване до края на 2020 г.Пред Съвета министърът на икономиката подчерта, че България се е присъединила към редица правни инструменти - през май 2018 г. към Комитета по помощите за развитие, през септември 2018 г. към Препоръките на Съвета на ОИСР за добри статистически практики, през ноември 2018 г. към Препоръките на Съвета на ОИСР за политиките в Интернет. „През юни 2019 г. стартира и икономическият преглед на България, подготвя се започването на Преглед на инвестиционната политика на страната до края на тази година“, каза още той. По думите му страната ни e в процес на присъединяване и към Кодексите за либерализация на движението на капитали и текущите невидими операции. ", "date": "2019.09.20", "title": "Министър Караниколов представи пред ОИСР Плана за действие на България за присъединяване"}
{"url": "https://www.novinite.bg/articles/180443/V-byudjeta-za-zdrave-za-dogodina-sa-predvideni-transplantacii-na-balgari-i-izvan-ES", "text": "Пресцентърът на Министерството на здравеопазването разпространи пълния отговор на въпрос, отправен към министъра на здравеопазването Кирил Ананиев по време на днешния парламентарен контрол, относно трансплантационно лечение на български граждани извън територията на страната:„Проектът на Националната програма за насърчаване на донорството и подпомагане на трансплантацията (2019 - 2023 г.)  обхваща всички видове органна трансплантация за български граждани в България, независимо от тяхната възраст и предвижда мерки за идентифициране на всички потенциални донори.В този смисъл чернодробната трансплантация за деца може да бъде провеждана на територията на Република България при наличието на подходящ донор, включването на българския пациент в списъка на чакащите в България и при спазване на всички изкисквания за качество на здравните грижи във всеки един етап на трансплантацията – предтрансплантационна дейност, трансплантация, следтрансплантационни изследвания, наблюдение и лечение на реципиентите.Проектът на Национална програма беше публикуван за коментари и бележки на 14 август 2019 г. на официалната интернет-страница на МЗ, като към момента се обсъждат постъпилите предложения по документа. В заповедта за работната група по Националната програма за насърчаване на донорството и подпомагане на трансплантацията вкарах и двама представители на пациентски организации, които също имат своите предложения.За изпълнението на планираните мерки е предвидено и осигуряването на средства както за предтрансплантационния, трансплантационния и следтрансплантационния период (наблюдение, лечение, изследвания и др.), така и за необходимата апаратура и стимулиране на координаторите по донорство, трансплантационните екипи и медицинския персонал, ангажиран с дейността. За целта ще се търсят и възможности за осигуряване на европейски средства. Независимо от това, с проектобюджета на МЗ съм направил своята заявка пред Министерството на финансите.С предложените промени в Наредба № 2, разработени съвместно с представители на НЗОК, на родители на деца с онкохематологични заболявания и на лечебните заведения, в които тези деца се лекуват, е облекчен достъпът на българските граждани, в това число и на децата, до качествена и навременна медицинска помощ. В момента извършването на трансплантация на органи и хемопоетични стволови клетки в чужбина може да бъде финансирано само в държави от ЕС, ЕИП, Конфедерация Швейцария или в държави, с които България има сключен договор. МЗ предлага това ограничение да отпадне и в случаите, когато трансплантация не може да бъде извършена в България, такава да бъде финансирана в най-подходящото за пациента лечебно заведение в чужбина. Грижата за контакт и комуникация с трансплантационни центрове ще бъде не на пациента, а на отговорните публични институции - НЗОК и ИА „Медицински надзор”. Извършените по този ред трансплантации ще бъдат финансирани от държавата. Промените са публикувани на сайта на МЗ и до края на месец септември ще приключи обсъждането им.Страната ни полага всички необходими усилия, за да засили сътрудничеството за обмен на органи и да се присъедини към Евротрансплант като равноправен партньор. Показателно в това отношение е, че след създаването на ИА „Медицински надзор“, България е предоставила по линия на Евротрансплант  7 органа, 4 от които – бял дроб. Страната ни се присъедини и към FOEDUS – платформа за обмен на органи между членовете на организацията. Предвид липсата на специалисти в страната, които могат да провеждат белодробна трансплантация, продължава сътрудничеството с отделението по гръдна хирургия към Многопрофилна болница – Виена за обучение на български специалисти. Четирима наши лекари вече преминаха краткосрочно обучение във виенската болница, а през месец януари 2020 г. ще започне дългосрочно обучение на 16 наши специалисти“. ", "date": "2019.09.20", "title": "В бюджета за здраве за догодина са предвидени трансплантации на българи и извън ЕС"}
{"url": "https://www.novinite.bg/articles/180461/Demi-Mur-proplaka-Ashtan-Kachar-mi-izneveri-2-pati-i-me-nakara-da-pravim-trojka", "text": "Деми Мур разкрива много интимни и скандални подробности за личния си живот и отношенията с бившия си съпруг Аштън Къчър в  биографична книга “Inside Out”, съобщава \"Дейли Мейл\".  В нея тя разкрива, че по време на осемгодишния си брак с Къчър, той й изневерил два пъти и я принуждавал да правят тройки.   Аштън, който е с 15 години по-млад от Деми Мур, постоянно търсел начин да разнообрази сексуалния им живот, пише Mirror.  Започват връзката си през 2003 г. Скоро след това ги сполетява нещастие – Деми Мур прави спонтанен аборт, но остават заедно и продължават напред. През 2005 г. се женят. Тогава актрисата се подлага на лечение и е решена да дари младия си любим с дете. За съжаление това не се случва.  В книгата си споделя, че се съгласявала с предложенията за Къчър за тройки, за да покаже, че е „готина съпруга”.   „Исках да му покажа колко страхотна и забавна мога да бъда”, казва Мур.   После обаче актрисата се разкайва за това и го нарича „грешка”.  След това става ясно, че Аштън й е изневерил с Бритни Джоунс. Мур разбира за изневярата  от корицата на списание Star през 2010 г.  Бритни срещнала Аштън по време на парти за рождения ден на дъщерята на Деми Мур – Румър Уилис. После  му изпращала съобщения с предложения кога и къде да се срещнат, но той бил истински параноид и много се страхувал да не бъде хванат, затова се срещали тайно и не си пишели.  21-годишната жена твърди, че Аштън бил “страхотен любовник”.  След това актьорът имал сексуални отношения и със Сара Леал, но се оправдал пред Деми, че това не се брои за изневяра, защото те вече били правили тройки, така че вече имало трети човек в тяхната връзка. В края на 2011 г. Деми и Аштън се разделят и се развеждат две години по-късно.  В книгата на Деми Мур, която излиза на 24 септември се говори за много лични неща.  По думите ѝ, Аштън бил човекът, който я подтикнал да се върне към алкохола след 20 години въздържателство. По време на почивка в Мекско той коментирал: „Не мисля, че алкохолизмът е нещо истинско“ докато държал чаша с вино.  Деми си отворила една бира, за да му се хареса и за да му докаже, че може да се владее. След аборта тя започнала отново да пуши и да пие огромно количества алкохол.  Пиела толкова много, че припаднала във ваната. Според нея е истинско чудо, че не е умряла там.  Един път докато тя повръщала в тоалетната, Аштън я снимал, мислейки това за забавна шега.", "date": "2019.09.20", "title": "Деми Мур проплака: Аштън Къчър ми изневери 2 пъти и ме накара да правим тройка"}
{"url": "https://www.novinite.bg/articles/180439/Izbran-e-izpalnitel-kojto-shte-obuchava-slujitelite-ot-Speshna-pomosht-i-speshnite-otdeleniya", "text": "Предстои да бъде сключен договор с избрания по реда на Закона за обществените поръчки изпълнител, който ще проведе обученията на служителите от центровете за спешна медицинска помощ и спешните отделения. Това посочи здравният министър Кирил Ананиев в отговор на парламентарен въпрос от група народни представители, касаещ реализацията на проект BG05M9OP001-3.007-0001 „Подобряване на условията за лечение на спешните състояния” (ПУЛСС).В изпълнение на проект ПУЛСС в Националния център за обучение и квалификация в системата за спешна медицинска помощ е доставено и въведено в експлоатация специализирано оборудване и обзавеждане. „За да бъдат реализирани допълнителни ползи за системата на спешната медицинска помощ, проектът беше изменен, като пред Управляващия орган на ОП „Развитие на човешките ресурси“ 2014-2020  успешно бяха защитени допълнителни дейности, каквито са създаването на онлайн-система за дистанционно обучение чрез разработване на специализиран софтуер за теоретично и практическо обучение, закупуване на високотехнологично оборудване и създаване на диагностично-терапевтични протоколи и алгоритми“, се казва още в отговора на здравния министър.Крайният срок за изпълнение на проект ПУЛСС е 31 декември т.г., но с цел успешното изпълнение на всички дейности, между Министерство на здравеопазването и Управляващия орган тече процес на подписване на анекс към договора за предоставяне на безвъзмездна финансова помощ, с който срокът ще бъде удължен до края на 2020 г. Това ще гарантира успешното провеждане на обученията на служителите от системата на спешната медицинска помощ.От парламентарната трибуна министър Ананиев посочи, че забавянията са следствие от обжалвания на обществените поръчки, но беше категоричен, че въпреки това проектът ще бъде изпълнен.Кирил Ананиев посочи, че графикът на дейностите по проекта се изпълнява текущо, като вече е изготвен анализът на нуждата от обучение на служителите от системата на спешната помощ, създадени са методика и програми за обучението на всички категории персонал от спешните центрове и отделения, разработени са методики за първоначална и периодична оценка на професионалните компетентности в системата на спешната помощ.„След сключването на Допълнително споразумение, касаещо удължаване срока за изпълнение на дейностите, графикът на проекта ще бъде актуализиран, спрямо новия краен срок“, заяви още министърът.По отношение на осъществяването на логистиката за обученията по ПУЛСС министър Ананиев посочи, че поради отказ от страна на класирания на първо място участник в проведената обществена поръчка с предмет „Осигуряване на логистика (пътни, нощувки, хранене, кафе паузи за обучаващите)“, министерството вече е обявило нова поръчка в условията на спешност.         Министерството на здравеопазването изпълнява проект ПУЛСС в качеството си на конкретен бенефициент по Оперативна програма „Развитие на човешките ресурси“ 2014 – 2020. Основна цел на проекта е подобряване качеството на предоставяната спешна медицинска помощ чрез инвестиции в човешкия капитал. Общият бюджет на ПУЛСС възлиза на 7 млн. лв., които са 100 % безвъзмездна финансова помощ. ", "date": "2019.09.20", "title": "Избран е изпълнител, който ще обучава служителите от Спешна помощ и спешните отделения"}
{"url": "https://www.novinite.bg/articles/180453/Ekshumaciya-pokazva-dali-ubijcite-ot-Negovan-imat-oshte-jertvi", "text": "Има голяма вероятност Йордан Атанасов и съпругата му Марияна да не са единствените жертви на убийците от Негован. Семейството на мистериозно загинала жена искат ексхумация на тялото й, тъй като се съмняват, че тя е станала жертва на Пламен Шлапашки.„Майка ми почина на 17-ти септември 2018 г. На 7-ми септември ми се обадиха от 1-во Районно управление и ми казаха, че майка ми е паднала между някакви коли. На място е отишла полиция. Закарали са я в болница. Там ми казаха, че майка ми е с инсулт в реанимация. Няколко дни лекарите се бореха за живота й, след това тя почина”, разказа пред NOVA Валентина Зашева, дъщеря на починалата Цветанка Стоянчева.85-годишната жена живеела в столичния квартал \"Гео Милев”. В дома си тя държала 70 000 евро от продадена земя, а апартаментът й бил продаден на Петър Петров от Радомир. Негов пълномощник бил Пламен Шлапашки.В апартамента е живеела с една от дъщерите си, която страда от деменция.\"Майка ми също имаше здравословни проблеми. Нямаше ориентир, понякога не знаеше къде се намира и не можеше да познава хора”, каза Зашева.\"Опитахме се да платим тока на апартамента и така разбрахме, че всъщност той е продаден на 27 юни 2018 година”, разказа още дъщерята на починалата.\"Моята майка се запознава с Пламен Шлапашки посредством моята голяма сестра Мая. Двамата са били колеги в Техническия университет. Мая работи там като чистачка. Споменала е, че имат нужда от боядисване и го наемат като бояджия, за да ремонтира жилището на майка. Постепенно той се внедрява между тях, изпълнява им разни дребни поръчки и изведнъж парите изчезват от апартамента. Впоследствие се оказа и че апартаментът е продаден”, каза още Зашева.\"Подадохме жалба своевременно за евентуална имотна измама. Заведена е полицейска проверка, образувано е досъдебно производство, в момента случаят се разследва. Оказа се, че бабата, която е починала, е упълномощила трето лице да продава жилището на когото той намери за добре. Именно това е направил той. Завели сме гражданско дело, с което оспорваме сделките, тъй като жената не е била добре здравословно”, заяви адвокат Виктор Димитров.По думите му, близките на мистериозно загиналата възрастна жена искат ексхумацията й, за да се установят факти и обстоятелства, които имат значение за това дали е имало някакви вещества в кръвта й.", "date": "2019.09.20", "title": "Ексхумация показва дали убийците от Негован имат още жертви"}
{"url": "https://www.novinite.bg/articles/180442/10-godini-po-kasno-Putin-na-vizita-v-Balgariya", "text": "Следващата година се подготвя посещение на руския президент Владимир Путин у нас във връзка с отбелязването на 140 години от установяване на нашите дипломатически отношения. Това заяви премиерът Бойко Борисов, цитиран от БГНЕС.Пред парламента министър-председателят подчерта, че България полага усилия за развитието на отношенията с Русия.Освен в областта на енергетиката, където тази седмица беше подписан договор за изграждането на тръбопровода „Балкански поток“ като продължение на „Турския поток“, има голям потенциал и в сферата на фармацията. Според Борисов тук трябва да се заложи на българските частни компании, които трябва да бъдат насърчени да развиват отношенията си със своите руски партньори.Свидетелство за добрите връзки между София и Москва е фактът, че шпионският скандал, който избухна на 9 септември с ареста на председателя на движение „Русофили“, не е сред темите в двустранни диалог, подчерта премиерът.", "date": "2019.09.20", "title": "10 години по-късно – Путин на визита в България"}
{"url": "https://www.novinite.bg/articles/180454/Specprokuraturata-publikuva-dokazatelstva-po-razsledvaneto-za-shpionaj", "text": "Предвид големия обществен интерес относно хода на досъдебното производство за шпионаж,  водено срещу Николай Малинов, Специализираната прокуратура предоставя допълнителна информация по случая:Досъдебното производство е образувано на 09.07.2019 г. по реда на чл.212, ал.1 от НПК за това, че на неустановена дата през януари 2014 г. до 03.07.2019 г., на територията на Република България, се поставя в услуга на чужда организация, за да и служи като шпионин, като не е извършил деяние по предходния член - престъпление по чл.105, ал.1, пр.2  от НК.Към настоящия момент по разследването са проведени множество процесуално – следствени действия: разпитани са свидетели; извършено е претърсване, изземване и личен обиск; изготвени са две компютърно – технически експертизи; събрани са относими към предмета на доказване справки и документи.На 10.09.2019 г. Николай Малинов е привлечен в качеството на обвиняем  за извършено престъпление по чл. 105, ал.1, пр.2 от НК. Определена му е мярка за неотклонение „парична гаранция“ в размер на 50 000 лева, която е внесена от обвиняемото лице.На 12.09.2019 г., с разрешение на наблюдаващия прокурор, Прокуратурата на Република България разгласи докладна записка на руски език, изготвена от обв.Николай Малинов, в която в качеството на председател на Национално движение „Русофили“ в Република България е изложил вижданията си за геополитическа преориентация на България и стратегия чрез която същата да бъде постигната. Прокуратурата публикува и документи, касаещи „КТБ“ АД, „ДУНАРИТ“ АД и „ЕМКО“ ЕООД.Водени от разбирането, че българските граждани имат право на информация, което е тяхно конституционно право, представяме друга част от събраните по делото доказателства – приобщен екземпляр на докладната записка на български език, ведно с приложенията към нея, както и други документи, имащи пряко отношение по случая, се казва в съобщението на прокуратурата.Разгласяването на материали от досъдебното производство е разрешено по реда на чл.198 от НПК, допълват от там. са със заличени лични данни и не съдържат факти и обстоятелства, увреждащи интересите на трети страни, както и нецензурни думи или изрази.Специализираната прокуратура ще продължи да информира българските граждани по дела с голям обществен интерес, при спазване на презумпцията за невиновност и без да застрашава хода на наказателното производство. ", "date": "2019.09.20", "title": "Спецпрокуратурата публикува доказателства по разследването за шпионаж"}
{"url": "https://www.novinite.bg/articles/180444/Babrechna-kriza-injekciya-i-obidi-kam-sadiite-deloto-sreshtu-Rajfala-se-prevarna-v-cirk", "text": "Известният в цялата страна Атанас Червенков-Райфъла предизвика поредния съдебен екшън по време на делото срещу него. Процесът бе изпъстрен с всичко друго, но не и с конкретика, видя репортер на Novinite.bg. Припомняме, че бизнесменът от почти 5 години е в ареста в София, след като прокуратурата твърди, че е поръчител на палежи, убийства и дълго време е дерибействал и извършвал престъпления под тепатата. Основателят на една от първите частни Бързи помощи у нас днес бе докаран от столицата и се яви в Апелативен съд-Пловдив куцайки и ожалвайки тежката си съдба и здравословно състояние.Преди старта на делото той обяви, че настоява да му се осигури по-здрава банка, за да се облегне. Тричленният магистрастски състав дори му позволи да седне. В този момент Райфъла скочи и пожела да бъде извикана Бърза помощ заради тормозеща го бъбречна криза. След около 20 минути медиците пристигнаха и му бе сложена обезболяваща инжекция. Безконечните щения на подсъдимия обаче тепърва zaпочваха. Той пожела делото срещу него да се гледа при закрити врата, да не бъде сниман и медиите да бъдат изведени от залата. Това не се случи и съдиите решиха процедурата да продължи при публичност.\"Срещу мен има политическа поръчка, цяла България го знае. Ето - пак ме снимат и пишат каквото си искат. Децата ми ходят на училище и това им се отразява, защото се разисква. Чувствам се зле здравословно и едва стоя на краката си, погрижете се\", заоплаква се Червенков, но воплите му останаха глас в пустиня.Впечатление направи, че жена му - Евелина Червенкова, бе дошла на заседанието с впит по бедрата й клин, дълбоко деколте и с много грим. Тя в залата бе в процесулно качество на защитник на своя съпруг и стоеше плътно до него, в компанията на другата му защитничка - Сузана Алекова - също много атрактивна млада дама.От изнесеното на делото стана ясно, че Райфъла непрестанно пуска жалби за какво ли не. В тях присъстват дори лични снимки и чатове на една от предишните съдийки по делото срещу него. Червенков искаше отвод на целия съдебен състав, на прокурора Красимир Папаризов, дори на съдебния секретар, записващ дословно случващото се в залата, но според подсъдимия - тенденциозно.След поставената му инжекция от Бърза помощ Райфъла видимо живна и намери сили да държи реч, за да обоснове исканията си. Той подскочи като ужилен и репликира съдията-докладчик - Деница Стойнова:\"Какво ми говорите и обяснявате елементарни неща - да не ме имате за слабоумен? И прокурорът хвърля неверни твърдения срещу мен - това са фойерверки без покритие. Искам и другият ми адвокат Илиян Василев да присъства тук и вземе позиция. Нужно е и останалите подсъдими да са тук, за да изяснят защо и те искат отводи\", каза Атанас Червенков.Въпреки че съпругата му и адвокатката го навиваха да стартира днес гледането на делото по същество, той остана непреклонен.\"Почти 5 години ме влачат из пловдивските съдилища. Ужасих се вече, нямам сили. Искам отводи и поддържам всички свои жалби\", изстреля Райфъла.Това доведе до кратко съвещание на тричленния съдебен състав. После магистратите обявиха, че делото ще продължи на 4 октомври.", "date": "2019.09.20", "title": "Бъбречна криза, инжекция и обиди към съдиите - делото срещу Райфъла се превърна в цирк"}
{"url": "https://www.novinite.bg/articles/180432/Dneven-horoskop-za-petak", "text": "Ако другите приемат нещата, които казвате, неправилно, трябва да понесете част от вината за това. Ако давате неясни обяснения, комуникацията няма да е добра. Опитайте да бъдете по-конкретни, когато говорите.Едно много просто и обикновено събитие ще направи деня ви изключително сложен. Ще трябва да вземете много трудни решения и в края на деня ще се чувствате много напрегнати.Днес ще впечатлите доста хора с уменията и знанията си. Позволете си поне веднъж да бъдете доволни от себе си и от представянето си. Трябва да бъдете малко по-уверени и всичко ще се случва по-лесно.Представителите на останалите зодии могат да намерят дневния си хороскоп ", "date": "2019.09.20", "title": "Дневен хороскоп за петък"}
{"url": "https://www.novinite.bg/articles/180468/Patni-policai-v-masova-akciya-sreshtu-narushiteli-prez-pochivnite-dni", "text": "От 20 до 23 септември започват засилени проверки за нарушения на правилата за движение по пътищата, предаде БГНЕС.Основно Пътната полиция ще следи за спазване на правилата за движение по пътищата, както и за употреба на алкохол, наркотици и упойващи вещества; също и за спазването на ограниченията на скоростта.Във връзка с предстоящите празнични и почивни дни Отдел „Пътна полиция“ при СДВР е създадена организация за подпомагане, регулиране и контролиране на движението, като за тази цел е изготвен и одобрен план от началника на отдела, който ще се изпълнява за времето 20 – 23 септември.На 20 септември акцентът ще е върху изхода от столицата, подсигурени са всички входно-изходни магистрали с патрули на Отдел „Пътна полиция“. На 23-ти също ще има засилено присъствие на полицейски служители, които ще подпомагат движението.", "date": "2019.09.20", "title": "Пътни полицаи в масова акция срещу нарушители през почивните дни"}
{"url": "https://www.novinite.bg/articles/180428/Domuschiev-na-sedmoto-nebe-sled-eposa-sreshtu-bratushkite-SNIMKI", "text": "Босът на Лудогорец Кирил Домусчиев използва социалните мрежи, за да изрази задоволството си от победата на неговия отбор с 5:1 над ЦСКА (Москва). Срещата бе от груповата фаза на Лига Европа. \"Това е моят Лудогорец!!! Браво, момчета\", написа бизнесменът във Фейсбук.", "date": "2019.09.20", "title": "Домусчиев на седмото небе след епоса срещу братушките (СНИМКИ)"}
{"url": "https://www.novinite.bg/articles/180427/Za-istoriyata-Ludogorec-razbi-CSKA-Moskva-orlite-letyat-navisoko-v-Liga-Evropa", "text": "Лудогорец изигра един от най-добрите си мачове в европейските турнири и разби руския гранд ЦСКА (Москва) с 5:1! Срещата на \"Лудогорец Арена\" в Разград бе от група \"Н\" на Лига Европа. Игор Дивеев (11) даде аванс на \"армейците\", а през втората част \"орлите\" буквално разпиляха своя съперник. В 48-ата минута Вандерсон изравни, а две минути след това Джоди Лукоки даде аванс на домакините. 120 секунди по-късно Клаудиу Кешеру бе точен за 3:1, а до края на срещата румънският нападател (69,73-дузпа) оформи своя хеттрик.Резултатът можеше да бъде още по-изразителен, след като възпитаниците на Станислав Генчев удариха и две греди през първата част. Първата опасност бе пред вратата на гостите. Лукоки се отскубна от Магнусон и стреля по диагонал, но топката срещна гредата. В 11-ата минута \"армейците\" откриха резултата. Игор Дивеев бе изпуснат от Баджи след центриране от пряк свободен удар и с глава насочи топката във вратата за 0:1. Три минути по-късно Лудогорец удари още една греда. Центриране на Сисиньо рикошира в играч на гостите и стигна до Марселиньо, който стреля с глава, но Акинфеев успя да избие топката в напречната греда. При добавката от малък ъгъл Кешеру шутира в аут. В 20-ата минута Акинфеев спаси опасен удар на Кешеру след добра атака отляво. До края на първата част \"орлите\" имаха надмощие, но опасности пред вратата на ЦСКА нямаше. Втората част започна вихрено за състава на Станислав Генчев. Резултатът бе изравнен още след три минути игра. Сисиньо навлезе в наказателното поле на \"армейците\", но бе спрян. Топката стигна до Вандерсон, който със силен удар и неумела намеса на Акинфеев вкара за 1:1. В 50-ата минута разградчани направиха пълен обрат. Недялков разсече защитата на съперника с отличен пас в наказателното поле, където от няколко метра Джоди Лукоки засече кълбото за 2:1. \"Орлите\" продължиха във вихрено темпо и две минути след това вкараха трето попадение. Вандерсон намери Кешеру пред наказателното поле, а румънецът с хубав удар от воле в левия ъгъл бе точен за 3:1.В 57-ата минута резервата Ахметов намери добре топката от движение, но Ренан се намеси добре и спаси. Десет минути след това стражът на ЦСКА отрази удар на Вандерсон от малък ъгъл. В 68-ата минута разградчани вкараха и четвърто попадение. Недялков проби отляво и сви топката към Кешеру в наказателното поле, който с прецизен удар направи Акинфеев безпомощен за 4:1.Четири минути след това дойде и пето попадение във вратата на клетите \"армейци\". Марселиньо се озова сам срещу Акинфеев, преодоля го, а вратарят го фаулира в наказателното поле. Съдията посочи бялата точка, а Кешеру оформи своя хеттрик. До края на двубоя не се случи нищо запомнящо се и Лудогорец постигна една от най-знаменитите си победи в Европа!", "date": "2019.09.20", "title": "За историята! Лудогорец разби ЦСКА Москва, \"орлите\" летят нависоко в Лига Европа"}
{"url": "https://www.novinite.bg/articles/180456/Sadbovniyat-mach-na-volejnacionalite-sreshtu-Sloveniya-na-Evrovolej-e-utre", "text": "След изиграването на всички двубои от груповата фаза на европейското първенство, станаха ясни и осминафиналните двойки в надпреварата. Волейболистите на България ще се изправят срещу Словения, след като завършиха на трето място в класирането в група \"А\" на Евроволей. \"Лъвовете\" записаха три победи и две загуби и 9 точки в актива. Словенците завършиха втори в група \"С\" на турнира, със същия баланс.Регламентът предвижда на осминафиналите да се играе по схемата 1-4 и 2-3, като четирите групи се кръстосват две по две. Отборите от нашата група А играят с тези от група \"С\". Съставите от група B играят с тези от група \"D\".В група А отборът на Франция победи Италия с 3:1 гейма и приключи като първенец с пълен актив. Италия завърши на втора позиция (12 точки). Така \"петлите\" ще срещнат състава на Финландия, който зае четвърто място в група \"С\", а \"адзурите\" излизат срещу тима на Турция, който е трети в подреждането.Гърция, която взе четвъртото място в нашата група с 3 точки и 1 победа и 4 загуби, ще играе срещу лидера на група \"С\" Русия (5 победи и 15 точки). В другите две групи ситуацията е следната:Безапелационният лидер в група \"В\" Сърбия ще има за съперник четвъртия от група \"D\" Чехия, вторият Белгия среща третия от група \"D\" Украйна.Завършилият на трето място тим на Германия излиза срещу домакина на \"D\" Холандия, четвъртият Испания ще има тежка задача срещу световния шампион Полша (първенец в група \"D\").Мачът между България и Словения ще бъде в събота, 21 септември, в зала \"Дворана Център Стожице\" в Любляна от 21.30 часа наше време. Преди това от 18.30 часа, в другия осминафинал в словенската столица отборът на Русия, който стана победител в група \"С\", играе със състава на Гърция, който зае четвърто място в група \"А\".", "date": "2019.09.20", "title": "Съдбовният мач на волейнационалите срещу Словения на Евроволей е утре"}
{"url": "https://www.novinite.bg/articles/180446/Ludogorec-s-fanfari-v-oficialniya-si-sajt-sled-gramkiya-uspeh", "text": "Лудогорец излезе с официално съобщение след гръмкия успех с 5:1 над ЦСКА Москва.", "date": "2019.09.20", "title": "Лудогорец с фанфари в официалния си сайт след гръмкия успех"}
{"url": "https://www.novinite.bg/articles/180433/Zaginal-i-petima-raneni-sled-strelba-v-blizost-do-Beliya-dom", "text": "Един човек е убит, а петима други са ранени при престрелка в четвъртък във Вашингтон, недалеч от Белия дом, съобщи местната полиция, цитирана от Ройтерс, предаде БНР.Не е ясно дали заподозрян е арестуван, но източник от органите на реда заявил, че „няма ситуация с активен стрелец“.Източникът казал още, че петимата ранени в стрелбата се очаква да оцелеят.Инцидентът е станал на около 2-3 км от Белия дом в четвъртък вечерта. ", "date": "2019.09.20", "title": "Загинал и петима ранени след стрелба в близост до Белия дом"}
{"url": "https://www.novinite.bg/articles/180471/Tajbe-Yusein-zagubi-finala-na-svetovnoto-po-borba", "text": "Тайбе Юсеин не успя да защити световната си титла в категория до 62 килограма, след като загуби във финала на дисциплината от киргизстанката Айсулу Тинибекова с 3:5 на шампионата на планетата в Нур-Султан, Киргизстан.Вчера Юсеин записа четири последователни победи, включително три с туш, за да стигне до решаващия мач за титлата, но днес успя да надделее над Тинибекова, която е пета от Олимпиадата в Рио де Жанейро 2016 и трета от Световното през 2017. Двубоят бе много равностоен, като Тинибекова водеше с 3:1 след първите три минути, но българката направи успешна атака минута преди края, за да изравни при 3:3. В заключителните секунди Юсеин допусна грешка и позволи на съперничката си да стигне до нови две точки и по този начин да спечели световната титла.По този начин Юсеин си тръгва от Казахстан със сребърен медал и квота за Олимпийските игри в Токио следващото лято.", "date": "2019.09.20", "title": "Тайбе Юсеин загуби финала на световното по борба"}
{"url": "https://www.novinite.bg/articles/180460/Razkrita-e-nelegalna-fabrika-za-tyutyun-v-Plovdivsko-chetirima-sa-s-beleznici", "text": "Съвместна специализирана операция за пресичане на контрабандата с акцизни стоки е проведена днес от служители на пловдивския отдел „Икономическа полиция“ и инспектори от Агенция „Митници“. Под ръководството на Районна прокуратура – Пловдив, процесуално-следствените  действия са предприети в частен имот в село Манолско Конаре.Там екипите открили над 800 килограма наситнен тютюн и четири машини за рязането му. Допълнително е иззето и значително количество необработена тютюнева листна маса, което предстои да бъде уточнено.Като заподозрени за незаконната дейност с полицейски заповеди са задържани четирима мъже. По случая е образувано досъдебно производство в отдел „Икономическа полиция“ при областната дирекция на МВР. Работата по документирането му продължава. ", "date": "2019.09.20", "title": "Разкрита е нелегална фабрика за тютюн в Пловдивско, четирима са с белезници"}
{"url": "https://www.novinite.bg/articles/180440/Phenyan-puska-v-moreto-podvodnica-s-balistichni-raketi", "text": "КНДР води активна подготовка за пускане във вода на подводница, която се предполага, че може да носи балистични ракети, съобщи телевизия NHK, предаде БГНЕС. Тя разполага със спътникови снимки на корабостроителницата Синпо по източното крайбрежие на страната.На тях се вижда, че на 3 септември близо до кея са установени 13 колони, а след около 10 дни там се появи ново съоръжение с покрив. Неговото строителство е било напълно завършено на 19 септември. Сградата е дълга 100 метра. Това е много повече от съоръженията за наличните в момента подводници на страната.Експерти от американския Институт за международни изследвания Мидълбери, които са предоставили снимките на телевизията, смята, че в Северна Корея се извършва проверка за тържествено пускане във вода на строяща се подводница. През юли лидерът Ким Чен Ун лично инспектира как работи корабостроителницата в Синпо. Тогава информационната егнция ЦТАК отбеляза, че подводницата ще Бъде използвана за изпълнението на тактически задачи в Японско море.По-рано американски и южнокорейски експерти неведнъж изказваха мнение, че КНДР строи подводница, способна да носи балистични ракети. Освен това в края на 2017 година страна приключи разработката на нова балистична ракета за подводници “Пукиксон-3”  ", "date": "2019.09.20", "title": "Пхенян пуска в морето подводница с балистични ракети"}
{"url": "https://www.novinite.bg/articles/180464/MVR-Eltrotinetka-shte-se-kara-s-knijka-kaska-i-svetlootraziteli", "text": "Министерството на вътрешните работи е готово с нов проект на нормативен акт, който да регламентира предвижването с електрически тротинетки по улиците у нас. Водачите на електрически тротинетки трябва да имат задължително книжка, каска и светлоотразителни елементи по дрехите си. Това обяви министърът на вътрешните работи Младен Маринов от парламентарната трибуна в петък, цитиран от БНТ. По думите му, новите правила за движение ще влязат в сила с приемането на регламента. В момента тече неговото обществено обсъждане.За нарушителите на новите правила ще бъдат прилагани досега съществуващите санкции в Закона за движение по пътищата, а именно глоба от 20 до 150 лева.Водачите на електрически тротинетки също така ще са длъжни да карат само във велоалеи или в най-дясната част на пътя ако няма такива. Освен това ще е забранено те да карат по пътища с ограничение на скоростта над 50 км/ч. Максималната скорост за движение на тротинетките ще бъде 25 км/ч. По-големите видове тротинетки ще подлежат и на регистрация. ", "date": "2019.09.20", "title": "МВР: Ел.тротинетка ще се кара с книжка, каска и светлоотразители"}
{"url": "https://www.novinite.bg/articles/180441/Globalniyat-rastej-e-krehak-i-zastrashen-preduprejdava-Kristin-Lagard", "text": "Бившата ръководителка на Международния валутен фонд Кристин Лагард предупреди, че глобалният растеж е “крехък” и “застрашен”, а политиците трябва да работят за намаляване на уязвимостите, предизвикани от хората, предаде БГНЕС.Лагард, която се очаква да поеме ръководството на Европейската централна банка по-късно тази година, посочи, че въпроси като Brexit и търговски търкания „са създадени от човека и могат да бъдат оправени от човека“.Тя призова политиците да работят заедно, за да се “опитат да намалят нестабилността и … да разрешат несигурността”.Лагард каза още, че централните банкери трябва да се „придържат към фактите и данните“, за да могат да бъдат „предвидими“.", "date": "2019.09.20", "title": "Глобалният растеж е крехък и застрашен, предупреждава Кристин Лагард"}
{"url": "https://www.novinite.bg/articles/180467/Globalna-stachka-v-zashita-na-klimata-vklyuchiha-se-milioni", "text": "Милиони хора по целия свят се включиха в глобалните протести в защита на климата. Началото беше дадено в Австралия, където хиляди ученици не влязоха в класните стаи днес, предаде БНТ.Младежите се събраха в централната част на Сидни и призоваха големите корпорации и австралийските управници да предприемат спешни мерки срещу климатичните промени.Шествията започнаха вече и в много европейски градове, очаква се да обхванат общо 150 държави.Кулминацията ще бъде в Ню Йорк, където е и тяхната вдъхновителка - 16-годишната ученичка от Швеция Грета Тунберг. ", "date": "2019.09.20", "title": "Глобална стачка в зашита на климата, включиха се милиони"}
{"url": "https://www.novinite.bg/articles/180447/67-ot-sredstvata-po-OPOS-veche-sa-dogovoreni", "text": "Оперативна програма „Околна среда 2014-2020 г.“ (ОПОС) отчита напредъка от началото на програмния период, предаде БГНЕС.До средата на септември 2019 г. са обявени 50 процедури на обща стойност 4,16 млрд. лв., което представлява 120% от ресурса на програмата. Това съобщи ръководителят на Управляващия орган на ОПОС 2014-2020 г. Валерия Калчева. Само през 2019 г. по ОПОС са обявени 14 процедури на стойност над 611 млн. лева. Сключените договори през тази година са 35 бр. с инвестиции от 660,4 млн. лв. През 2019 г. на бенефициентите по програмата са изплатени 123,1 млн. лв.В сектор „Води“, където е насочена най-голямата част от инвестициите по програмата, сключените договори за 34 за 1,5 млрд. лв. безвъзмездна финансова помощ. 8 от 14 консолидирани ВиК оператора вече подписаха договори за изграждане на водна инфраструктура. Това са ВиК дружествата в Смолян, Враца, Русе, Силистра, Перник, Видин, Пловдив и Ямбол. Основните ползи са свързани с увеличаване на ефективността при събирането, отвеждането и пречистването на отпадъчни води и с подобряване нивото на предлаганите ВиК услуги. По ОПОС 2014-2020 г. са подписани договори за изграждане или реконструкция на 16 пречиствателни станции за отпадъчни води. В експлоатация са въведени пречиствателните станции на Банско, Враца, Раднево и Шумен.По приоритетна ос „Отпадъци“ са сключени 38 договора с размер на безвъзмездната помощ 516,5 млн. лв. С тези средства се изграждат 61 инсталации за преработка на отпадъци. Към момента осигуреният от ОПОС допълнителен капацитет за рециклиране и повторна употреба е 17 316 тона/годишноЗа опазване чистотата на атмосферния въздух са сключени 25 договора, за които ОПОС осигурява безвъзмездно 114,8 млн. лв. Общините Бургас, Видин, Димитровград, Монтана, Пловдив, Смолян и Столична община подписаха договори за изпълнение на мерки за намаляване на емисии на фини прахови частици с източник отопление на твърдо битово гориво. С изпълнението на мерките ще се подобри качеството на атмосферния въздух за близо 2 100 000 жители. През май 2019 г. бяха приети промени, с които се разшири обхватът на приоритетната ос, като финансовият ресурс вече е насочен не само към битовото отопление, но и към другия основен фактор за замърсяването на въздуха с фини прахови частици – транспортът. Целта е 2300 тона по-малко фини прахови частици и азотен диоксид до 2023 г.ОП „Околна среда“ инвестира в директни мерки за защита на населението от наводнения и свлачища. Със средства по ОПОС се изгражда Национална система за управление на водите в реално време (НСУВРВ). Мерките за защита при аварийни ситуации ще обхванат 1 300 000 жители от 8 общини по поречието на река Искър – Столична община, Своге, Костинброд, Елин Пелин, Горна Малина, Сливница, Роман и Ботевград. Към момента със средства по програмата се укрепват над 30 хектара за опазване живота и здравето на 22 300 жители в свлачищните райони.За популяризиране на дейностите и ползите от проектите, финансирани по програмата, през септември стартира втората част от 3D мапинг кампанията „Нямаме план(ета) „Б“. В рамките на кампанията се реализира Годишното информационно събитие на ОПОС. То насочва вниманието към осъзнатата грижа за природата като дълг на всеки, който иска по-добра среда за живот и е призив за обединяване около общата кауза за по-чиста и по-сигурна околна среда. Последната прожекция е днес от 21:15 ч. пред Национална галерия „Квадрат 500”. ", "date": "2019.09.20", "title": "67% от средствата по ОПОС вече са договорени"}
{"url": "https://www.novinite.bg/articles/180429/Sledobed-valejite-spirat-navsyakade-shte-ima-poveche-Slance", "text": "Днес преди обяд в югоизточната половина от страната ще има валежи от дъжд, докато от северозапад облачността ще се разкъсва и намалява. След обяд валежите ще спрат, най-късно в крайните източни райони и над по-голямата част от страната ще е предимно слънчево. Ще духа слаб до умерен северен вятър. Максималните температури ще са между 17 и 22 градуса.Атмосферното налягане е по-високо от средното за месеца и ще се задържи без съществена промяна.Над планините преди обяд ще бъде облачно и мъгливо с превалявания от дъжд, над 2200 метра - от сняг. След обяд валежите ще спрат и облачността ще се разкъса, над масивите от Западна България до предимно слънчево. Ще духа умерен, по високите и открити части – временно силен, вятър от север-северозапад. Максималната температура на височина 1200 метра ще е около 12 градуса, на 2000 – около 4.Над Черноморието ще бъде предимно облачно и дъждовно. След обяд валежите ще отслабват и до вечерта ще спрат. Ще духа умерен вятър от север-североизток. Максималните температури ще са между 20 и 23 градуса. Температурата на морската вода е около 23. Вълнението на морето ще е 2-3 бала. ", "date": "2019.09.20", "title": "Следобед валежите спират навсякъде, ще има повече Слънце"}
{"url": "https://www.novinite.bg/articles/180438/Biometrichnite-danni-v-novite-lichni-karti-shte-kostvat-na-MVnR-novi-6-mln-lv", "text": "През 2020 г. Министерството на външните работи ще се нуждае от допълнителни 6 млн. лв. за подмяната на биометричните гишета на всички консулски служби на България в чужбина, предаде БГНЕС.Целта е осигуряване на съвместимостта им с новата Система за издаване па български лични документи поколение 2019, която предстои да бъде внедрена от МВР. За изминалата 2018 г. предоставените консулски услуги и издадени визи са над 450 000.Дипломатическите ни представителства разполагат е общо 16 мобилни биометрични станции, предназначени да снемат биометрични данни за издаване на български документи за самоличност извън консулските служби. Те са предоставени на задграничните представителства в Мексико Сити, Ню Йорк, Чикаго, Тел Авив, Вашингтон, Лос Анджелис, Претория, Мадрид, Валенсия, Париж, Атина, Солун, Рим, Лондон, Бразилия и Канбера.„Предвидили сме от края на 2020 г. подаването на заявление за издаване на български лични документи да става по електронен път, чрез използването на автоматизираната електронна система на МВнР. Това ще стане възможно и без наличие на квалифициран електронен подпис. С тази мярка българските граждани ще спестяват значителни средства и време за пътуване до консулската служба, като ще могат онлайн от мястото, където живеят да подадат своето заявление за издаване на лични документи“, заявява министърът на външните работи Екатерина Захариева в отговор на депутатско питане във връзка с осигуряването на ефективен достъп до консулски услуги на българи в чужбина.Валидността на българските паспорти да се увеличи от 5 на 10 години. Тази мярка ще влезе в сила от началото на 2021 г.„Ще направя уточнението, че има консулски услуги, които не следва да се електронизират. Такива са услугите, за които се изисква лично присъствие и полагане на подпис пред консулското длъжностно лице – нотариалните заверки, подаване на документи за българско гражданство, сключване па граждански брак и други“, уточнява Захариева. ", "date": "2019.09.20", "title": "Биометричните данни в новите лични карти ще костват на МВнР нови 6 млн. лв."}
{"url": "https://www.novinite.bg/articles/180448/Vashington-sashto-svalya-mita-varhu-kitajski-stoki", "text": "Съединените щати решиха да предоставят временно освобождаване от митнически тарифи за 437 китайски продукта, съобщи в петък бизнес телевизия CNBC, позовавайки се на три документа, които трябва да бъдат публикувани по-късно през деня от Службата на търговския представител на САЩ (USTR), предаде БНР.Продуктите, които ще бъдат изключени от 25 процентните мита, включват внасяни от Китай стоки като светлинни украси за коледни елхи, пластмасови сламки, филтри за кафе, каишки за кучета,  скейтбордове и може би от най-голяма важност -  печатни платки за технологичната индустрия.Те са част от китайските стоки на стойност 250 млрд. долара, за които САЩ въведе през миналата години мита от 25%.Не беше ясно веднага колко голяма част от общите тарифи се покрива от изключенията.Изключенията произтичат от над 1100 искания за подобни изключвания, отправени от редица компании и други организации в Съединените щати. На тои етап не е ясно каква част от всичките обмитявани китайски стоки ще подлежат на изключения.Седмица по-рано китайското министерство на финансите също обяви, че ще освободи 16 американски продуктови линии от по-високите тарифи, определени от Пекин. Впоследствие американският президент Доналд Тръмп заяви, че ще забави повишаването на митата на китайски стоки на стойност 250 млрд. долара с две седмици, или до 15-и октомври.Всички тези решения идват на фона на стартиращите по-късно в петък преговори на ниво заместник между делегации на САЩ и Китай. В четвъртък 30-членна китайска делегация пристигна във Вашингтон за срещи с официални лица от Службата на търговския представител на САЩ. ", "date": "2019.09.20", "title": "Вашингтон също сваля мита върху китайски стоки"}
{"url": "https://www.novinite.bg/articles/180455/Nad-7000-narusheniya-hvana-Inspekciyata-po-truda-v-morskite-kurorti", "text": "С 11.4% е увеличен броят на проверките в морските курортни комплекси през настоящия сезон, показват данните на Главна инспекция по труда. В периода юни-август са извършени 1800 бр. проверки на 1776 работодатели с 44 770 наети при тях. Установени са общо 7001 бр. нарушения. За 670 нарушения на работодателите е потърсена административнонаказателна отговорност.Случаите на работа без сключен писмен трудов договор са 155 бр. и намаляват в сравнение с установените по време на кампанията през 2018 г., въпреки по-големия брой проверки. През т.г. беше създадена организация за упражняване на контрол и през почивните дни. През уикенда освен нови работодатели, се проверяваха задължително и такива, при които през седмицата са установявани случаи на работа без трудов договор. Последващият контрол показва, че са единични случаите, при които при повторната проверка отново са установени случаи на недеклариран труд при работодател, при когото вече е констатирано такова нарушение. Изпълняват се като цяло и дадените задължителни за изпълнение предписания. Установените случаи на работа без трудов договор при проверките в почивните дни са 17, но основно при непроверявани работодатели.Два пъти са се увеличили случаите на работещи чужденци от трети държави без разрешение за достъп до пазара на труда у нас, като броят им достига до 99 лица. Това може да се обясни с големия интерес към чуждестранен персонал от страна на българските работодатели.  Нарушенията по работното време продължават да бъдат най-често установяваните при сезонната заетост. През 2019 г. те са 1082 бр. Следват ги нарушенията по заплащането на труда - 966 бр.С ¼ намаляват нарушенията по електрообезопасеността на работното оборудване. През кампанията са установени 160 бр. нарушения от този вид. Поражението от електрически ток е една от най-честите причини за трудови злополуки, водещи до смърт. В началото на сезона Инспекцията по труда напомни за типичните нарушения, които заедно с недобре изпълнените временни ел. инсталации в сезонните обекти, повишават този риск.Продължава да нараства броят на наетите непълнолетни. За осемте месеца на 2019 г. Инспекцията по труда е дала 8257 бр. разрешения за работа на непълнолетни -  8065 бр. – за ненавършили 18 г., и 192 бр. – за ненавършили 16 г., което е ръст с повече от 10%.Продължава тенденцията сезонните работници да подават сигнали за неполучени устно договорени суми или за неполучено възнаграждение при работа без трудов договор и то когато лицата вече не работят. Инспекцията по труда отново напомня, че в тези случаи правата на работещите трудно биха могли да бъдат защитени по административен ред, поради липса на доказателства за договорените права.", "date": "2019.09.20", "title": "Над 7000 нарушения хвана Инспекцията по труда в морските курорти"}
{"url": "https://www.novinite.bg/articles/180445/Nyamalo-opasnost-ot-puskaneto-na-Polfrijman-promenil-se-e-kazva-SAS", "text": "Софийският апелативен съд смята, че Джок Полфрийман се е променил в положителна посока по време на изтърпяване на наказанието си в затвора. Това става ясно от мотивите на съда за предсрочното освобождаване на австралиеца, предаде БГНЕС.„Съдът счита, че при тези данни за прояви на осъдения по време на изпълнение на наказанието, които сочат изцяло за положителна промяна у него, може да се приеме убедително, че изпълнението на целите на наказанието е дефинитивно и необратимо постигнато. Преди процесното осъждане осъденият не е имал криминални прояви”, се казва в мотивите на съда.„И по време на изпълнение на наказанието с поведението си в затвора лишеният от свобода в нито един момент не е разкрил, че може да представлява риск било за останалите лишени от свобода, било за служителите в администрацията или за когото и да е друг, дотолкова, доколкото никоя от неговите прояви не разкрива криминогенен елемент, свързан с насилие или с незачитане на чуждите права или с незачитане на правилата в социума. Затова, а и като съобразява отразеното в методическите указания за оценка на риска, в раздел РВ-8, както и отразеното в личната книжка на осъдения, в която пък рискът за обществото е определен от среден към нисък, съдът намира, че поначало твърдението, че рискът за обществото и сега продължава да бъде среден може да се мотивира само с данните за престъплението, за което е осъден П., но не и с нещо друго”, заявяват от съда.Но естеството на престъплението е константна величина, а законът не изключва определен кръг престъпления от тези, за които може да се допусне условно предсрочно освобождаване. Няма прояви на осъдения или данни за негови нагласи, от които да е изводим среден риск от вреди за обществото, категоричен е съдът.Остатъкът от наказанието, който възлиза на 6 години 6 месеца и 25 дни, както посочиха и представителят на прокуратурата, и представителят на началника на затвора не е малък, но той единствен, както е посочено и в разпоредбата на ал. 3 на чл. 439а НПК, не може да служи за отказ от постановяване на условно предсрочно освобождаване, се казва още в мотивите.„В обобщение на всички свои съображения изложени дотук, въззивният съд намира, че са налице основания да отмени определението на предходния, защото за разлика от него приема, че конкретните доказателства по делото установяват данни за поправянето на осъдения, които определят по-нататъшния му престой в затвора като неоправдан от гледна точка на легитимната потребност от постигане на целите на наказанието, доколкото по отношение на него те вече следва да се приемат за успешно реализирани.Предвид обстоятелството, че осъденият не е български гражданин, а и с оглед липсата на конкретни данни, които да обусловят необходимостта от това, съдът намира, че прилагането на пробационна мярка в рамките на изпитателния срок не се налага.В обобщение на изложеното, САС отменя протоколно определение от 17.07.2019 година на Софийски градски съд, Наказателно отделение, 22-ри състав и постановява условно предсрочно освобождаване по отношение на Д. П. от изтърпяване на остатъка на наложеното му наказание от 20 години „лишаване от свобода“ по НОХД № 866/2008 година на СГС, възлизащ в размер на 6 години 6 месеца и 25 дни и определя изпитателен срок в размер на 6 години 6 месеца и 25 дни.Определението е окончателно. Препис от него да се изпрати на Затвора за изпълнението му, постановява още съдът.БГНЕС припомня, че австралиецът Джок Полфрийман излежава 20-годишна присъда за убийството с нож на студента Андрей Монов. Престъплението бе извършено на пл. “Света Неделя” в столицата в нощта на 28 декември 2007 г.Джок Полфрийман е служил в специалните части и е изключително добре тренирана машина за убийства. По време на престоя си в български затвор той създаде неправителствена организация за реформиране на българската затворническа система. За своята гражданска активност той беше номиниран за Човек на годината от Българския хелзинкски комитет на Красимир Кънев. След силен обществен натиск Кънев беше принуден да оттегли тази номинация.В защита на Джок Полфрийман в България беше докарана дори австралийската актриса, изпълнила ролята на Меги от световния хит „Птиците умират сами“.През юли 2011 г. Върховният касационен съд окончателно осъди Полфрийман на 20 години затвор. Преди 6 години пък австралийските власти поискаха убиеца да бъде трансфериран в родината си, където да изтърпи остатъка от присъдата си. Главният прокурор Сотир Цацаров отказа, като се мотивира, че тогава осъденият е извършвал множество груби нарушения на правилата и многократно е бил наказван в затвора, а освен това беше изтърпял по-малко от 6 години от наложеното му наказание.Преди година Полфрийман отново поиска да излезе предсрочно от затвора, но оттегли искането си още преди съдът да го разгледа, след като разбра, че затворническата администрация е против. ", "date": "2019.09.20", "title": "Нямало опасност от пускането на Полфрийман, променил се е, казва САС"}
{"url": "https://www.novinite.bg/articles/180434/Lek-trus-kraj-plovdivsko-selo", "text": "Земетресение с магнитуд 2,7 по скалата на Рихтер е регистрирано на територията на България в Пловдивска област, предаде БГНЕС.Земният трус е усетен в 1:33 ч. тази нощ с епицентър на 14 км източно от Садово, на 28 км източно от Пловдив и на 156 км източно от София, с дълбочина 2 км.По данни на Геофизичния институт към БАН трусът е с магнитуд 2,6 по Рихтер и с епицентър северно от Поповица и на юг от Белозем, Пловдивско. Няма данни за материални щети. ", "date": "2019.09.20", "title": "Лек трус край пловдивско село"}
{"url": "https://www.novinite.bg/articles/180451/Ruskite-S-400-vlizat-na-vaorajenie-v-Turciya-prez-dekemvri", "text": "Руските зенитно-ракетни системи С-400, доставени в Турция, ще бъдат инсталрани през декември и ще бъдат въведени в експлоатация през април 2020 г., заяви Исмаил Демир, ръководител на Службата по отбранителна промишленост на републиката, предаде БГНЕС.Доставките на С-400 приключват скоро. В технически смисъл системите ще бъдат инсталирани през декември. Но това не означава, че ще бъдат готови за използване, тъй като все още имаме предстоящи области за обучение на персонала и някои технически дейности. Когато всичко това приключи, системите ще бъде напълно готови през април”, цитира Демир CNN.Доставките на най-новите системи за противовъздушна отбрана, които предизвикаха криза в отношенията между Турция и САЩ, стартираха в средата на юли. В средата на септември приключи втората фаза на доставка на С-400. Според турския президент Тайип Ердоган, руските системи за противовъздушна отбрана ще заработят напълно през април 2020 г.  ", "date": "2019.09.20", "title": "Руските С-400 влизат на въоръжение в Турция през декември"}
{"url": "https://www.novinite.bg/articles/180465/Prezidentat-naznachi-polkovnik-Krasimir-Stanchev-za-nachalnik-na-NSO", "text": "Националната служба за охрана (НСО) има нов шеф. На основание чл. 98, т. 7 от Конституцията на Република България във връзка с чл. 8, ал. 5 и чл. 7, т. 3 от Закона за Националната служба за охрана, президентът Румен Радев подписа указ, с който назначава полковник Красимир Станчев на длъжността началник на НСО и го удостоява с висше офицерско звание „бригаден генерал“, считано от 30 септември 2019 г.", "date": "2019.09.20", "title": "Президентът назначи полковник Красимир Станчев за началник на НСО"}
{"url": "https://www.novinite.bg/articles/180470/Advokat-Markovski-ne-uspya-da-spasi-ubieca-Nasko-kojto-se-zabi-s-kola-v-svatbari", "text": "Атанас Динков от Карнобат бе осъден на 17 години затвор за зверската катастрофа от 24 юли 2016 година, когато се вряза с Мерцедеса си в празнуваща група от хора по време на сватба и уби първата си братовчедка Мария.Бургаският окръжен съд (БОС) постанови тежкото наказание за 30-годишния мъж и съдия Стефан Стойков разпореди да му закопчаят белезниците още в съдебна зала, след което да го приведат за изтърпяване на присъдата в Бургаския затвор. Динков ще е в крилото на доживотниците под „строг режим“.Атанас бе наел солидна защита – адвокатите Марин Марковски и Красимир Кацарски. Той произхождал от богато семейство, а баща му се е хвалел, че има успешен бизнес в Германия, разказаха негови близ", "date": "2019.09.20", "title": "Адвокат Марковски не успя да спаси убиеца Наско, който се заби с кола в сватбари"}
{"url": "https://www.novinite.bg/articles/180452/Migrantite-osnovna-tema-na-sreshtata-na-Borisov-s-grackiya-vanshen-ministar", "text": "Министър-председателят Бойко Борисов се срещна с министъра по миграционната политика на Република Гърция Георгиос Кумуцакос. Премиерът Борисов изтъкна, че България и Гърция традиционно имат сходни позиции по въпросите на миграцията и убежището. „Готови сме да продължим да работим заедно в отстояването на общите интереси като държави на предна линия“, добави министър-председателят и акцентира върху сериозната работа на страната ни по охраната на външната граница на Европейския съюз.Българският министър-председател отбеляза, че Гърция е една от най-засегнатите държави от миграционната криза през последните години и няма как това да не се отрази и на България. Оценяваме високо усилията ви за справяне с това голямо предизвикателство, заяви премиерът Борисов и добави, че страната ни участва активно в дейностите, които са насочени за подпомагане на нашата съседка и които са координирани от различните европейски агенции.Същевременно българският министър-председател подчерта, че трябва активно сътрудничество с Турция по темата миграция.В рамките на разговора премиерът Бойко Борисов посочи, че взаимодействието ни с Гърция в сферата на вътрешните работи е на много високо ниво. „Работим заедно за противодействие на трансграничната престъпност, незаконната миграция, трафика на хора, контрабандата на стоки. Прилагаме най-добрите европейски и шенгенски практики“, категоричен беше българският министър-председател.Премиерът Борисов специално обърна внимание на регионалното сътрудничество и подкрепата за европейската перспектива на Западните Балкани. Според българския министър-председател по този съвместен приоритет ще бъде от полза да има още по-тясна координация на двустранно равнище, в рамките на ЕС и НАТО и в регионален план.", "date": "2019.09.20", "title": "Мигрантите – основна тема на срещата на Борисов с гръцкия външен министър"}
{"url": "https://www.novinite.bg/articles/180437/Buri-i-poroi-v-Garciya-Solun-e-pod-voda", "text": "Поройни дъждове и гръмотевични бури удариха северните и централните части на Гърция тази нощ, предаде Нова ТВ. Валежите започнаха вчера следобед. Пътната мрежа около Солун на много места е под вода. Пожарникарите цяла нощ отводняваха инфраструктурата.Подпорна стена се е срутила край жилищна сграда на 10 км северно от Солун. В района на град Трикала пък е паднала силна градушка, която унищожила обширни насаждения с царевица и памук.", "date": "2019.09.20", "title": "Бури и порои в Гърция, Солун е под вода"}
{"url": "https://www.novinite.bg/articles/180450/Farmacevtichniyat-lider-Andjelini-praznuva-svoyata-parva-100-godishnina-s-novo-logo", "text": "Тази година водещата фармацевтична компания Анджелини Груп (Angelini Group) отбелязва 100 години от създаването си. По този повод групата представи и ново, юбилейно лого.Основана в Анкона, Италия през 1919 г. от 32-годишния фармацевт Франческо Анджелини, Групата бележи силен ръст чрез постоянни иновации и днес е водещ играч в индустрията, лидер в здравето и доброто състояние във фармацевтичния сектор и на пазара на стоките за широко потребление. Анджелини оперира в 17 държави, сред които и България, където присъства от 2007 г. под името Анджелини Фарма България (Angelini Pharma Bulgaria) след придобиването на партнираща компания CSC Pharmaceuticals. Компанията е класирана сред първите 15 компании на българския фармацевтичен пазар (източник IQVIA) с оборот от над 14 млн. евро (2018 г.).Новото лого, създадено в чест на 100 годишнината, ще бъде използвано в комуникацията както към вътрешни, така и към външни публики. То е създадено от комуникационна агенция Armando Testa и в едва няколко кв. см представя историята, настоящето и бъдещето на компанията.Графичното изображение включва в себе си много значими препратки: логото на Анджелини, както и буквата „А“ (която често е асоциирана с фармацевтични продукти и е символ на здравина и прецизност), съчетани с важната цифра 100. Значимостта на юбилея е подчертана със слогана „Част от бъдещето от 1919 г.“. Тези няколко думи въплъщават предприемаческия дух на семейство Анджелини, основан на устойчивост и непрекъснати иновации.Освен ново лого, Анджелини има и нов корпоративен уебсайт, посветен на годишнината –  , чрез който потребителите могат да се информират за инициативите, които Групата планира да организира във връзка с този важен повод и които са насочени както към служителите, така и към общността като цяло.„Посрещаме нашата 100 годишнина, изпълнени със страхотни емоции. Гледаме към бъдещето с дълбоко уважение към нашите основополагащи принципи и корпоративна философия, на която днес вдъхваме нов живот, благодарение и на усилията на новото поколение и най-вече, на моята дъщеря Теа Паола и нейния съпруг Серджио. Искам да благодаря на всички, работещи в Анджелини, на нашите клиенти, партньори и акционери, които вярват в компанията ни вече 100 години.“ – каза Фраческо Анджелини, президент на Анджелини Груп.", "date": "2019.09.20", "title": "Фармацевтичният лидер Анджелини празнува своята първа 100 годишнина с ново лого"}
