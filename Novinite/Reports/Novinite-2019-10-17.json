{"url": "https://www.novinite.bg/articles/181424/Hotelieri-zovat-Darjavata-da-spasi-turizma-ot-faliti-s-lesni-krediti", "text": "Държавата трябва да помогне на българските хотелиери за набиране на по-лесни кредити, за да излязат колегите от затрудненото положение след фалита на „Томас Кук“. Това пред бТВ Георги Илиев от Бургаската туристическа камара.Той сподели, че няма щети от фалита на британския туроператор, но изтъкна, че много от колегите му са пред фалит. Сезонът започна с празни плажове и завърши с фалити, коментира репортерът Лора Стаматис. След банкрутът на „Томас Кук“ дойде ред на спасителен план, който всеки прави сам за себе си, разказаха хотелиери.Управител на един от големите хотели в Слънчев бряг Вълчо Вълчев, в който бяха настанявани туристи на „Томас Кук”, сподели, че шокът е бил голям и щетите за неговата фирма от фалита на британския туроператор са за 497 000 евро. „Сезонът тръгна драматично, почти успяхме да наваксаме загубите накрая и тази новина ни покоси. Ние сме хотел партньор на „Томас Кук”, работим над 17 години с тях. Загубите ни са за 497 000 евро неизплатени задължения за текущия сезон. Слава Богу, че нашата фирма развива устойчиво хотелиерство вече на 15 години. Имаме резерви“, добави той. „Нямаме задължения към служителите и неразплатени задължения към доставчици. Ние ще се справим. Ще понесем този удар, но това ще ни накара да преразгледаме политиката си за реинвестиции в сектора, като обновяване на хотелската база например”, обясни Вълчев.„След проучване на нашите юристи се оказа, че най-лесния начин да си търсим парите е като индивидуално подаваме искове в компетентните съдилища по регистрация на подразделенията на компанията“, добави той.„Нямам никакъв план как да си получа парите след фалита на „Астрал Холидейз”. Управителят на компанията обещаваше, но няма да ни се издължи, а работихме по 14 часа на ден. Виждахме, че „Астрал Холидейз“ е в затруднения, но не очаквахме да се стигне до фалит“, каза пък Сена Кондова, която е организатор на екскурзии, а фалиралото дружество й дължи 150 000 лева. Превозвачи, които имат неизплатени договори с „Астрал Холидейз” настояват за среща с министъра на туризма Николина Ангелкова. „Няма да имаме доверие да работим с нито една туристическа фирма, както сме работили до сега, не знам как ще оцелее браншът“, каза един от представителите на превозвачите. ", "date": "2019.10.17", "title": "Хотелиери зоват: Държавата да спаси туризма от фалити с лесни кредити"}
{"url": "https://www.novinite.bg/articles/181439/Uvolniha-Svetoslav-Kostov", "text": "Cъвeтът зa eлeктрoнни мeдии (CEМ) увoлни гeнeрaлния дирeктoр нa Бългaрcкoтo нaциoнaлнo рaдиo Cвeтocлaв Кocтoв. Тoвa cтaнa нa днeшнoтo зaceдaниe нa CEМ.Мaндaтът нa Cвeтocлaв Кocтoв бeшe прeкрaтeн eдинoдушнo c 5 глaca. Припoмнямe, чe c три глaca \"зa\" и двa \"въздържaл ce\" CEМ cтaртирa минaлaтa ceдмицa прoцeдурa зa прeдcрoчнoтo прeкрaтявaнe нa мaндaтa нa шeфa нa рaдиoтo. Дo тук ce cтигнa cлeд cпирaнe нa прoгрaмa \"Хoризoнт\" зa близo 5 чaca нa 13 ceптeмври. Oт CEМ дaдoхa нa Кocтoв eднoceдмичeн cрoк дa пoдaдe ocтaвкa, нo тoй oткaзa.", "date": "2019.10.17", "title": "Уволниха Светослав Костов"}
{"url": "https://www.novinite.bg/articles/181413/SEM-reshava-sadbata-na-generalniya-direktor-na-BNR", "text": "Очаква се днес Съветът за електронни медии да вземе окончателното си решение за предсрочното освобождаване на генералния директор на БНР Светослав Костов. С три гласа \"за\" и два \"въздържал се\" СЕМ стартира миналата седмица процедура за предсрочното прекратяване на мандата на шефа на радиото. До тук се стигна след безпрецедентното спиране на програма \"Хоризонт\" за близо 5 часа на 13 септември. От регулатора дадоха на Костов едноседмичен срок да подаде оставка, но той отказа. За да бъде прекратен мандатът на генералния директор на БНР са необходими 3 от общо 5 гласа.", "date": "2019.10.17", "title": "СЕМ решава съдбата на генералния директор на БНР"}
{"url": "https://www.novinite.bg/articles/181423/Zaginal-i-chetirima-raneni-pri-mele-na-patya-kraj-Varna", "text": "64-годишна жена загина след катастрофа край Варна, съобщиха от полицията в крайморския град. Инцидентът е станал тази сутрин, около 08:00 ч., на пътя от Белослав за село Разделна. 39-годишна шофьорка изгубила контрол над колата, навлязла в лентата за насрещно движение и се блъснала в микробус.В болницата е починала жена, която е пътувала в лекия автомобил. При катастрофата са ранени и четирима души, за чието състояние няма информация. Изясняват се причините за инцидента, а на мястото продължава разследването, допълват от полицията.", "date": "2019.10.17", "title": "Загинал и четирима ранени при меле на пътя край Варна"}
{"url": "https://www.novinite.bg/articles/181449/Lekarite-pritesneni-recidiviral-rak-moje-da-e-pratil-Lambo-v-tejkoto-sastoyanie", "text": "Лекарите във ВМА очакват резултатите от хистологично изследване на Стефан Данаилов, пише в-к \"Труд\".При направената пункция от белите му дробове е изтеглена освен вода и кръв. Изследването ще покаже дали състоянието му се дължи на рецидивирал рак. , написа в социалната мрежа снощи Корнелия Нинова.Стефан Данаилов претърпя инцидент през лятото, който завърши с операция на тазобедрената става, а от санаториума на МО в Хисаря, където се възстановяваше, актьорът по спешност бе транспортиран до ВМА-София и приет в реанимацията заради проблем с излив на белия дроб.Припомняме, че доведеният син на Ламбо разкри подробности за състоянието му.  \"\" Това обясни пред журналисти Росен Цанков.", "date": "2019.10.17", "title": "Лекарите притеснени, рецидивирал рак може да е пратил Ламбо в тежкото състояние"}
{"url": "https://www.novinite.bg/articles/181421/Priklyuchi-restavraciyata-na-Plevenskata-Panorama", "text": "Успeшно приключи реставрацията на художественото платно във впечатляващата зала „Панорама“ на художествения музей Панорама „Плевенска епопея 1877 г.“. Подобна дейност се осъществява за първи път откакто емблематичният обект е построен. Освен реставрация и консервация на художественото платно, беше извършено и почистване и възстановяване на предметния план. Дейностите бяха изпълнени в рамките 45 дни.Реставрацията в Панoрaмата се осъществи със средствата, събрани от дългосрочната национална кампания на BILLA България „Ние обичаме България“. Проектът стартира през 2016 г. по инициатива на търговската верига в подкрепа на значими исторически паметници и природни забележителности, част от 100-те национални туристически обекта, които се нуждаят от възстановяване или поддръжка.През 2018 г. кампанията на BILLA България подкрепи един от най-емблематичните исторически обекти в България – Панорама „Плевенска епопея 1877 г.“. Хиляди българи се включиха в инициативата и дариха средства, закупувайки билети за грандиозен благотворителен концерт в зала Арена Армеец. Така от продажба на билети и други съпътстващи дейности бяха събрани 78 449, 94 лв.„Щастливи сме, че за пореден път виждаме резултатите от „Ние обичаме България“ – една кампания, която доказа, че може да дава нов живот на значими български обекти. Радваме се, че сме част от една толкова стойностна кауза, и най-вече, че успяхме да обединим около нея цялото общество“, коментира Норберт Мисбрандт, изпълнителен директор на BILLA България.„Художественото платно в панорамната зала е един от най-впечатляващите елементи в Панорамата и се радваме, че благодарение на кампанията „Ние обичаме България“ ще успеем да го съхраним за следващите поколения. Тази реставрация беше необходима и сме щастливи, че се случи с подкрепата на толкова много българи. Сърдечно благодарим на BILLA и на всички, които се включиха в инициативата“, заяви Емилия Зорнишка, директор на Военноисторически музей – Плевен.В рамките на кампанията „Ние обичаме България“, освен Панорама „Плевенска епопея 1877 г.“, бяха подкрепени още два значими български символа – Паметникът на свободата на връх Шипка (през 2016 г.) и Мадарският конник (през 2017 г.). Благодарение на инициативата на BILLA, през това лято беше завършена реставрацията на бронзовия лъв на Паметника на Шипка. От края на миналата година пък Националният историко-археологически резерват „Мадара“, където се намира Мадарският конник, е с модернизиран информационен център, оборудван с виртуална реалност, образователни игри и съвременна техника, и е още по-привлекателна дестинация за туристите от България и чужбина.", "date": "2019.10.17", "title": "Приключи реставрацията на Плевенската Панорама"}
{"url": "https://www.novinite.bg/articles/181451/Slavi-si-kupi-televiziya", "text": "Бившият шоумен Слави Трифонов придоби телевизия \"Стара Загора\". Фирмата, която притежава местната кабелна телевизия, е сменила целия си съвет на директорите на 10 октомври. Новият изпълнителен директор на \"Статис\" АД вече е Евгени Димитров-Маестрото, пише webcafe. В борда влизат още Ася Тодорова и Диана Младенова, които участват в управлението на няколко търговски дружества, свързани със Слави Трифонов - включително продуцентската му компания \"Седем-осми\" АД. Старозагорската медия е преместила и седалището и адреса си на управление в зала 12 на НДК в София, откъдето се излъчваше \"Шоуто на Слави\".Справка в Търговския регистър показва, че собственик на \"Статис\" все още е 52-годишният Дамян Желязков Георгиев. Вижда се обаче, че се обработва Заявление Б7 за вписване на обстоятелства относно действителни собственици от името на Станислав Тодоров Трифонов чрез компанията \"Седем осми\" АД и \"Сет 666\" АД. ТВ \"Стара Загора\" е регистриран доставчик на кабелни линейни услуги в СЕМ от 2005 г. с национален обхват.Във вторник Трифонов публкува тийзър за телевизионния си проект с името \"7 / 8\", който анонсираше, че медията ще се появи \"скоро\", без да се посочва конкретна дата. Данните от финансовите отчети показват, че \"Статис\" АД има текуща печалба за последната година в размер на 42 хиляди лева. Приходите от оперативна дейност са в размер на 192 000 лв. Собственият капитал за миналата година е 208 000 лв., а общите задължения - малко над 50 хиляди.", "date": "2019.10.17", "title": "Слави си купи телевизия"}
{"url": "https://www.novinite.bg/articles/181426/Prezidentat-Zaedno-sas-sporta-e-neobhodimo-i-vazpitanie-i-lyubov-kam-nacionalniya-himn", "text": "От развитието на масовия спорт и патриотичното възпитание зависи дали България ще бъде конкурентоспособна нация в бъдеще. Това включва както демографията, здравословния начин на живот, образованието, така и високите технологии и науката в нашата страна. Това заяви президентът Румен Радев при откриването на конференция „Спортът, децата и бъдещето“. Кръглата маса се организира от обществения съвет „Физическо възпитание и спорт“ към президента и е под егидата на държавния глава.Румен Радев призова за развитието на масовия спорт у нас и то от най-ранна детска възраст. Според президента именно масовият спорт изгражда умения и дух, необходими за предизвикателствата на съвременното ежедневие. Бъдещето принадлежи на онези далновидни и активни нации, които не само развиват иновации и високи технологии, но и се грижат за физическото и психическото здраве на гражданите си, заяви президентът.По думите му, животът се превръща в „задъхано състезание“ с растящ стрес, за което са необходими воля, характер, устойчивост, дисциплина, но и чувството за колективен дух. Необходимо е патриотично възпитание и любов към националния химн, флаг и родината, а това върви заедно и със спорта, заяви Румен Радев.Президентът посочи, че конференцията цели да бъдат посочени ефективни начини за подобряване на здравния и психическия статус на младите българи, как да се избегнат вредните фактори и да се подобрят условията за развитието на масовия спорт. Румен Радев отбеляза и ролята на семейството, училището, институциите в тези процеси. „Сега, в ежедневието ни, може да се сблъскваме с много проблеми, но се надявам, че те ще отшумят заедно с хората, които ги създават и консумират със користни цели“, заяви президентът и открои значението на дебата за бъдещето на младите хора и тяхното здраве.В конференцията, която се провежда в Националната спортна академия, участват експерти в областта на медицината, психологията, педагогиката, физическото възпитание, спортни дейци, преподаватели, студенти. В рамките на форума лекторите представят информация за здравния статус и физическата дееспособност на младежите у нас. Ще бъдат обсъдени начините за стимулиране на физическата активност, както и противодействието на агресията в училище, на зависимостите и обездвижването сред децата.", "date": "2019.10.17", "title": "Президентът: Заедно със спорта е необходимо и възпитание и любов към националния химн"}
{"url": "https://www.novinite.bg/articles/181412/Sastoyanieto-na-Stefan-Danailov-ostava-kritichno", "text": "Критично остава състоянието на филмовата легенда Стефан Данаилов. В сряда лекарите във военно-медицинска академия го поставиха  в изкуствена кома.Заради затруднения в дишането 76-годишният актьор е бил интубиран, информира Нова телевизия.  От ВМА до момента не разпространяват информация за състоянието му.Преди седмица легендата на българското кино и театър беше настанен в интензивното отделение на болницата заради събиране на вода в белите дробове. През август Ламбо бе приет по спешност в болница в Бургас, където му беше направена операция на тазобедрената става.", "date": "2019.10.17", "title": "Състоянието на Стефан Данаилов остава критично"}
{"url": "https://www.novinite.bg/articles/181437/Parvo-v-Novinitebg-Turskiyat-ministar-na-otbranata-poiska-aneksirane-na-Varna-i-Kardjali", "text": "Голям скандал забърка турският министър на отбраната Хюлуси Акар. Един от най-приближените до Реджеп Ердоган хора открито и съвсем необезпокоявано демонстрира щенията на южната ни съседка да анексира половин България. Висшият политик стори това в своя профил в социалната мрежа Фейсбук, видя зорко око на Novinite.bg.Акар си е позволил да постне карта, на която са изобразени отколешните блянове на турците да си върнат земи, които някога са принадлежали на Османската империя, но за кратко. Явно това е достатъчен повод той да напише под публикацията си лаконичното:Естествено, на картата Турция е обозначена и разширява владенията си във всички посоки, не само към сегашни български територии. Вдъхновен от инвазията в Северна Сирия срещу ПКК, Хюлуси Акар иска в бъдеще Турция да приобщи към страната градове като Мосул, Ербил, Киркук, Батуми, Солун. Иначе казано - големи части от Сирия, Ирак и Грузия, също и Азербайджан. За да е картинката пълна - на картата цяла Гърция е в червено - Акар счита, че цялата територия принадлежи на Турция. Двата български града, които са изписани на скандалния пост са Варна и Кърджали, включително и обширните региони около тях, в които влизат областни центрове като Бургас, Пловдив, Стара Загора, Сандански и др.Novinite.bg с притеснение публикува тази новина, защото намеренията на турския министър на отбраната Хюлуси Акар изобщо не са шега работа. Особено на фона на събитията в последната седмица и вестта от вчера, че САЩ бие тревога, защото 50 техни ядрени бомби се намират под контрола на турските власти във воено-въздушната база \"Инджирлик\" и около границата със Сирия.Надяваме се, че българските власти и Външно министерство ще реагират бързо и адекватно на безпочвените и войнствени атаки на толкова влиятелен политик, какъвто е Хюлуси Акар. Неговият пост стои в мрежата от 13 октомври и досега нито една българска институция не му е обърнала внимание.Направихме проверка на страницата, където Акар е поместил скандалната карта. Фейсбук адресът е именно негов, следи се и е харесан от почти 100 000 души. Над 10 000 турци пък са \"лайкнали\" публикацията с картата и разпалено коментират, че страната им отдавна е трябвало да отвоюва изгубените си територии. Както в България, така и в други държави.  След коментарите по повод публикацията, тя беше свалена от фейсбук страницата. Твърди се, че не е направена от Турския министър на отбраната, а от определена група хора.", "date": "2019.10.17", "title": "Първо в Novinite.bg! Турският министър на отбраната поиска анексиране на Варна и Кърджали"}
{"url": "https://www.novinite.bg/articles/181455/Balgariya-shte-zagubi-miliardi-ako-ES-i-SASht-shamarosat-Turciya-sas-sankcii", "text": "Европейският съюз обмисля да въведе икономически санкции на Турция заради военната операция, която турският президент Реджеп Ердоган започна в Северна Сирия на 9 октомври. България и Турция са важни търговски партньори. Колегите от информационна агенция БГНЕС представят картината на сътрудничеството между двете страни през последните години.За последната година стокообменът между двете страни бележи възходящ тренд като е регистриран ръст от над 8%. Според статистика на Външно министерство двустранната търговия за първите 3 месеца на 2019 се оценява на 1037.9 млн. евро при 959.7 млн. евро спрямо същия период на 2018 г. Общият износ за Турция през миналата година е оценен на 28 247 306.70 хил. евро. За южната съседка основно изнасяме нефтени масла, рафинирана мед, медни сплави, тръби,кабели, цинк, електроенергия.Статистиката показва, че за 2018 година в топ 10 на най-внасяната продукция от Турция са автомобили, кабели, оптични влакна, медни руди, електрическа енергия, плодове, платове.Към 2018 година по данни на БНБ преките чуждестранни инвестиции от Турция в България са в размер на 827.5 млн. евро. По закона за насърчаване на инвестициите до момента са сертифицирани 6 проекта с участието на турски инвеститори на обща стойност 815 млн. лева и 1722 създадени работни места. За сравнение през 2005 е бил само един инвестиционен проект с турско участие.Интересът на турските фирми в България е насочен към проекти, свързани с изграждане на транспортната и енергийна инфраструктура на страната ни, а също към строителството на жилищни, търговски и офис сгради, както и към банковия сектор.Хранително-вкусовата, химическата и текстилната промишленост също предлагат широко поле за инвестиции.Съществува потенциал за навлизането на още производители на автомобилни части – сектор, в който Турция има сериозни традиции и дял в световното производство.Първият български инвеститор, стъпил на турския пазар, е фирма “Приста ойл” – Русе, специализирана в производството на масла, изградила завод за моторни масла в град Измир.Следва да се има предвид, че са налице турски фирми, които инвестират в България посредством своите европейски филиали (инвестицията на Шишеджам в модернизацията на завода за производство на клинкер и цимент в град Девня).За 2016 г. Турция заема първо място по брой пътувания на български граждани. През 2017 г.Турция е на второ място по брой пътувания на български граждани след Гърция. През 2018 г. Турция е на първо място по брой пътувания на български граждани. За първите девет месеца на 2019 г. българите се нареждат на четвърто място по посещения в Турция, след руснаци, германци и англичани.По време на официално посещение на министър-председателя Бойко Борисов в Турция в периода 29-30 януари 2010 г. бе подписан “Меморандум за разбирателство между Министерство на икономиката, енергетика и туризма на Република България и Министерство на енергетиката и природните ресурси на Република Турция” между министърът на икономиката, енергетиката и туризма Трайчо Трайков и министърът на енергетиката и природните ресурси на Република Турция Танер Йълдъз. Меморандум за разбирателство бе подписан и между Булгаргаз АД и Боташ (Botas Petroleum Pipeline Corporation).На 20 март 2012 г. в Анкара, Турция се проведе първото Съвместно заседание между правителствата на Република България и Република Турция. По време на Съвместното заседание бяха подписани четири документа от ресора на Министерството на икономиката, енергетиката и туризма: 1. Споразумение за икономическо сътрудничество между Република България и Република Турция; 2. Съвместна декларация за насърчаване на икономическото и бизнес сътрудничество между Министерството на икономиката, енергетиката и туризма на Република България и Министерството на икономиката на Република Турция; 3. Съвместна декларация на министъра на икономиката, енергетиката и туризма на Република България и министър на енергетиката и природните ресурси на Република Турция за енергийно сътрудничество и 4. Програма за двустранно сътрудничество в областта на туризма между Министерството на икономиката, енергетиката и туризма на Република България и Министерството на културата и туризма на Република Турция. В рамките на заседанието министър Делян Добрев проведе две срещи: с г-н Зафер Чаалаян, министър на икономиката и с г-н Танер Йлдъз, министър на енергетиката и природните ресурси на Турция. Основни теми на разговор по време на срещата с г-н Чаалаян бяха двустранните търговско-икономически отношения и проблемите на турските износители, които те срещат на ГКПП „Капитан-Андреево” (турската страна връчи Non-paper на министър Добрев). По време на срещата с г-н Йълдъз беше обсъден съвместния енергиен проект за изграждане на междусистемна газова връзка България-Турция.България и Турция могат да бъдат определени като стратегически партньори в сферата на енергетиката. Двете държави си сътрудничат по две линии. Първата – износ на електроенергия, а втората – като транзитна страна за руско „синьо гориво“ за Турция през Трансбалканския газопровод. Тази ситуация остава непроменена в продължение на десетилетия, започва още от преди падането на комунистическия строй през 1989 година и се запазва до ден-днешен, докато не бъде изграден „Турски поток“.През годините обаче, България загуби част от позициите си като доставчик на електричество. Това стана най-вече след 2009 г. На път сме да загубим и ключовата роля на транзитна държава за доставка на руски природен газ, след като Москва реши да се откаже от маршрута през Украйна, чието продължение преминава през наша територия до Турция и други балкански страни. Това безспорно е удар по българските национални интереси. След 2015 година правителствата на Бойко Борисов положиха много усилия тази ситуация да се промени и България отново да се върне на газовата карта на Европа. Този път като се обърнат потоците. Проектираният „Турски поток“, който ще свърже Русия и Турция по дъното на Черно море, най-вероятно ще има своето европейско продължение през България за Сърбия, Унгария и Европа.В началото на 2019 г. българското Министерство на енергетиката се зае в кратки срокове да промени енергийната стратегия с оглед на променената пазарна газова конюнктура на Балканите и развитието на „Турски поток“. Документът разглежда участието на България при реализирането на ключовите газови проекти „Турски поток“, „Южен газов коридор“, Трансанадолски газопровод, Трансадриатически газопровод, междусистемната връзка Гърция-България, както и проектът за нов терминал за втечнен газ в Александруполис, в който „Булгартрансгаз“ ще участва с миноритарен дял. Стратегията обхваща още и изграждането на електронна борса за търговия, на газоразпределителния хъб „Балкан“. Като основни източници за неговото захранване са посочени: от Русия, местен добив от България и Румъния, природен газ от „Южния газов коридор“, от САЩ, Катар, Алжир, Египет през съществуващи и нови терминали за втечнен природен газ. По данни на енергийния министър Теменужка Петкова за нова инфраструктура ще са нужни над 2,8 млрд. лева, за да може страната да отговори адекватно на новите газови потоци в региона.Диверсификацията на източниците и маршрутите за доставка на природен газ е във фокуса на вниманието както на европейско равнище, така и в България. Ключов в това отношение е интерконекторът Гърция-България, който е и сред седемте водещи приоритети на ЕС в енергийната област. България ще участва чрез обществения доставчик „Булгартрансгаз“ и в изграждането на терминала за втечнен природен газ край Александруполис. Така ще можем да доставяме природен газ и от по-далечни източници – САЩ, Алжир, Катар и други.По всичко личи, че изпълнението на газовите проекти върви в срок и с благословията на Европейската комисия. Същевременно Турция извършва офанзива в Северна Турция. Турският президент Реджеп Тайип Ердоган я определи като „борба срещу тероризма“. Отношенията между Турция и нейните европейски съюзници и САЩ сериозно се влошиха. На дневен ред идва въпросът за налагането на икономически санкции, което може да засегне и енергийната сфера.Агенция БГНЕС потърси за коментар Валентин Кънев от „Балканската и Черноморска петролна асоциация“. Според мениджъра, евентуалните санкции не биха оказали влияние върху реализацията на тръбопровода през България, защото има сключени договори, проектът върви. „Не виждам някакви причини, които да попречат. Все пак става дума за международни проекти с обвързване на доста страни“, заяви Кънев.Турция, както и нейната предшественица – Османската империя, са едни от най-големите търговски партньори на България.За последните 140 години, откакто съществува съвременна българска държава, ние сме имали редица водещи търговски партньори – Австро-Унгария, Германия, СССР и Европейския съюз, но една страна винаги е заемала челни позиции в стокообмена – Турция. Географията и историята предопределят близостта между нашите двата народа, включително и в стопанските отношения.Първоначалното натрупване на капитал и наченките на капиталистически отношения по нашите земи са неразривно свързани с Османската империя. Още от края на XVIII и първата половина на XIX век предприемчивите и родолюбиви българи от подбалканските градове – Копривщица, Панагюрище и др. – се превръщат в най-големите снабдители на Османската империя и нейната столица Истанбул с агнешко и овче месо. Натрупаните капитали се влагат в образованието на следващите поколения, в строителството на български училища и църкви. Благоприятно за българите и за техния възход по време на Възраждането се оказва обстоятелството, че ислямът не насърчава капитализма сред господстващото мюсюлманско население.И след Освобождението от турско иго през 1878 г. българите запазват част от водещите си позиции на големия пазар на съседната Османска империя до 1918 г. Ситуацията се променя със създаването на Турската държава през 1923 г. от Кемал Ататюрк. Наред с големите реформи, които целят създаването на една модерна светска държава по западен образец, той полага много усилия за развитието на националното стопанство. И ако в България през първоначалния период капиталът се натрупва от търговията с добитък, а в следосвобожденския до 1944 г. – с производството и търговията на тютюн, в Турция тази роля е отредена на строителството. Държавата на Ататюрк разгръща голяма строителна програма през 30-те и 40-те години на ХХ век. През този период се поставя началото на големите фамилии в турския бизнес – Коч и Сабънджъ.След Втората световна война /1939-1945 г./ България и Турция се оказват от двете страни на Желязната завеса. И в двете страни е извършена голяма обществена и икономическа трансформация. В България комунистите отнемат частната собственост и национализират фабрики и земеделски стопанства, започва индустриализация по съветски образец и се налага планова икономика, развиваща се от петилетка за петилетка, с тенденция тя да бъде взета за три години и преизпълнена за пет. В Турция по същото време има гигантски държавен сектор, също като и в България има нещо подобно на петилетки и планиране.Но властите в Анкара полагат огромни усилия за появата на частен сектор, този процес върви плавно, и в продължение на 40 години преминава от държавен капитализъм през смесена система, за да се стигне до пазарна икономика. Тя е резултат от реформите на премиера Тургут Йозал /1983-1989 г./, вдъхновени от Чикагската школа на проф. Милтън Фридман. Турция от аграрна страна се превръща в аграрно-промишлена в началото на 90-те години. Нейните строителни компании са втори в света като подизпълнители и по обем на строителни поръчки. Наред с традиционното земеделие, се развиват нови отрасли – автомобилостроене, машиностроене, металургия, туризъм.В общи линии и България, и Турция, имат дълъг период на силен етатизъм в икономиката, но към 1989 г., когато пада Желязната завеса, разликата между тях е огромна. Ако през XIX и първата половина на ХХ век може да се каже, че предимството е било в полза на България, то през 90-те години ние имаме до себе си един балкански тигър, чиято икономика и население растат с високи темпове и я нареждат сред Топ 20 в света. Това е не само една голямо геополитическо предизвикателство, но и шанс, поне що се отнася до съжителството ни с такъв голям пазар.През по-голямата част от 30-годишния период /1989-2019 г./ България има положителен баланс в стокообмена с Турция. Този дисбаланс в полза на София отчасти се компенсира от куфарната търговия в началото на 90-те години, посещенията на български туристи в морските курорти на нашата югозападна съседка и турските инвестиции. Още през 90-те години двустранният ни стокообмен достига 1 милиард долара, което е огромна за времето си сума.Постепенно през новото хилядолетие Европейският съюз заема господстваща позиция в родната търговия, икономика и инвестиции, но Турция запазва водещото си място на търговски партньор извън страните от общността.Въпреки своята сложна история през вековете, Балканските войни /1912-1913 г./, българи и турци са обречени да бъдат съседи и е хубаво тези отношения да бъдат добросъседски. Това предопределя отчасти и по-особената позиция, която нашата страна заема по някои въпроси, свързани с Турция. България, като страна-членка на ЕС, трябва да работи в посока на разрешаване на проблемите между Брюксел и Анкара, защото само в такава обстановка може да се реализира нашият национален интерес, а той е стабилни и мирни Балкани. Двустранното ни икономическо сътрудничество, което винаги е било на високо ниво, само може да помогне за постигането на тази цел.", "date": "2019.10.17", "title": "България ще загуби милиарди, ако ЕС и САЩ шамаросат Турция със санкции"}
{"url": "https://www.novinite.bg/articles/181432/16-godishno-momiche-e-transportirano-v-Pirogov-pilo-soda-kaustik", "text": "16-годишно момиче от село Гърмен е пило по погрешка сода каустик от бутилка. Тя е транспортирана в токсикологията в „Пирогов”, предаде БГНЕС. На този етап момичето е в съзнание и е със стабилни жизнени показатели. Сигналът за инцидента е получен в 11.30.", "date": "2019.10.17", "title": "16-годишно момиче е транспортирано в „Пирогов” - пило сода каустик"}
{"url": "https://www.novinite.bg/articles/181438/Spasi-Sofiya-organizira-usporeden-debat-pred-BNT-nareche-go-PReferendum", "text": "Независимият кандидат за кмет на столицата, подкрепен от Спаси София, участва в алтернативен предизборен дебат пред сградата на БНТ. Напомняме, че Борис Бонев не бе поканен в студиото на предаването Референдум, за да участва в дебата за София. От националната телевизия обясниха, че това се дължи на резултат на 4 социологически агенции. “Това което от БНТ пропускат да кажат е, че те по собствено усмотрение са избрали четирите агенции.Едната от тях, Център за анализ и маркетинг, няма уеб страница и дава нереалистични прогнози - по 40% на г-жа Фандъкова и г-жа Манолова. Резултатите на втората - Тренд, пък не са публични. Това е некоректно и дискриминационно условие, което дава възможност БНТ да си подбере агенциите спрямо кандидатите, които са угодни за политическата конюнктура”. - казва Борис Бонев от Спаси София.Поради тази причина, градските активисти организираха алтернативен дебат, а г- н Бонев отговори на същите въпроси, които Добрина Чешмеджиева зададе в студиото. Предаването ПРеферендум бе заснето пред входа на БНТ и протече със символичното участие и на останалите четирима кандидати за кмет на София. “Много съграждани с разочарование ме питаха, защо не съм поканен и изразиха желание да чуят и моите решения за проблемите на нашия град. Затова го направихме.” - разказва за инициативата независимият кандидат за кмет Борис Бонев. В отговорите си той наблегна на досегашната работа на гражданската организация Спаси София и припомни успехи като въвеждането на нощния транспорт, БУС лентите и камерите по тях, непримиримостта на екипа към некачествените ремонти и разследванията за корупция в Столичната община.“Една година след скандала на Граф Игнатиев и оставката на зам.-кмета по транспорта, г-н Крусев, управляващите не си взеха поуки и продължават с некачествените ремонти. Така ще бъде докато глобите за изпълнителите са символични, а ръководството работи в техен вместо в публичен интерес.” - каза Борис Бонев. Говорейки за приоритетите, които си поставя, той подчерта важността градският транспорт да стане истинска алтернатива и обеща съчленени автобуси и повече превозни средства по линии като 72, 111 и 604, както и синхронизирани разписания. ”Ще преобразим кварталите с цялостни ремонти на междублоковите пространства, улиците и тротоарите, както и решаване на проблема с паркирането с изграждане на монтажни паркинги.” - изтъкна пред сградата на БНТ Борис Бонев. “Този опит на БНТ да ни изключи от дебата не само не ме отказва, а допълнително ни мотивира. Затова направихме този алтернативен ПРеферендум. Надявам се гражданите да оценят, че ние първи обявихме кандидатурата, заедно с най- подробната програма - План за София. Горд съм, че моите опоненти припознаха и включиха в собствените си програми част от предложенията ни за по-добра София, върху които с екипа си работим от години.” - добави Бонев.", "date": "2019.10.17", "title": "Спаси София организира успореден дебат пред БНТ, нарече го  ПРеферендум"}
{"url": "https://www.novinite.bg/articles/181446/Karakachanov-pokaza-sreden-prast-po-vreme-na-jivo-predavane-SNIMKA", "text": "Вицепремиерът и лидер на ВМРО Красимир Каракачанов показа среден пръст в ефир по време на гостуването му в предаването \"Денят на живо\" по Канал 3 на 15 октомври.Той коментира казуса около освобождаването на австралиеца Джок Полфрийман, като посочи, че продължава да го \"озадачава поведението на някои съдии, включително на шефа на съдиите Лозан Панов\".\"Не можеш да ми говориш за правила и морал и да призоваваш съда по-бързо да реши случая и да го пуска. Това нормално ли е? За какво правораздаване говорим всъщност. Хелзинският комитет и Съюзът на съдиите играят комбина. Не го ли виждаме - виждаме го. Имаше ли становище от заместник-шефа на затвора, че лицето не се е поправило и не заслужава да бъде предсрочно освободен? какво излезе един, хулиган излезе и показа среден пръст и каза това е поздрав за зам.-директора и го спомена по име\", възмути се Каракачанов и показа в ефир жеста (в 36-ата минута на видеото по-долу).Поведението на Каракачанов бе \"уловено\" и разпространено от вече бившия телевизионен водещ и понастоящем председател на ПП \"Няма такава държава\" Слави Трифонов.В профила си в социалната мрежа Facebook той коментира, че показването на среден пръст по телевизията от хора, които имат и искат власт, вече се е превърнало в нещо нормално.\"Емил Кошлуков, като програмен директор, показа среден пръст по БНТ и след това беше избран за генерален директор на БНТ. Красимир Каракачанов, като вицепремиер, показа среден пръст по Канал 3. Да очакваме ли да стане премиер?\", попита още Трифонов.", "date": "2019.10.17", "title": "Каракачанов показа среден пръст по време на живо предаване (СНИМКА)"}
{"url": "https://www.novinite.bg/articles/181454/160-000-dushi-shte-piyat-po-edna-studena-voda-vmesto-da-vzemat-pari-ot-lihvotochki", "text": "Около 160 000 български граждани трябва да получат обезщетение, но понеже срокът изтича в края на година, те ще пият една студена вода. Това обясни председателят на Сдружението на притежателите на компенсаторни инструменти Валентин Христов.\r\nПравителството одобри 1,5 млн. лв. да се дадат по бюджета на Националния компенсационен жилищен фонд за изплащане на натрупаните задължения за левови компенсации на граждани, които притежават многогодишни жилищно-спестовни влогове. \r\nТова са притежателите на т.нар. лихвоточки, които са одобрени за обезщетяване заради загубата на влоговете в някогашната Държавна спестовна каса, но дали тези пари ще стигнат за обезщетенията? \r\n„Тази новина ще зарадва последните 200 човека, които имат да получават пари от лихвоточките, защото тази година в Националния компенсаторен жилищен фонд бяха предвидени малко над 11 милиона лева. Оказа се, че сумата, която трябва да се изплати до края на тази година е между 12 и 13 милиона лева. Така че правителството актуализира тези пари, за да може всички, които са подали заявленията до 30 ноември 2016 г. в съответните общини да получат след няколко години своите пари за лихвоточките си”. каза още Христов.\r\nПрез 1989 г. в ДСК е имало 315 046 влога, чиито притежатели са спестявали с надеждата да придобият жилище, 114 000 души са получили компенсация досега или 37% от хората, изчисли Христов, като допълни че средната стойност на обезщетението е 6000 лева.\r\n„Това е един проблем, който виси от 30 години”, заяви още той.\r\n„40 000 остават без никаква компенсация, защото не са изпълнили редицата условия, за да получат тези лихвоточки като изискванията да не са имали имоти и коли над 60 000 лева, да не са сключвали сделки от 1981 г. и т.н. безумия, чрез които различните правителства са направили така, че колкото се може по-малко хора да получават тези обезщетения”, казва Христов.\r\n", "date": "2019.10.17", "title": "160 000 души ще пият по една студена вода, вместо да вземат пари от лихвоточки"}
{"url": "https://www.novinite.bg/articles/181436/Adska-verijna-katastrofa-zatvori-patya-mejdu-Vraca-i-Mezdra", "text": "Тежка катастрофа е затворила международен път Е-79 между Враца и Мездра, видя първо репортер на BulNews.bg. ТИР е премазал няколко коли, при което са пострадали двама души. Инцидент бил станал по-рано днес и движението било спряно. На колона се били наредили няколко коли и камиони и чакали да бъде пуснат трафикът. На опашката в лявата лента били товарен служебен автомобил „Форд\" на фирма „Тандем“, „Шкода Рапид“ и „Опел Зафира“ с врачански регистрации, а вдясно имало смолянски ТИР. Изведнъж зад тях в посока столицата се задал друг тежкотоварен камион със софийска регистрация. Той не видял спрелите коли и буквално се врязал в тях. След жестокия удар имало двама пострадали. Те незабавно били откарани към болница. Нанесени са и сериозни материални щети по автомобилите. С най-тежки поражения е „Опел“-ът, който попаднал между двата тежкотоварни камиона.  От полицията във Враца съобщиха обходните маршрути в посока София. Движението на леки автомобили и камионите се осъществява през отбивкана за село Моравица и по стария път за Мездра.", "date": "2019.10.17", "title": "Адска верижна катастрофа затвори пътя между Враца и Мездра"}
{"url": "https://www.novinite.bg/articles/181434/Shte-ostanat-li-v-aresta-zadarjanite-za-ubijstvoto-v-Kostenec", "text": "Съдът решава дали да остави в ареста задържаните за убийството на мъжа от Костенец. Прокуратурата повдигна обвинение на 24-годишната му приятелка и още един мъж. По първоначална информация вечерта, в която беше извършено престъплението, тримата се събрали на маса и изпили голямо количество алкохол. По неизяснени досега лични причини, жената намушкала приятеля си няколко пъти с нож. Разследващите предполагат, че най-вероятно става въпрос за ревност, но не изключват и други версии.24-годишната не признава вината си, научи NOVA. По време на разпитите пред съдия Даниела е заявила, че е избухнал скандал между нея и Тихомир вследствие употреба на алкохол. 34-годишният мъж е починал от общо 10 удара с нож, предимно в гърба. Имал и рани по ръцете, защото опитвал да се защити.Даниела заявила още, че е била бременна доскоро, но направила аборт. Дали това е вярно, ще покаже експертиза.", "date": "2019.10.17", "title": "Ще останат ли в ареста задържаните за убийството в Костенец?"}
{"url": "https://www.novinite.bg/articles/181425/Vse-poveche-deca-stradat-ot-diabet-tip-2", "text": "Увеличаващото се затлъстяване при децата е всеобщ проблем, с който се сблъскваме ежедневно, заяви д-р Цветелина Тотомирова, ендокринолог във ВМА.Тя взе участие в кръгла маса на тема \"Спортът, децата и бъдещето\".Според нея причините за затлъстяването при децата са различни. По думите й една от причините е прекаленият прием на хранителни вещества и недостатъчният разход на енергия в ежедневието. Нашите деца прекарват доста време пред екрана, изтъкна д-р Тотомирова.В същото време ежедневието ни е такова, че не могат да изразходват енергията с достатъчна физическа активност. Освен това и родителите често не дават личен пример за физическа активност в ежедневието.Според еднокринолога децата трябва да се научват да обичат спорта, не да го практикуват по задължение. Затлъстяването е сериозен проблем, по думите й. Той води след себе си много медицински последици, предупреждава д-р Тотомирова. Медицинските последици обхващат цялото тяло, засягат всеки един орган и система, най-вече страда опорно-двигателната система и метаболизмът, изтъкна тя.Все повече деца страдат от захарен диабет тип 2, който преди време е бил много рядко срещано явление сред детската възраст. По настоящем все по-често установяваме отклонения в мастния профил, в обмяната на въглехидратите, подчерта Тотомирова.Установено е, че децата, които се занимават по-рядко със спорт, като цяло по-трудно научват уроците, които трябва да бъдат усвоени, посочи ендокринологът.Децата с наднормено тегло по-често са обект на подигравки от страна на връстниците си, а и по-често страдат от депресия. Те са по-склонни да избягват училищни часове. Тя акцентира върху важността на социалния аспект на затлъстяването.По думите й ние следваме световните тенденции в хранителните навици и това, което се случва в световен мащаб, се случва и при нас. Децата имат достъп до много висококалорични храни, подчерта д-р Тотомирова.Вредните хранителни навици от детска възраст се запазват задълго и остават като навик и в бъдеще. Разбира се нужен е баланс между сладкото и полезната храна, по думите й.Според нея постижим е балансът в здравословното хранене и може да се избегне другата крайност на хранителните навици - анорексия, ограничен прием на храна, прием на вредни добавки при тийнейджърите.", "date": "2019.10.17", "title": "Все повече деца страдат от диабет тип 2"}
{"url": "https://www.novinite.bg/articles/181456/Bojko-Borisov-pusna-SNIMKA-s-Lambo-i-otpravi-poslanie", "text": "Премиерът Бойко Борисов се включи във всеобщата загриженост за големия актьор Стефан Данаилов, който се намира във ВМА. Министър-председателят в момента е в чужбина, защото се провежда срещата на върха в ЕС, където основен въпрос е Брекзит.Въпреки това той намери време, за да засвидетелства подкрепата си към Ламбо, който е поставен в изкуствена кома, а състоянието му е критично. Партийните различия между двамата са загърбени и напред излиза човешкият план.\"С теб съм!\", написа лидерът на ГЕРБ в личния си фейсбук профил и така показа, че мислено е със 76-годишния екранен майор Деянов.", "date": "2019.10.17", "title": "Бойко Борисов пусна СНИМКА с Ламбо и отправи послание"}
{"url": "https://www.novinite.bg/articles/181445/Samo-edin-ot-futbolnite-huligani-poluchi-obvinenie", "text": "Обвинение за хулиганство с особена дързост получи един от футболните хулигани задържани вчера в 1-во районно управление на МВР в столицата. Това е 18-годишният Цветан Гечев, който е задържан е за 72 часа, съобщи БНТ. Той е в изпитателен срок на друга присъда и сега може да получи наказание затвор до 5 години. От записи на охранителните камери на Националния стадион се вижда, че именно Цветан Гечев е дал знак за начало на расистките скандирания и е показвал нацистки знаци.От Районната прокуратура съобщиха, че утре ще поискат от Районния съд Гечев да остане в ареста. Останалите 8 ще получат административни наказания по Закона за футболното хулиганство. На тях ще им бъде забранено да посещават мачове за срок от 1 до 2 години и ще им бъдат наложени глоби от 1000 до 2000 лева. Според източници на БНТ има още 6-ма заподозрени, които предстои да бъдат разпитани и на някои от тях също може да бъдат повдигнати обвинения и предадени на съд.", "date": "2019.10.17", "title": "Само един от футболните хулигани получи обвинение"}
{"url": "https://www.novinite.bg/articles/181450/Daniela-ot-Kostenec-Tova-e-sluchilo-se-e", "text": "Софийският окръжен съд остави в ареста 24-годишната Даниела Иванова. Тя е обвинена за убийството на приятеля си в Костенец в началото на седмицата.38-годишният Тихомир беше ранен 11 пъти с нож при конфликт, породен от ревност.Според съда има доказателства, че 24-годишната жена е най-вероятният убиец. Това са разпити на свидетели и експертиза. Адвокатът на Даниела каза пред съда, че Тихомир я е нападнал с нож, а тя е отвърнала при самозащита.„Това е, случило се е”, заяви пред журналисти Даниела Иванова.„Има ли са някакви търкания и конфликтни. Тя е имала връзка с други мъже. Той ревнувал”, заяви прокурор Мирослав Ангелов.", "date": "2019.10.17", "title": "Даниела от Костенец: Това е, случило се е!"}
{"url": "https://www.novinite.bg/articles/181435/VIDEO-Bobi-Mihajlov-v-nov-shemeten-tanc-tozi-pat-se-razdava-na-gracko", "text": "Хвърлилият оставка под натиск бос на БФС Борислав Михайлов отдавна си е спечелил славата на най-добрия и атрактивен танцьор сред четвъртите в света.След като танцът му на парче на Преслава преди години се превърна в истински хит, сега се оказа, че Михайлов се справя добре и с гръцките хитове.За разлика от парчето на Преслава обаче, тук Михайлов използва доста по-плавни и елегантни движения с ръцете, но пък раздаването му е като за последно.", "date": "2019.10.17", "title": "(ВИДЕО) Боби Михайлов в нов шеметен танц, този път се раздава на гръцко"}
{"url": "https://www.novinite.bg/articles/181410/Polfrijman-na-svoboda-Sajalyavam-za-Andrej-Monov-no-zashtitavah-drug-chovek", "text": "В първия си ден на свобода вчера австралиецът Джок Полфрийман обяви, че съжалява за смъртта на Aндрей Mонов. заяви и готовност доживот да изплаща на семейството му кръвнина. По негови сметки дължимата сума била над 1 милион лева.\"Днес чух, че някаква полиция е ходила на адреса, на който се регистрирам и не е имало никой. Аз съм излязъл, за да давам интервю с журналисти. В Бусманци не ми даваха да ме снимат журналисти и сега аз давам интервю, не искам да давам адрес, защото става дума за моята безопасност\", сподели австралиецът пред Нова тв.Той допълни, че не се страхува от това, че може да му се случи нещо, след като вече е извън общежитието в Бусманци. Но въпреки това според него трябва да вземе мерки срещу прояви, подобни на тези, които се случиха по време на мача между България и Англия.Полфрийман разказа още, че това не е първото му излизане навън. \"Не е за първи път, имал съм отпуска. Първо беше за осем часа 2016 година, после за два дни и пак за два дни. Съжалявам за смъртта на Андрей Монов. Това не беше целта. За мен целта на тази битка, това не беше битка, беше нападение… моята цел беше да спася живот на някого, а не да отнема\", каза още той на почти идеален български език и допълни, че не помни в детайли убийството на студента преди 12 години.В момента Джок той е без документи, невъоръжен и в готовност да се върне в затвора.", "date": "2019.10.17", "title": "Полфрийман на свобода: Съжалявам за Андрей Монов, но защитавах друг човек"}
{"url": "https://www.novinite.bg/articles/181429/Mesi-sled-shestata-Zlatna-obuvka-ShL-e-specialna-no-naj-vajna-e-Primera", "text": "Аржентинската звезда на Барселона Лионел Меси получи рекордната си шеста награда „Златната обувка“ за най-резултатен футболист в европейските клубни шампионати. През миналия сезон той се разписа 36 пъти в 34 мача от Примера дивисион.Освен това вкара три пъти в Кралската купа и добави 12 попадения в Шампионската лига, където стана голмайстор на турнира. С 51 гола в 50 мача през целия сезон, Меси записа впечатляващото постижение от поне 50 попадения в рамките на една година за шести път в кариерата си.\"Без моите съотборници нямаше да успея да спечеля “Златната обувка“. Така че тя е и признание и за тях. Тук са Жорди Алба и Луис Суарес - двама от основните виновници да вкарам толкова голове\", обяви Меси при награждаването си.„В Барселона целта винаги е да спечелим всичко възможно. Много се дискутира Шампионската лига, но в клуба не забравяме Примера дивисион и Купата. Шампионската лига е нещо специално, но първенството е най-важното нещо. Именно силното представяне в Примера те кара да играеш със самочувствие във финалните кръгове на Шампионската лига и Купата“, допълни лидерът на Барса..32-годишният аржентинец е единственият шесткратен носител на „Златната обувка“. С две по-малко е големият му конкурент в съвременния футбол – Кристиано Роналдо. Девет човека имат по две. Сред носителите на отличието има и трима българи: Петър Жеков с ЦСКА, Георги Славков с Ботев Пловдив и Христо Стоичков с ЦСКА.", "date": "2019.10.17", "title": "Меси след шестата Златна обувка: ШЛ е специална, но най-важна е Примера"}
{"url": "https://www.novinite.bg/articles/181420/Piyaniyat-bez-knijka-kojto-ubi-dvama-v-Plovdiv-Izvinyavam-se-utrepah-gi", "text": "Апелативен съд Пловдив потвърди мярката за неотклонение \"задържане под стража\" спрямо 19-годишния Огнян Дебелаков, който в края на миналия месец се качи пиян и без книжка в кола, заби се със 150 км/ч в стълб и уби двама души. Магистратите прецениха, че той е твърде опасен, тъй като да седнеш почерпен зад волана и да го направиш, без да имаш свидетелство за управление си е камикадзе изпълнение.Младежът от ромски произход помоли за домашен арест, но искането му не бе уважено. Думите му бяха: \"Утрепах двама и се извинявам\".Спрямо Дебелаков е повдигнато обвинение в това, че на 29 септември в Пловдив, при управление на лек автомобил \"Опел Корса“ е нарушил правилата за движение, и като неправоспособен водач, по непредпазливост, е причинил смъртта на две лица и средна телесна повреда на едно лице, като деянието е извършено в пияно състояние – с концентрация на алкохол в кръвта – 1,55 на хиляда, установено по надлежния ред – престъпление по чл. 343 ал.4 във вр. ал. 3 пр. 1 пр. 4 и пр. 5 б. А пр. 2 и б. Б вр. ал. 1 б. Б пр. 2 и б. В във вр. чл. 342 ал. 1 пр. 3 от Наказателния кодекс.", "date": "2019.10.17", "title": "Пияният без книжка, който уби двама в Пловдив: Извинявам се, утрепах ги"}
{"url": "https://www.novinite.bg/articles/181414/Dneven-horoskop-za-chetvartak", "text": "Днешният ден е много подходящ за четене. Без значение дали ще четете книги или някакви публикации в интернет, ще ви бъде полезно. Четенето обогатява изключително много човек, а вие имате нужда точно от това.Днес ще научите, че някой от вашите близки приятели има сериозни проблеми във връзката си. Подкрепете го, като проведете дълъг и задълбочен разговор. Покажете на този ваш близък човек, че сте до него и го уверете, че всичко ще бъде наред.Колегите ви могат да ви бъдат много полезни, що се отнася до кариерата ви, но не искайте съвети, свързани с личния ви живот от тях. Това не означава, че не можете да бъдете приятели, просто днес избягвайте тези теми. Вижте повече на: ", "date": "2019.10.17", "title": "Дневен хороскоп за четвъртък"}
{"url": "https://www.novinite.bg/articles/181441/Kamata-otseche-Da-izvadyat-bg-klubovete-za-5-godini-ot-evroturnirite", "text": "Легендата на българския футбол – Христо Стоичков, скандално предложи българските клубове да не играят пет години в европейските клубни турнири, за да се реши проблемът с расизма у нас.Носителят на Златната топка за 1994 г. обяви странната си революционна идея в интервю за френската спортна библия L’Equipe. „Трябва да затворим стадионите, да се играе без зрители. Възможно е да е настъпил моментът за сериозни наказания. Англия премина през това. Може би е време и българските клубове да бъдат отстранени от Европа за пет години. Това ще помогне на всички да се успокоят“, заяви Стоичков.Скандалът все още се коментира в европейските медии след мача с Англия, който цели 2 пъти бе прекъсван заради чути от англичаните и съдията маймунски подмятания.УЕФА вече води разследване и след неговия край ще обяви санкциите за БФС, които се очаква да са солена глоба и 1-2 мача при закрити врата.", "date": "2019.10.17", "title": "Камата отсече: Да извадят бг клубовете за 5 години от евротурнирите"}
{"url": "https://www.novinite.bg/articles/181416/Britanskata-televiziya-puska-kanal-Skaj-nyuz-bez-Brexit-", "text": "Две седмици преди поредната дата за напускане на Европейския съюз, британската телевизия „Скай” пуска нов канал, по който няма да има новини за Brexit. От „Скай” смятат, че на част от зрителите им е омръзнала безкрайната драма около британското напускане.Проучване на Ройтерс показва, че над 1/3 от анкетираните хора избягват новините, а повечето посочват Brexit като основна причина за това. Каналът „Скай нюз без Brexit “ ще излъчва от 17 до 22 ч. от понеделник до петък.", "date": "2019.10.17", "title": "Британската телевизия пуска канал - „Скай нюз без Brexit “"}
{"url": "https://www.novinite.bg/articles/181418/Tramp-kam-Erdogan-Ne-badi-glupak", "text": "Президентът на САЩ Доналд Тръмп е изпратил писмо до президента на Турция Реджеп Ердоган на 9-ти октомври, в деня, в който започна турската операция в Сирия, с молба да не „бъде глупак“, съобщи CNN като цитира части от документа, пише БГНЕС.„Нека да сключим добра сделка! Вие не искате да носите отговорността за безмилостните убийства на хиляди хора и аз не искам да нося отговорността за унищожаването на турската икономика - но ще го направя.Вече ви дадох да усетите малко от това със случая с пастора Брансън“, пише Тръмп на Ердоган. „Не бъдете упорит човек. Не играйте глупака“, се казва в писмото. Кореспондентът на CNN съобщи, че автентичността на писмото е потвърдена от говорителя на Белия дом Стефани Гришам. Турският президент Реджеп Ердоган на 9-ти октомври обяви старта на операция „Извор на мира“ в Северна Сирия срещу ПКК и ИДИЛ. Турската авиация атакува град Рас ал Айн и няколко други сирийски града на границата на двете страни.По-късно беше обявено началото на наземната част на операцията. В събота турското Министерство на отбраната съобщи, че турската армия и сирийската въоръжена опозиция поемат контрола над Рас ал Айн.", "date": "2019.10.17", "title": "Тръмп към Ердоган: Не бъди глупак!"}
{"url": "https://www.novinite.bg/articles/181444/Dyado-bludstval-s-13-godishna-v-rejs-otiva-v-zatvora-za-10-meseca", "text": "10 месеца затвор се отърва 73-годишният Мехмед Мехмедов, който преди няколко месеца опипал ученичка в един от рейсовете в Пловдив, съобщиха от Съдебната палата в града. Дядото трябва да излежи десетте месеца при първоначален общ режим.Състав на районния съд в Пловдив го е признал за виновен по повдигнатите му обвинения за блудство. Грозната случка е от 2 май 2019г., когато 13-годишното момиче имало лошия късмет да попадне в автобус от градския транспорт с кондуктор именно Мехмед. Девойчето се качило в рейса на последната му спирка в пловдивския квартал „Тракия”. Кондукторът отишъл при нея и я опипал, за да се самозадоволи. Жалбата за гнусотията била подадена от родителите на момиченцето на 13 май т.г., научи Агенция \"Монитор\".Присъдата подлежи на обжалване и протест в 15-дневен срок пред Пловдивския окръжен съд.", "date": "2019.10.17", "title": "Дядо, блудствал с 13-годишна в рейс, отива в затвора за 10 месеца"}
{"url": "https://www.novinite.bg/articles/181415/Yadosan-bashta-prebi-sauchenichka-na-dashterya-si", "text": "Баща преби съученичка на дъщеря си. Той е задържан полицията. Пострадалото момиче е с хематом на главата. Случаят е от столичното 28 СУ \"Алеко Константинов\". \"Дъщеря ми и детето на въпросния баща се бяха изгубили. Тръгнали са за закуска на пазара. Успели са да се приберат в училището. Тогава дошъл мъжът и започнал да бие дъщеря ми, защото не са вдигали телефоните си.Казал й е, че ще избие цялото ни семейство. Скубал я е\". Това разказа пред NOVA Катя Александрова, майката на набитото момиче. \"Децата бяха изключително притеснени и плачеха. Извикахме ги, за да разберем какво точно се е случило. В този момент влезе бащата и се отправи към дъщерята на г-жа Александрова. Не изглеждаше агресивен и изведнъж се наведе към нея и я удари в главата\", заяви директорът на училището. Тя допълни, че майката на набитото дете и охраната са звъннали на полицията след побоя. Такъв инцидент в сградата на учебно заведение не е прецедент.", "date": "2019.10.17", "title": "Ядосан баща преби съученичка на дъщеря си"}
{"url": "https://www.novinite.bg/articles/181427/300-hil-sa-napusnali-Siriya-sled-voennata-ofanziva-na-Turciya", "text": "Военната операция на Турция срещу кюрдска милиция в Североизточна Сирия доведе до изселването на 300 000 души за осем дни. Това съобщи Сирийският център за наблюдение на правата на човека, цитиран от Франс прес и БТА.Според директора на неправителствената организация Рами Абдел Рахман повечето от тези хора са били принудени да бягат от боевете в провинция Хасака и около градовете Кобане и Тал Абияд.Множество разселени са намерили приют при свои близки в по-сигурни зони, други са нощували под открито небе в лозови масиви. Четиридесет училища в провинция Хасака са превърнати в центрове за настаняване на изселените.", "date": "2019.10.17", "title": "300 хил. са напуснали Сирия след военната офанзива на Турция"}
{"url": "https://www.novinite.bg/articles/181417/Razbiha-sajt-s-detska-pornografiya-nad-300-arestuvani-po-celiya", "text": "Стотици арестувани по целия свят, след като сайт за детска порнография в даркуеб беше разбит от властите през март 2018 г. Сайтът продавал срещу биткойни достъп до ужасяващи видеоклипове на сексуално насилие над деца.Обвинения са повдигнати срещу 337 потребители от 12 различни държави. Сред обвиняемите е и предполагаемият ръководител на сайта, 23-годишният южнокореец Йон Ву Сон.Уебсайтът, базиран в Южна Корея, наречен „Welcome To Video“, е продавал за криптовалутата биткойн достъп до 250 000 видеоклипа на сексуално насилие над деца, включително и изнасилвания на малки деца.Властите съобщиха, че на страницата за качване на видео имало надпис, който гласял: „Не качвайте порно с възрастни“. Служители от САЩ, Великобритания и Южна Корея определиха мрежата като една от най-големите, разпространяваща детска порнография, с която някога са се сблъсквали.Помощник генералният прокурор на САЩ Брайън Бенчковски заяви: \"Местата в даркуеб, които печелят от сексуалната експлоатация на деца, са сред най-гнусните и укорими форми на престъпно поведение\". Най-малко 23 непълнолетни жертви, които са били насилвани активно от потребителите на сайта, са спасени в САЩ, Великобритания и Испания, съобщи Министерството на правосъдието на САЩ. Много деца във видеоклиповете все още не са идентифицирани.Сайтът разполагал с огромна библиотека от изображения, които никога не са виждани от органите на реда и е пример за това, което властите казват, че е експлозия на съдържание от сексуално насилие онлайн.Сайтът е един от първите уебсайтове, които продават детска порнография срещу биткойни, което позволява на потребителите да скрият самоличността си по време на финансовите транзакции. Страницата е събрала най-малко 370 000 долара в биткойни, преди да бъде закрита през март 2018 г. Уебсайтовете в даркуеб като „Welcome To Video“ са създадени така, че да бъдат невъзможни за намиране онлайн и все още не е ясно как властите са успели да намерят и свалят сайта. ", "date": "2019.10.17", "title": "Разбиха сайт с детска порнография, над 300 арестувани по целия"}
{"url": "https://www.novinite.bg/articles/181430/Danailov-veche-disha-samostoyatelno", "text": "Стефан Данаилов диша самостоятелно, макар да е интубиран. Дишането му се подпомага от апарат, без да е напълно изкуствено, за което е необходимо да се направи дупка в трахеята му, т. нар. трахеостома. Близките му очакват днес да бъде екстубиран, т. е. да се извади тръбата от гърлото му, с която се подпомага дишането чрез подаване на кислород с определена концентрация, и да се сложи т. нар. назален катетър – малка тръбичка с две дупки пред носа, съобщи „24 часа”, цитирайки близките на актьора.Ако се стабилизира дишането му, това означава много сериозно подобрение. Преди няколко дни той е докаран от Хисаря с много голям белодробен излив след падане.Оттогава е в реанимацията на ВМА. В началото са правили опити за дихателна рехабилитация, но в сряда състоянието му рязко се е влошило и се е наложила интубация.БГНЕС припомня, че легендата на българското кино и театър бе приет в лечебното заведение на 9 октомври с усложнения след вирус. Впоследствие стана ясно, че е развил белодробна емболия и е трябвало да му бъде направена пункция.", "date": "2019.10.17", "title": "Данаилов вече диша самостоятелно"}
{"url": "https://www.novinite.bg/articles/181442/Poslanikat-na-Turciya-Profilat-s-imperskata-karta-ne-e-na-ministar-Hyulusi-Akar", "text": "Турската страна реагира мигновено, след като се разбра, че свръх популярен профил, за който се твърди, че е на министъра на отбраната на Турция,. На нея доста територии, извън сегашните граници на южната ни съседка, са анексирани, макар и само онлайн.Novinite.bg преди малко запозна своите читатели с поста в социалната мрежа на Хюлуси Акар и потърси мнение от Външно министерство.Научихме, че още вчера външният ни министър Екатерина Захариева незабавно разпореди заместник-министър Петко Дойков да се свърже с турския посланик Хасан Улусой (на снимката).Посланикът провери и потвърди, че този профил няма нищо общо с министър Акар, като се предполага, че се поддържа от група хора с националистически уклон, каквито в Турция има в изобилие. Посланик Улусой обеща да предостави допълнителна информация, след като турската страна направи допълнителни проверки.", "date": "2019.10.17", "title": "Посланикът на Турция: Профилът с имперската карта не е на министър Хюлуси Акар"}
{"url": "https://www.novinite.bg/articles/181422/Yaponiya-stava-chast-ot-lunnata-programa-na-NASA", "text": "Правителството на Япония взе решение страната да се присъедини към програмата на НАСА за колонизиране на Луната, която прeдвижда кацане на лунната повърхност през 2024 година, съобщи агенция Киодо. Решението ще бъде официално обявено да края на тази година. НАСА съобщи, че новата програма по усвояването на Луната е получила названието \"Артемида\". Тя ще се състои от три етапа.През есента НАСА обяви, че новата програма за усвояване на Луната е получила названието Артемида. Тя ще се състои от три етапа. \"Артемида 1\" предвижда непилотиран полет на космическия кораб \"Орион\" около Луната и завръщането му на Земята, заплануван за втората половина на 2020 година. Вторият етап - \"Артемида 2\" си поставя за цел прелитане около естествения ни спътник с екипаж на борда през 2022 година. Мисията \"Артемида 3\" предвижда кацането на Луната на астронавти през 2024 г.", "date": "2019.10.17", "title": "Япония става част от лунната програма на НАСА"}
{"url": "https://www.novinite.bg/articles/181419/Hero-zamenya-provaliliya-se-s-nacionalite-Balakov", "text": "Заседанието на Изпълкома на БФС, което ще се проведе утре се очертава да бъде едно от най-интересните в последните години. Освен нов президент на централата, членовете на футболното бюро ще избират и нов национален селекционер. Ако Красимир Балъков не подаде оставка, той почти сигурно ще бъде освободен от поста си, твърди “Меридиан мач”. Първи избор за негов наследник е Димитър Димитров - Херо.След месец националите имат два мача - домакинство на Чехия от европейските квалификации и контрола, за която съперникът ще бъде избран от ФИФА - почти на 100 процента това ще е екзотичният тим на Хаити. Дотогава няма как да се проведе Конгрес и затова Изпълкомът ще трява да избере нов селекционер. Херо в момента е свободен, след като напусна с големи скандали казахстанския Иртиш. Той бе спряган за наследник на Стойчо Стоев в Лудогорец, но в крайна сметка в Разград продължават за разчитат на Станислав Генчев.В БФС са наясно, че треньорската смяна е наложителна след слабите резултати на отбора, а и не са много специалистите, които са готови да запретнат ръкави. Целта на новия наставник ще е не само да се води тима в двата предстоящи мача, но и да подготви отбора за очертаващите се полуфинал и евентуално финал в плейофа в Лигата на нациите през март догодина.Димитър Димитров вече е водил националния отбор. Това се случи в периода 1998-1999 година, а с него начело направихме 0:0 с Англия на “Уембли” и 1:1 на “Българска армия” в бенфиса на Христо Стоичков. След това Херо бе директор на националния отбор по времето, когато начело бе Камата.", "date": "2019.10.17", "title": "Херо заменя провалилия се с националите Балъков"}
{"url": "https://www.novinite.bg/articles/181447/Kyurdite-Erdogan-ni-bombardira-s-byal-fosfor-i-napalm", "text": "Влacтитe в кoнтрoлирaнитe oт кюрдитe рaйoни в Cирия oбвинихa Турция, чe изпoлзвa нeкoнвeнциoнaлни oръжия, бял фocфoр и нaпaлм, пo врeмe нa oфaнзивaтa cи в ceвeрнитe рaйoни нa cтрaнaтa, прeдaдe Фрaнc прec. Aгeнциятa утoчнявa, чe нe e уcпялa дa прoвeри пo нeзaвиcим нaчин тeзи oбвинeния cрeщу cилитe нa Aнкaрa или cирийcкитe бoйци, кoитo ги пoдкрeпят.Oт нaчaлoтo нa oфaнзивaтa cи cрeщу кюрдcкa милиция турcкитe вoйcки и cирийcкитe им cъюзници ca прeвзeли грaничнa ивицa, ширoкa 120 км, в Ceвeрнa Cирия и бoeвeтe ceгa ce вoдят зa грaд Рac aл Aйн. \"В oткритo нaрушeниe нa мeждунaрoднoтo прaвo и мeждунaрoднитe дoгoвoри турcкaтa aгрecия cрeщу (Рac aл Aйн) ce вoди c вcякaкви типoвe oръжия\", зaяви днec в кoмюникe пoлуaвтoнoмнaтa кюрдcкa aдминиcтрaция.\"C oглeд oчeвидния прoвaл нa нeгoвия плaн Eрдoгaн изпoлзвa мeждунaрoднo зaбрaнeни oръжия кaтo фocфoр и нaпaлм\", ce пoдчeртaвa в тeкcтa. Cирийcкият цeнтър зa нaблюдeниe нa прaвaтa нa чoвeкa (CЦНПЧ), рaзпoлaгaщ c oбширнa мрeжa oт инфoрмaтoри нa тeрeн, нe мoжa дa пoтвърди, чe ca изпoлзвaни тaкивa oръжия. Прaвoзaщитницитe oбaчe ca рeгиcтрирaли рaнeни c изгaряния, приcтигнaли прeз пocлeднитe двa дни в бoлницaтa нa грaд Тeл Тeмeр, зaяви зa AФП дирeктoрът нa нeпрaвитeлcтвeнaтa oргaнизaция Рaми Aбдeл Рaхмaн.Кюрдcки прeдcтaвитeли кaчихa в coциaлнитe мрeжи кaдри, пoкaзвaщи дeцa c изгaряния, кoитo cпoрeд лeкaр oт прoвинция Хacaкa мoжe би пoтвърждaвaт, чe ca изпoлзвaни пoдoбни oръжия. Oт 9 oктoмври турcкaтa oфaнзивa e взeлa нaй-мaлкo 72 цивилни жeртви в Cирия и 203 cрeд бoйцитe нa CДC, coчaт пocлeдни дaнни нa CЦНПЧ.", "date": "2019.10.17", "title": "Кюрдите: Ердоган ни бомбардира с бял фосфор и напалм"}
{"url": "https://www.novinite.bg/articles/181452/Borisov-Ako-iska-BFS-da-ostavi-Mihajlov-oshte-100-godini-nie-nyama-da-rabotim-s-nego-VIDEO", "text": "Ако иска, БФС да остави Михайлов още 100 години - ние няма да работим с него. Това каза пред журналисти в Брюксел премиерът Бойко Борисов преди заседанието на Европейския съвет по повод оставката на президента на БФС Боби Михайлов, предаде ТОПНОВИНИ.„Не искам да се ангажирам с този президент - ако искат да му взимат оставката, ако искат да не му я взимат...Взехме адекватно решение - държавата повече не иска да има общо с този футболен съюз. Полицията арестува провокаторите, прилага си закона, повдигат им се обвинения“, посочи Борисов.Премиерът коментира и думите на президента, че състоянието на футбола е огледало на състоянието на държавата. „И аз мога да кажа какъвто е президентът на БФС, такъв е и президентът на държавата“, коментира премиерът.„Ние няма да работим с него. Това съм казал. Ако искат да си го държат още 100 години. Той е там много преди аз да съм премиер, избран от неговата партия. Вероятно за това е тази защита“, посочи Бойко Борисов. ", "date": "2019.10.17", "title": "Борисов: Ако иска, БФС да остави Михайлов още 100 години - ние няма да работим с него (ВИДЕО)"}
{"url": "https://www.novinite.bg/articles/181453/Radan-Kanev-Franciya-iska-Sarbiya-da-vleze-v-ES-predi-S-Makedoniya-Tryabva-da-jiveem-bez-granici-s-maketata", "text": "Франция подкрепя визията, че ако някой ще влезе в ЕС това трябва да е първо Сърбия. Това заяви евродепутатът от \"Демократична България\" Радан Кънев пред бТВ. Така той коментира отказът на Еманюел Макрон да подкрепи начало на преговори между ЕС и Северна Македония и Албания.Кънев обясни, че позицията на Франция не е изненада. \"Специфичният национален егоизъм на Франция и г-н Макрон силно се разминава с българските национални интереси\", каза Кънев.Той изтъкна, че не трябва да се допуска агресивно турско, китайско и руско нахлуване в региона.\"За нас българите това е стратегически национален интерес. Да живеем без граници с македонците е борба от много дълго време, за която и от двете срани на границата стотици хиляди хора са си дали живота. Тези хора са умрели за бъдещето, те не са умрели за миналото. Не приемам позицията на българското правителство, то навлезе в исторически популизъм. Не трябва слизаме на нивото на антибългарите в Скопие. Трябва да има националнно единство и в България, и в Македония по въпроса как да преодолеем раните\", каза Кънев.Според него в момента македонска нация съществува така, както има австрийска нация. \"Ситуацията е на едно много неприятно отлагане. Но то трябва да срещне отпор. В България няма единна позиция да подкрепим националняи си интерес. Франция в случая е една, трябва да се съобрази с общия интерес на останалите 26\", каза Кънев.Според него големият проблем на Европа е, че тя не излъчва единни сигнали. Кънев смята, че турската икономика няма да издържи и една седмица без митническия същз с ЕС. Според него диктатурата на Ердоган е на \"глинени крака\" и той злупотребява с липсата на единство в Европа.", "date": "2019.10.17", "title": "Радан Кънев: Франция иска Сърбия да влезе в ЕС преди С. Македония! Трябва да живеем без граници с макетата"}
{"url": "https://www.novinite.bg/articles/181411/Predimno-slanchevo", "text": "Днес ще е предимно слънчево. Преди обяд в Източна България и по поречието на Дунав ще е с ниска облачност и на места там ще има и мъгли. Ще се задържи почти тихо. Преобладаващите максимални температури ще са между 21° и 26°.Над планините ще е предимно слънчево. Слаб до умерен юг-югозападен вятър ще духа по високите и открити части. Максималната температура на височина 1200 метра ще е около 20°, на 2000 метра - около 13°.Над Черноморието до обяд ще е с ниска облачност и на места видимостта ще е намалена. След пладне облачността ще намалее до предимно слънчево. Вятърът ще е слаб от изток-югоизток. Максималните температури ще са между 19° и 21°, близки до температурата на морската вода. Вълнението на морето ще бъде 1-2 бала.", "date": "2019.10.17", "title": "Предимно слънчево"}
{"url": "https://www.novinite.bg/articles/181443/Startirat-nova-procedura-za-koncesiya-na-letishte-Plovdiv", "text": "До месец ще започне нова процедура по концесия на летище Пловдив, съобщи под тепетата министърът на транспорта Росен Желязков.\"В момента приемаме концесионните анализи и предполагам, че до месец ще внесем в Министерски съвет предложениете за откриване на нова процедура\", обясни Желязков. Предишната процедура беше прекратена през миналата година, след като класираният на първо място кандидат - консорциумът между „Хайнан“ и „Пловдив Еърпорт Инвест“, се отказа, а вторият участник -  „Консорциум Летище Пловдив”, не беше поканен на преговори.Междувременно Община Пловдив първоначално заяви желание да вземе летището за стопанисване, но след това кметът Иван Тотев се отказа, защото държавата загуби и на втора инстанция делото за перона на летището. Развръзка за перона се чака в края на годината, защото делото е нарочено на 10 декември във ВКС. Съдебният спор е  между Министерството на регионалното развитие и фирма „Летище Пловдив“ АД, в чийто капитал е апортиран перонът още през 1995 г.Министър Росен Желязков беше в Пловдив за откриването на изложението \"Булколекто\" и изложбата \"Пловдив Фила 2019\" в Панаира.", "date": "2019.10.17", "title": "Стартират нова процедура за концесия на летище \"Пловдив\""}
{"url": "https://www.novinite.bg/articles/181448/BABH-alarmira-Otroven-germanski-salam-v-magazinite-u-nas", "text": "366 кг отровни колбаси, внос от Германия са засечени у нас, алармираха от Българската агенция по безопасност на храните (БАБХ). Това е станало възможно след като е била получена нотификация по Системата за бързо съобщаване на храни и фуражи на Европейската комисия (RASFF) за възникнала хранителна инфекция в Германия. Заразяването с опасната бактерия Listeria monocytogenes е отнело живота на трима души в Германия и е причинено от месни продукти на фирма Wilke. Няколко десетки души са постъпили в болница заради хранително отравяне, причинено от бактерията във въпросните колбаси. В една от големите търговски вериги в България са били разпространени продукти на Wilke, от видовете: Салам пеперони слайс, Aro Pizzasalami, Aro Peperonisalami и Chef Pizza Salami sliced в опаковки по 1 кг, уточниха от БАБХ. Незабавно са извършени проверки в централния склад на фирмата получател и във всички магазини от търговската верига в страната. Наличните количества са спрени от реализация и са насочени за унищожаване. Според германското издание FOKUS компанията Wilkeе е установила бактерията, но е крила за това, което тя може да предизвика. Въпросната верига е МЕТРО Кеш енд Кери България, откъдето пуснаха съобщение, че изтеглят като предпазна мярка опаковки с марката 200145 1КГ САЛАМ ПИКАНТЕН СЛАЙС METRO CHEF.\"Причината е потенциално наличие на Listeria monocytogenes извън законово установените норми за този продукт. МЕТРО винаги отдава изключително значение на здравето и сигурността на своите клиенти и въпреки, че в момента все още нямаме резултати от лабораторни тестове за съответното съдържание, решаваме да предприемем тази предпазна стъпка незабавно. Затова любезно Ви приканваме в случай, че сте закупили продукта, да не го консумирате и по възможност да го върнете в удобен за Вас МЕТРО магазин. Ако препродавате продукта, Ви молим да информирате също своите партньори/клиенти. Ние ще възстановим напълно заплатената от Вас сума за закупеното количество, като, моля, свържете се с някой от нашите магазини до 31.10.2019 г.Извиняваме се за причиненото неудобство и Ви благодарим предварително за оказаното съдействие\", пише в съобщението на МЕТРО.Медиите в Германия твърдят, че продукти на Wilke са продавани на повече от 200 фирми в ЕС.  Между тях са и 3 известни търговски вериги. Срещу управляващия директор на компанията тече Wilke разследване за убийство поради небрежност. Фалиралият производител на месни изделия е продавал продукти под 13 различни марки в 21 страни от ЕС, както и в няколко други държавни извън Общността.Определени щамове Listeria monocytogenes могат да достигнат до сърцето и да доведат до сериозни или трудно лечими сърдечни инфекции. Около 10% от сериозните инфекции, причинени от листерии, протичат като трудни за лечение сърдечни инфекции с повече от една трета смъртни случаи, сочат изследвания на заразани пациенти.", "date": "2019.10.17", "title": "БАБХ алармира: Отровен германски салам в магазините у нас"}
{"url": "https://www.novinite.bg/articles/181428/MVnR-Ne-hodete-v-Barselona-sega-opasno-e", "text": "В оставащите дни до края седмицата се очаква нарастване на напрежението и противопоставянето между протестиращите и органите за поддържане на обществения ред в испанската автономна област Каталуня и столицата й Барселона. За 18 октомври, петък, е обявена генерална стачка. Това съобщиха от пресцентъра на Министерството на външните работи.Към блокирането на редица пътни магистрали и летища се добавя нова вълна на политически протести, изразяващи се в шествия на студенти, улични боеве, издигане на барикади, издигане на улични клади и продължителни демонстрации около правителствени учреждения, чието местоположение фактически съвпада с главните туристически зони на големите каталунски градове.Голяма е опасността именно местата с основните забележителности да станат сцена на размирици и насилие.Препоръчваме на българските граждани да не предприемат без неотложна необходимост пътувания до Каталуня преди и по време на обявената за петък генерална стачка, а постоянно пребиваващите в областта български граждани или туристи да избягват районите, в които се организират протестни мероприятия.Остават в сила и предишните предупреждения и съобщения от Министерството на външните работи на България.Генералното ни консулство в Барселона и посолството ни в Мадрид следят ситуацията и са готови да оказват съдействие при необходимост. Българските граждани могат да се свържат с ГК Барселона на телефон: +34 937 969 950, както и на телефона за спешни случаи: +34 619 217 097 и с посолството в Мадрид на телефони: +34 913 455 761; +34 913 456 651 и на дежурния телефон в извън работно време: + 34 678 013 846.", "date": "2019.10.17", "title": "МВнР: Не ходете в Барселона сега, опасно е!"}
{"url": "https://www.novinite.bg/articles/181440/Kralyat-na-pop-folka-progovori-kitajski-VIDEO", "text": "Кралят на поп фолка Азис се е захванал с тежката задача да проговори...китайски език. Тази сутрин, той за пореден път изуми своите почитатели и публикува клипче в личния си профил, на което показва уменията си да брои от 1 до 10.\"И на китайски ... 阿齊茲用中文計數\" - написа изпълнителят, а на видеото е усмихнат, облечен в червена тениска с щампа на анимационният герой Доланд Дък. Явно, Азис се е вманиачил да научи един от най-трудните езици в света и предизвика много вълнение сред последователите си, които забелязаха, че акцентът му е повече от добър и го поздравиха за новите знания. Междувременно, гласовитият певец не пропуска сутрешните си тренировки във фитнес залата, за да поддържа своята форма и през студените месеци.Той, обаче, е още на лятна вълна, защото само преди ден сподели нова доза снимки от луксозен хотел на гръцкия остров Миконос, който успя да посети няколко пъти през изминалия сезон, в компанията на добрата му приятелка - Светлана Гущерова. ", "date": "2019.10.17", "title": "Кралят на поп фолка проговори китайски (ВИДЕО)"}
{"url": "https://www.novinite.bg/articles/181431/Zemyata-v-seizmichniya-rajon-Vrancha-se-probudi", "text": "Земетресение с магнитуд 3,2 по скалата на Рихтер е регистрирано днес в 4,33 ч. румънско (и българско) време в сеизмичния район Вранча, предаде агенция Аджерпрес, като се позова на Института по геофизика.През октомври в Румъния са станали девет земетресения с магнитуд между 2,3 и 3,6 по Рихтер, отбелязва агенцията.Най-силното земетресение в страната тази година бе с магнитуд 4,5 по Рихтер, припомня Аджерпрес, цитирана от БТА.", "date": "2019.10.17", "title": "Земята в сеизмичния район Вранча се пробуди"}
{"url": "https://www.novinite.bg/articles/181433/Yunker-Ima-sdelka-za-Brekzit", "text": "Преговарящите от страна на ЕС и на Великобритания са постигнали сделка за Brexit. Това се казва в изявление на Еврокомисията.\"Преговарящите на ЕС и Великобритания след повече от две денонощия непрекъснати преговори постигнаха договореност \"по допълнителния протокол за Северна Ирландия и политическата декларация, които допълват споразумението за излизане на великобритания от ЕС\". Това написа Юнкер в Twitter.\"Когато има политическа воля, ще има и споразумение, и ние го имаме\", допълни той.Председателят на Европейската комисия Жан-Клод Юнкер заяви, че е препоръчал Европейският съвет да одобри тази сделка, предаде Ройтерс.", "date": "2019.10.17", "title": "Юнкер: Има сделка за Брекзит!"}
