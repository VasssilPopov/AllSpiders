{"url": "https://www.novinite.bg/articles/170223/Bojko-Borisov-i-ruskiyat-prezident-Vladimir-Putin-obsadiha-dvustrannoto-satrudnichestvo", "text": "Министър-председателят Бойко Борисов проведе телефонен разговор с руския президент Владимир Путин. Двамата обсъдиха двустранното сътрудничество, както и в енергийната сфера. Премиерът Борисов и президентът Путин подчертаха, че в последните години партньорството между България и Русия се активизира. Те изразиха желание за по-нататъшно задълбочаване на доброто сътрудничество в редица сфери.", "date": "2019.01.24", "title": "Бойко Борисов и руският президент Владимир Путин обсъдиха двустранното  сътрудничество"}
{"url": "https://www.novinite.bg/articles/170209/BDJ-puska-dopalnitelni-mesta-vav-vlakovete-mejdu-Sofiya-i-Pernik-za-Surva", "text": "БДЖ осигурява допълнителни места във влаковете за посетителите на Международния фестивал на маскарадните игри „Сурва” в Перник. Това съобщиха от пресцентъра на БДЖ.На 26 и 27 януари „БДЖ-Пътнически превози” ЕООД ще осигури допълнителни места във влаковете, които преминават през гарата в Перник. Увеличаването на броя на вагоните и мотрисите за влаковете се прави за удобство на всички, които желаят да посетят Международния фестивал на маскарадните игри „Сурва”, който ще се проведе в Перник през периода 25 - 27 януари 2019 г.С допълнителни вагони към съставите си ще пътуват двадесет и шест влака, които се движат по направленията Кюстендил, Благоевград и Дупница и преминават през гара Перник в часовете между 08.00 часа и 16.00 часа.С цел гарантиране на удобното придвижване на своите клиенти националния железопътен превозвач осигурява и допълнителна възможност за пътуване с влак между София и Перник. В тази връзка извънредно ще се движат и следните шест влака:- крайградският пътнически влак № 50275 от София за Перник, който заминава от Централна гара София в 13.15 часа и пристига в Перник в 14.12 часа;- крайградският пътнически влак № 50274 от Перник за София, който тръгва от Перник в 14.20 часа и пристига в София в 15.15 часа;- крайградският пътнически влак № 50277 от София за Радомир, който заминава от София в 16.10 часа и пристига в Перник в 17.07 часа;- крайградският пътнически влак № 50276 от Перник за София, който заминава от Перник в 16.58 часа и пристига в София в 17.54 часа;- крайградският пътнически влак № 50279 от София за Перник, който тръгва от София в 17.45 часа и пристига в Перник в 18.40 часа;- крайградският пътнически влак № 50278 от Перник за София, който заминава от Перник в 19.20 часа и пристига в София в 20.25 часа;Цената на билет за пътуване от София до Перник е 2.30 лв. Притежателите на железопътни карти ползват намаление от крайната цена, като за тези клиенти билетът е на стойност 1.35 лв. „БДЖ - Пътнически превози” ЕООД предлага и еднодневни карти за неограничено пътуване между София и Перник в рамките на един ден. Цената на картата е 4 лв.", "date": "2019.01.24", "title": "БДЖ пуска допълнителни места във влаковете между София и Перник за „Сурва\""}
{"url": "https://www.novinite.bg/articles/170210/Izsichat-borova-gora-kraj-Arapya-zaradi-stroej-na-vili", "text": "Борова гора се изсича край къмпинг „Арапя“. Теренът се разчиства за строителството на 6 двуетажни вили, съобщи БНР. Според становище на Държавното горско стопанство в Царево, имотът, който е на първа линия до морето, не попада в горска територия. От Регионалната екоинспекция в Бургас и Община Царево заявиха, че строителството е законно. Това е урегулиран поземлен имот предвиден за строителство още в Териториялния устройствен план на общината от 1997 година, каза кметът на Царево Георги Лапчев, цитиран от радиото. \"Частен имот, който отговаря на всички стандарти, в който има издадено разрешение за строеж, спазени са съответните изисквания на институциите, просто се строи. Да, на морето е, но ние сме най-морската община, всичко ни е морето\", каза Лапчев. За имота са проведени всички процедури по екологичното законодателство, каза директорът на екоинспекцията в Бургас Тонка Атанасова. \"По време на процедурата, която сме провели и преценяване необходимостта от това, РИОСВ Бургас има становище от ДГС \"Царево\", в което казват, че имота не е горска територия\", допълни тя. Собственик на имота и възложител на строителството е софийска фирма. В района вече са изсечени десетки дървета.", "date": "2019.01.24", "title": "Изсичат борова гора край „Арапя“ заради строеж на вили"}
{"url": "https://www.novinite.bg/articles/170213/API-Patuvashtite-v-Yujna-Balgariya-da-karat-vnimatelno", "text": "Шофьорите, на които им предстои пътуване в област Смолян да тръгват на път с автомобили подготвени за зимни условия, да карат внимателно и със съобразена скорост. Падналият сняг от нощта до момента на места е до 40 см. За повишаване безопасността на движение всички превозни средства, пътуващи по път III-8631 Момчиловци - Виево - Лъки - Рожен задължително трябва да бъдат с вериги. През прохода „Превала“ и път II-37 Батак-Доспат е ограничено движението за МПС над 12 тона и на ремаркета и полуремаркета. За утре Националният институт по хидрология и метеорология е определил оранжев код за дъжд и снеговалежи в областите – Благоевград, Пазарджик, Пловдив, Смолян, Кърджали и Хасково. Агенция „Пътна инфраструктура“ апелира шофьорите на тежкотоварни превозни средства и на леки автомобили да тръгват на път само с подходящи гуми, да карат със съобразена скорост и повишено внимание, спазвайки дистанция и указанията на контролните органи. Блокирането на движението от автомобили, които не са подготвени за зимни условия, затруднява работата на снегопочистващата техника и възпрепятства пътуването на всички останали шофьори. Областните пътни управления и снегопочистващите фирми работят на 24-часов режим и са в готовност за поддържане на републиканската пътна мрежа. Всички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, и по всяко време от денонощието на тел. 0700 130 20 в АПИ. В агенцията целогодишно работи Ситуационен център, който събира и обобщава данните за състоянието на републиканските пътища.", "date": "2019.01.24", "title": "АПИ: Пътуващите в Южна България да карат внимателно"}
{"url": "https://www.novinite.bg/articles/170194/Udaljiha-sroka-za-obsajdane-na-podzemnite-kontejneri-po-Grafa", "text": "Срокът за обсъждане на проекто плана за подземните контейнери в зоната около ул. \"Граф Игнатиев\" е удължен до 30 януари. Това съобщиха от район Средец. Първоначално срокът за обществено обсъждане бе 23 януари. Проекто решението за местоположението на подземните контейнери за битови отпадъци е готово и е публикувано на официалната страница на районното кметство. Заради изненади в подземната инфраструктура първоначално планираните места претърпяха промяна през лятото. Новите планове са изработени по задание от Столична община, от 14 януари 2019 г.  Ремонтът на ул. \"Граф Игнатиев\" е част от обновяването на Зона 2, която включва и пространствата около улиците \"Солунска\", \"6-ти септември\", \"Ген. Парнесов\", \"Цар Шишман\", площад \"Славейков\", пл. \"Гарибалди\", пл. \"Патриарх Евтимий\" и градината пред храма \"Свети Седмочисленици\", пише ", "date": "2019.01.24", "title": "Удължиха срока за обсъждане на подземните контейнери по \"Графа\""}
{"url": "https://www.novinite.bg/articles/170198/Udaljava-se-srokat-na-validnost-na-shoforskite-knijki", "text": "Срокът на валидност на свидетелството за управление на моторно превозно средство за категории АМ, А1, А2, А, В, В1 и ВЕ ще е вече до 10 години. Досега валидността беше 5 години.За категории С, СЕ, С1, С1Е, D, DE, D1, D1E и Т остава непроменен - пет години.Това реши парламентът с приетите на второ четене промени в Закона за българските лични документи.Издадените свидетелства преди влизането в сила на новите изменения са валидни за срока, посочен в тях.", "date": "2019.01.24", "title": "Удължава се срокът на валидност на шофьорските книжки"}
{"url": "https://www.novinite.bg/articles/170214/Izgrajdat-magistrala-mejdu-Vidin-i-Montana", "text": "В участъка на международен път Е-79 от Видин до Монтана ще бъде изградена автомагистрала, а от Мездра до Ботевград - скоростен четирилентов път. Това заяви министърът на регионалното развитие Петя Аврамова, която проведе във Видин работна среща за напредъка на проекта за модернизация на пътя Видин - Ботевград, съобщава БТА.В срещата участваха инж. Дончо Атанасов - член на Управителния съвет на Агенция \"Пътна инфраструктура\", народният представител Владимир Тошев, областният управител Албена Георгиева и кметът на Видин Огнян Ценков.Проектът на път от Видин до Монтана е променен от първоначалните планове в автомагистрала, а участъкът от Мездра до Ботевград ще бъде скоростен четирилентов, заради релефа и трудните условия за неговото изграждане.Тази година трябва да приключат процедурите за избор на изпълнител на пътя между Видин и Ружинци, като успоредно с това ще бъдат процедирани парцералните планове, ще бъдат извършени отчуждителни процедури и в края на годината да започне реалното строителство, каза Дончо Атанасов.Проектът за строителство на пътя между Видин и Ботевград е приоритетен за правителството, като лично ще следя изпълнението на заложените графици, каза още Аврамова.Тя посочи, че първият участък, който ще започне да се строи е от Мездра до Ботевград, тъй като е най-напреднал в процедурите, след него започва строителството на пътя от Видин до Ружинци. Министър Аврамова определи като правен казуса между община Видин и АПИ за забавянето на процедурите по изработването на общия и подробния устойствен план на пътя и посочи, че с промените в ЗУТ се дава възможност тези процедури да бъдат ускорени.По-рано днес министър Аврамова се срещна с кметове на общини и председатели на общински съвети от областта за напредъка на проекта за модернизация на пътя Видин - Ботевград.", "date": "2019.01.24", "title": "Изграждат магистрала между Видин и Монтана"}
{"url": "https://www.novinite.bg/articles/170217/Do-sredata-na-2019-a-tryabva-da-badat-naznacheni-novi-134-nadzirateli-v-zatvorite-v-Balgariya", "text": "До средата на тази година трябва да бъдат назначени нови 134 надзиратели в затворите в България. Това съобщи в Сливен заместник-министъра на правосъдието професор Николай Проданов. В Сливен той откри първия по рода си Национален фолклорен фестивал на самодейни състави на служителите, работещи в системата на изпълнение на наказанията. Общо отпуснатите щатни бройки за Главна дирекция „Изпълнение на наказанията“ и Главна дирекция „Охрана“ са 200. В момента според заместник-министър Проданов върви процес на разпределяне на щатните бройки по звена в дирекциите:\"Ще започнат конкурси, може би в началото на другия месец, и се надявам, че до средата на годината тези конкурси ще минат и ще бъдат назначени реално тези нови 134 служители\".Заместник-министър Проданов коментира още, че в края на миналата година са закрити четири ареста и едно затворническо общежитие, а близо 80 надзиратели са били пренасочени там, където има остра нужда от хора. Той каза още, че продължават ремонтите за подобряване битовите условия в следствените арести и местата за лишаване от свобода:\"Има предвидени средства и по Норвежкия финансов механизъм и бюджетни средства, които в рамките на годината ще бъдат оползотворени по, надявам се, най-добрия възможен начин\".", "date": "2019.01.24", "title": "До средата на 2019-а трябва да бъдат назначени нови 134 надзиратели в затворите в България"}
{"url": "https://www.novinite.bg/articles/170220/Bez-blokada-na-GKPP-Kulata-ot-gracki-fermeri", "text": "\r\nНормално е движението през Граничния пункт Кулата-Промахон. Намеренията на гръцките фермери да блокират с жива верига границата заради името на Република Македония, бяха осуетени.\r\n\r\n\r\n\r\n\r\n", "date": "2019.01.24", "title": "Без блокада на ГКПП \"Кулата\" от гръцки фермери"}
{"url": "https://www.novinite.bg/articles/170199/Prashtat-falshivi-imejli-ot-imeto-na-BNB", "text": "Засечена е поредната „фишинг атака“ срещу български потребители, става ясно от съобщение на БНБ.\r\nРазпространяват се фалшиви имейли от името на Централната банка, предупреждават от националният трезор. Приканват получателите им да попълнят лични данни като последват посочен в писмото линк.\r\nОт БНБ припомнят, че банката не поддържа сметки на физически лица и онлайн банкиране за тях.\r\nЧрез „фишинг“ атаката се цели опит кражба на лична информация от интернет - потребителски имена за достъп, пароли, банкови сметки и т. н. БНБ е уведомила компетентните органи за предприемане на съответните действия срещу опита за измама, става ясно от съобщението.\r\n", "date": "2019.01.24", "title": "Пращат фалшиви имейли от името на БНБ"}
{"url": "https://www.novinite.bg/articles/170222/Virtuoznata-pianistka-Elena-Bashkirova-gostuva-na-Sofijskata-filharmoniya", "text": "На 31 януари виртуозната Елена Башкирова и Софийската филхармония ще представят Концерт за пиано и оркестър No 21 отВолфганг Амадеус Моцарт. На диригентския пулт застава маестро Лео Хусеин.В програмата са включени още \"Магическият остров\" на Уилям Алуин, \"Вълшебното езеро\" на Анатолий Лядов и СимфонияNo 2 на Александър Бородин.Елена Башкирова е дъщеря на патриарха на руската пианистична школа, големият Дмитрий Башкиров. Завършва Консерваторията \"Чайковски\" и паралелно през 70-те години започва обещаваща кариера, сред която са серия концерти с Гидон Кремер, за когото по-късно се омъжва. През 1978 г. двамата емигрират и независимо че бракът им е кратък, остават добри приятели и често си партнират на сцената. Тя е редовен гост на водещи оркестри в света, като Мюнхенската филхармония, Филхармонията на Токио, Оркестрите в Париж, Монреал, Хюстън, Чикаго, Санкт Петербург и др. Съвместната ѝ работа със Серджу Челибидаке в Мюнхен и Пиер Булез в Чикаго оказват силно влияние на стила ѝ. Тя работи и с диригенти като Зубин Мета, Шарл Дютоа, Кристоф Ешенбах, Семьон Бичков, Джеймс Конлон, Клаус Петер Флор и, разбира се,  Даниел Баренбойм, с когото са съпрузи от 1988 г. Виртуозната пианистка е еднакво добър интерпретатор както на класическата и романтична музика, така и на съвременната. Тя има особен афинитет към камерните концерти. Основател е на Международния фестивал за камерна музика в Йерусалим, който се провежда ежегодно през септември с участието на елитни музиканти. Фестивалът става толкова популярен, че започва да гостува на сцените в Берлин, Париж, Лондон, Виена, Ню Йорк и други. Елена Башкирова е основател и на Metropolis фестивал в Берлин, Германия.", "date": "2019.01.24", "title": "Виртуозната пианистка Елена Башкирова гостува на Софийската филхармония"}
{"url": "https://www.novinite.bg/articles/170225/Sofijski-universitet-na-988-myasto-v-sveta", "text": "Софийският университет „Св. Климент Охридски“ заема 988-о място в Рейтинга за академичните постижения на университетите (URAP) за 2018/2019 г. Топ 2500 се допълват от още 2 български ВУЗ-а – Медицински университет София и Химикотехнологичен и металургичен университет, които заемат съответно 1071-о и 1984-о място.\r\nКласацията оглавява Харвард, следван от университета в Торонто и Оксфорд. Топ 5 се допълва от Станфорд и Лондонски университетски колеж. В същото време Алма матер се нарежда на 404-то място в Европа от 817-те европейски университета. В тази класация Медицински университет София заема 429-о място, а Химикотехнологичен и металургичен университет – 690-о. Системата за класиране на URAP събира данни за 4000 висши училища в цял свят, оценява академичните постижения с основен фокус върху научната дейност на университетите и класира най-добрите 2500 висши училища в света. Това прави класацията URAP една от най-всеобхватните университетски рейтингови системи, представящи най-добрите 10% от световните университети. Сред основните индикатори, които определят позицията на Софийския университет, са броят на статиите, броят на цитатите, общият брой научни документи, импакт факторът и международното сътрудничество.\r\n", "date": "2019.01.24", "title": "Софийски университет на 988 място в света"}
{"url": "https://www.novinite.bg/articles/170212/Policiyata-zadarja-maj-plashtal-na-deca-da-pukat-gumi", "text": "Задържан е 64-годишен мъж, платил на непълнолетни да пукат автомобилни гуми в Етрополе. Това съобщиха от ОДМВР - София. Той е обвинен за склоняване на непълнолетни към повреждане на автомобили. След приключване на действията на разследващия екип, в качеството на обвиняем е привлечен 64-годишният жител на Етрополе, който в съучастие, като подбудител и помагач, при условията на продължавано престъпление за времето от 4 до 19 януари, умишлено е склонил двама непълнолетни да спукат гумите на два леки автомобила. Мъжът улеснил младежите в извършване на престъплението чрез съвети и разяснения и им заплатил за всяка от увредените коли. На обвиняемия е наложена мярка за неотклонение „подписка“ и делото е изпратено в прокуратурата с мнение за съд.", "date": "2019.01.24", "title": "Полицията задържа мъж, плащал на деца да пукат гуми"}
{"url": "https://www.novinite.bg/articles/170206/Apash-se-pravi-na-varkolak-zahapa-policaj-pri-opit-za-arest", "text": "Вплевенското село Буковлък 22-годишен е нападнал полицай при опит да бъде задържан, съобщиха днес от Областната дирекция на МВР в Плевен.Инцидентът е станал във вторник около 17:00 часа, когато служители при Първо Районно управление в Плевен са посетили адрес в селото за задържане на хора, които са извършители на кражба.22-годишният е причинил лека телесна повреда на младши инспектор като го захапал в областта на дясната предмишница, се уточнява в съобщението. Заедно с нападателя са задържани още трима мъже - 23-годишен, 19-годишен и 25-годишен.За извършеното престъпление е уведомена Районната прокуратура в Плевен и е образувано бързо производство.", "date": "2019.01.24", "title": "Апаш се прави на върколак, захапа полицай при опит за арест"}
{"url": "https://www.novinite.bg/articles/170203/MVR-e-gotovo-za-reakciya-pri-uslojnyavane-na-obstanovkata-zaradi-vremeto", "text": "\r\nМВР е готово за реакция при усложняване на обстановката заради времето. Това обяви гл. комисар Николай Николов, директор на ГДПБЗН, на брифинг след работно съвещание на ангажираните институции във връзка с прогнозите за обилни валежи от дъжд и сняг в страната.\r\nПо думите на Николов ситуацията в страната към момента е спокойна. Има регистрирани първи незначителни инциденти в Кърджали, Кюстендил, Благоевград и Смолян, свързани с отводняване на частни домове и два промишлени обекта. Високият приток на яз. \"Кърджали\" е залял един от мостовете при с. Песнопой и Русалско. \r\n\r\n\r\n\r\n\r\n\r\n\r\n\r\n\r\n\r\n\r\n\r\n\r\n", "date": "2019.01.24", "title": "МВР е готово за реакция при усложняване на обстановката заради времето"}
{"url": "https://www.novinite.bg/articles/170195/S-moleben-otbelyazaha-10-godishnina-na-carkvata-v-kv-Levski", "text": "С молебен бе отпразнувана кръглата, 10-а годишнина от освещаването на храм „Св. ап. Йоан Богослов“ в жк \"Левски\", в столичния район Подуене. Празникът получи благословението  на Софийския митрополит и патриарх Неофит. В храма жителите на \"Левски\" търсят и намират Бога и удовлетворяват своите религиозни потребности, казва отец Михаил от храмовото духовенство, цитиран от Фокус. За кръглата годишнина от освещаването на църквата се отслужи празнична служба, оглавена от Белоградчишкия епископ Поликарп, кой бе в съслужение със ст. ик. Михаил Михайлов и столични свещеници. След литургията и благодарствен молебен се раздаде на присъстващите благословено ястие пише С", "date": "2019.01.24", "title": "С молебен отбелязаха 10-годишнина на църквата в кв. \"Левски\""}
{"url": "https://www.novinite.bg/articles/170178/Dneven-horoskop-za-chetvartak", "text": "Почистването на къщата може да бъде по-голямо предизвикателство, отколкото предполагате, така че не си правете други планове за вечерта. Това е нещо, което не бива да отлагате повече.Ще се чувствате супер енергични през днешния ден. Потърсете човек, с когото знаете, че можете да проведете дълъг, смислен и зареждащ разговор. Споделете с него всичко, което ви се върти в главата. Вашето търпение ще бъде поставено на изпитание днес. Някой ще провали най-вълнуващите ви планове и това ще ви изкара извън равновесие. Опитайте се да запазите спокойствие и да реагирате адекватно.  Вижте повече на : ", "date": "2019.01.24", "title": "Дневен хороскоп за четвъртък"}
{"url": "https://www.novinite.bg/articles/170204/Apelativniyat-sad-ostavi-v-aresta-ubieca-ot-Banishora", "text": "\r\nСофийският апелативен съд остави в ареста Васил Василев, който удуши приятелката си Калина в кв. \"Банишора\".\r\n\r\n\r\n\r\n\r\n\r\n", "date": "2019.01.24", "title": "Апелативният съд остави в ареста убиеца от \"Банишора\""}
{"url": "https://www.novinite.bg/articles/170200/Zapochva-podgotovkata-za-vtorata-sreshta-mejdu-Tramp-i-Kim-Chen-Un", "text": "Севернокорейският лидер Ким Чен Ун нареди да започне подготовка за втората му среща на върха с президента на САЩ Доналд Тръмп, съобщи ДПА, цитирана от БТА.Ким изрази огромно задоволство, след като получи писмо от Тръмп, и похвали необикновената решимост на американския президент за нова среща, на която да бъде обсъден въпросът за денуклеаризацията на Корейския полуостров, предаде севернокорейската информационна агенция КЦТА.Доналд Тръмп заяви в неделя след разговор със севернокорейския представител Ким Йон-чхол във Вашингтон, че втората среща с Ким Чен Ун ще бъде най-вероятно в края на февруари.Вече е избрана страна домакин на срещата, но името й ще бъде съобщено по-късно. Твърди се, че това е Виетнам.Тръмп и Ким се срещнаха за първи път през юни 2018 г. в Сингапур, където Ким изрази готовност за пълна денуклеаризация. Двете страни обаче не поеха конкретни ангажименти за това как КНДР ще се освободи от ядрения си арсенал и какво САЩ предлагат в замяна.Ким Чен Ун заяви, че е уверен в позитивното мислене на президента Тръмп и че търпеливо, добросъвестно и стъпка по стъпка ще върви заедно със Съединените щати по пътя към поставената цел. ", "date": "2019.01.24", "title": "Започва подготовката за втората среща между Тръмп и Ким Чен Ун"}
{"url": "https://www.novinite.bg/articles/170201/Horata-iskat-vtori-lift-na-Bansko-sochi-prouchvane-na-Sova-Haris", "text": "Малко над половината участници в проучване на агенция „Сова Харис” не одобряват действащите ограничения за развитие на ски туризма в страната. Изследването, проведено по телефона сред 704 пълнолетни граждани, показва още, че 60 на сто от запитаните са „за” втори лифт на Банско и допълнителни спортни съоръжения. Само 29,3% от анкетираните имат опасения за това, че биологичното разнообразие може да бъде застрашено от зимния туризъм. В същото време точно половината участници в изследването смятат, че няма баланс между туристическата индустрия и опазването на природата и че не е защитен интересът на хората, живеещи и работещи в планинските общини. Изследването показва, че над 50 на сто от запитаните искат законови промени, които да не позволяват превратно тълкуване и да може да се изграждат ски съоръжения. Само 27% одобряват позицията на партиите, които настояват за запазване на „действащите ограничения за развитие на ски туризма”. Сред симпатизантите на ГЕРБ и БСП преобладават привържениците на строителството в планината. „През последните три десетилетия у нас бяха извършени редица безобразия по отношение на природните ни дадености. От друга страна, имаме естествено развитие на взаимоотношенията между човека и природата, което някои се опитват да възпрепятстват с крайни мерки”, пише в коментар към изследването Васил Тончев от „Сова Харис”. И пита: „Не е ли естествено, че там, където е изграден национален курорт, където има дадена концесия, нещата да трябва да се направят така, че да сме конкурентни на най-добрите?”. Темата е наболяла през последните години заради желанието на местния бизнес в курортите да разширява инфраструктурата и притесненията на природозащитници, че това ще доведе до масова сеч и бетониране на планините с единствената цел да се раздуват имотни балони в близост до ски зоните. В крайна сметка спорните промени в плана за управление на парк „Пирин” паднаха във Върховния административен съд в началото на годината и така бяха попарени амбициите за ново строителство там. В същото време десетки хотели се продават в Банско на цени, започващи от едва 300 евро на квадратен метър, става ясно от данни, цитирани от dir.bg.", "date": "2019.01.24", "title": "Хората искат втори лифт на Банско, сочи проучване на \"Сова Харис\""}
{"url": "https://www.novinite.bg/articles/170207/EK-prizova-Balgariya-da-priloji-izcyalo-pravilata-sreshtu-prane-na-pari", "text": "\r\nЕвропейската комисия съобщи, че ще изпрати официално уведомително писмо на Германия; мотивирани становища до Белгия, Финландия, Франция, Литва, Португалия; и допълнителни мотивирани становища до България, Кипър, Полша и Словакия за това, че не са въвели напълно в националното си законодателство правилата за борбата с изпирането на пари.\r\n\r\n\r\n\r\n\r\n\r\n\r\n", "date": "2019.01.24", "title": "ЕК призова България да приложи изцяло правилата срещу пране на пари"}
{"url": "https://www.novinite.bg/articles/170205/Novi-sluchai-na-morbili-v-Skopie", "text": "Нови случаи на заразени с морбили хора са били регистрирани в Македония, където здравните власти алармират за голям брой на неваксинираните деца. Четирима души са били приети днес в Клиниката за инфекциозни болести в Скопие, съобщава в. \"Слободен печат\". Сред болните са три деца на възраст 1,5, 2,5 и 5 години. Те не са били ваксинирани и не са посещавали детска градина. Четвъртият заболял е 26-годишен мъж от село Бървеница край Тетово, за когото не е известно дали е бил ваксиниран. В момента в клиниката се лекуват 13 пациенти, а досега над 70 болни са получили лечение за морбили. В началото на януари македонското министерство на здравеопазването обяви епидемия от морбили на територията на Скопие. Министърът на здравеопазването Венко Филипче открои като голям проблем в страната броят на неваксинираните деца, които ходят на детска градина. Той отправи апел към родителите да ваксинират децата си. В страната са ваксинирани 3760 деца, посочва още \"Слободен печат\".", "date": "2019.01.24", "title": "Нови случаи на морбили в Скопие"}
{"url": "https://www.novinite.bg/articles/170176/Gracki-fermeri-planirat-blokada-na-granicata-s-Balgariya", "text": "Гръцки фермери планират блокада на границата с България. Земеделци от северната област Серес се организират за шествие. Протестът е заради Преспанското споразумение за името на Македония.Фермерите приканват всички свои колеги от цяла Гърция да организират протести по места, за да се изпрати ясно послание към правителството.Българските власти предупреждават пътуващите за Гърция за възможни проблеми на граничен пункт „Кулата”. И напомнят, че алтернативата е ГКПП „Илинден” – „Екзохи”.", "date": "2019.01.24", "title": "Гръцки фермери планират блокада на границата с България"}
{"url": "https://www.novinite.bg/articles/170196/Biletite-za-Stoyanka-Mutafova-70-godini-na-scena-svarshiha", "text": "Юбилейният спектакъл \"Стоянка Мутафова - 70 Години на сцена\" е разпродаден, съобщиха организаторите. Зала 1 на НДК се оказва тясна за всички фенове, приятели и почитатели на Стоянка Мутафова, желаещи да я почетат и поздравят навръх 97-я й рожден ден на 2 февруари. Поради огромния интерес \"Госпожа Стихийно бедствие\" е готова да повтори честването на 12 март, отново в зала 1 на НДК. На сцената се очаква да се качат обичани артисти, музиканти и певци, като голяма част от тях ще бъдат различни от участниците в първия спектакъл.", "date": "2019.01.24", "title": "Билетите за \"Стоянка Мутафова - 70 години на сцена\" свършиха"}
{"url": "https://www.novinite.bg/articles/170208/Maj-otkri-strelba-i-ubi-petima-dushi-v-banka-vav-Florida", "text": "\r\nМъж, който е бил обучаван за затворнически надзирател, откри стрелба и уби петима души в малък банков клон в градчето Себринг, в американския щат Флорида.\r\n\r\n\r\n\r\n\r\n\r\n\r\n\r\n\r\n\r\n\r\n", "date": "2019.01.24", "title": "Мъж откри стрелба и уби петима души в банка във Флорида"}
{"url": "https://www.novinite.bg/articles/170202/EP-nyama-da-odobri-sporazumenieto-s-Velikobritaniya-bez-predpaznata-myarka-za-Irlandiya", "text": "Работната група на Европейския парламент по преговорите за оттеглянето на Великобритания от ЕС разпространи становище, според което евродепутатите няма да одобрят постигнатото с Лондон споразумение, ако то не съдържа предвидената предпазна мярка за ирландската граница, съобщи БТА.ЕП ще обсъди въпроса на заседанието си следващата седмица. Работната група очаква в следващите дни Лондон да представи работещи предложения за изход от задънената улица, след като британският парламент отхвърли постигнатото споразумение. Предпазната мярка, както и цялото споразумение, не подлежат на предоговаряне, се добавя в становището.За да може Великобритания да напусне ЕС с уредени правила, постигнатото споразумение трябва да бъде утвърдено от парламента в Лондон и от ЕП. Британският парламент вече отхвърли договора, а ЕС поясни, че предоговаряне не може да се очаква. В днешното становище на работната група се посочва, че макар оттеглянето на Великобритания без правила да не е от полза за никого, подготовката за подобно развитие следва да бъде ускорена.", "date": "2019.01.24", "title": "ЕП няма да одобри споразумението с Великобритания без предпазната мярка за Ирландия"}
{"url": "https://www.novinite.bg/articles/170224/Naj-malko12-jertvi-na-antipravitelstvenite-protesti-vav-Venecuela", "text": "\r\nВенецуелска неправителствена организация съобщи, че най-малко 12 души са били застреляни при антиправителствените протести, разтърсващи страната, където млад опозиционен лидер се самопровъзгласи за президент.\r\n\r\n\r\n\r\n\r\n\r\n\r\n \r\n", "date": "2019.01.24", "title": "Най-малко12 жертви на антиправителствените протести във Венецуела"}
{"url": "https://www.novinite.bg/articles/170172/Dnes-shte-prodalji-da-vali-dajd", "text": "Днес на много места в страната ще продължи да вали дъжд, в северозападните райони дъжд и сняг или мокър сняг, и там ще има условия за поледици. Значителни ще са валежите в югозападната половина от страната. Ще духа умерен вятър от изток-югоизток, който след обяд ще се ориентира от североизток и в североизточните райони ще проникне студен въздух. Там дъждът ще премине в сняг и вечерта и през нощта ще има условия за заледявания. Максимални температури – от 0°-3° в северозападните райони до 12° на места в Източна България. Привечер в Югозападна България валежите временно ще спрат и облачността за кратко ще се разкъса. Над планините ще е облачно с валежи, предимно от сняг. Ще духа силен вятър от южната четвърт и по планинските проходи ще има виелици и ще се образуват навявания. Максимална температура на височина 1200 метра около 2°, на 2000 метра – около минус 1°.Над Черноморието ще е облачно с валежи от дъжд. Ще духа умерен и временно силен вятър от изток-югоизток, който привечер ще се ориентира от североизток. Максимални температури на въздуха: 9°-10°. Температурата на морската вода е 6°. Вълнението на морето ще бъде 3 бала.", "date": "2019.01.24", "title": "Днес ще продължи да вали дъжд"}
{"url": "https://www.novinite.bg/articles/170197/Neli-Korsun-Tazi-godina-ot-grip-boleduvat-po-malko-hora-no-po-tejko", "text": "Тази година от грип боледуват по-малко хора, но в по-голяма степен получават усложнения, заяви за БНР Нели Корсун, завеждаща Националната референтна лаборатория по грип и остри респираторни заболявания:„При нас са такива наблюденията, че имаме повече проби на пациенти с тежки заболявания, най-вече с пневмония. Това е най-честото сериозно усложнение на грипната инфекция  и тази година действително са малко повече случаите на пневмония, но в сравнение с миналата година пък заболеваемостта не е толкова висока. Данните от епидемиологичния надзор показват, че  заболеваемостта не е толкова висока, но има повече тежки случаи\".В предаването \"Преди всички\" на програма „Хоризонт“ Нели Корсун обясни какви вируси се срещат у нас.„Нашето наблюдение показва, че в България са радпространени няколко грипни вируса, т. нар. \"сезонни грипни вируси\" – свински грипен вирус H1N1, H3N2 и вирусите от тип В. Всяка година се наблюдава различна честота в тяхното разпространение, различно съотношение между отделните вируси в зависимост от нивото на колективния имунитет спрямо дадения вирус, в зависимост от това колко хора в обществото са се срещали през миналия сезон с този вирус и имат имунитет. Те вече няма да заболеят или ако заболеят, тяхното заболяване ще протича по-леко, ако вирусът не се е променил през това време\".Нели Корсун  посочи, че болниците по принцип изпращат проби за изследване от грип, но не толкова често. Тя уточни, че изследването за грип в лабораторията е безплатно, а резултатите излизат за ден-два.„Изследването за грип не се заплаща, защото ние получаваме финансиране по национална програма от Министерството на здравеопазването. Резултатите от пробите излизат за един-два дена, зависи по което време на деня е донесена пробата. Сега имаме много голямо натоварване, апаратите са постоянно заети и зависи от степента на заетост на апаратите. Възможно е в един ден да се постигне резултат.“ ", "date": "2019.01.24", "title": "Нели Корсун: Тази година от грип боледуват по-малко хора, но по-тежко"}
{"url": "https://www.novinite.bg/articles/170211/Protestite-vav-Venecuela-ne-moje-da-badat-ignorirani-zayavi-ES", "text": "Европейският съюз призова властите във Венецуела да зачитат \"гражданските права, свободата и сигурността\" на председателя на парламента Хуан Гуайдо, но не последва примера на Вашингтон, който го призна за временен президент, предаде \"Ройтерс\".\"На 23 януари народът на Венецуела призова за демокрация и за възможност свободно да определя собствената си съдба. Тези гласове не може да бъдат игнорирани\", се посочва в изявление на държавите членки. \"Народът на Венецуела има правото да провежда мирни демонстрации, свободно да избира лидерите си и да определя бъдещето си\", се казва още в изявлението.Малко по-рано върховният представител на ЕС за външната политика и политиката за сигурност Федерика Могерини призова за \"незабавното започване на политически процес във Венецуела, който да доведе до свободни и надеждни избори в съответствие с конституционния ред\".Председателят на Европейския съвет Доналд Туск изрази надежда, че \"цяла Европа ще е единна в подкрепата си за демократичните сили във Венецуела\", предаде \"Франс прес\". \"За разлика от Мадуро парламентът, включително (председателят му) Хуан Гуайдо, имат демократичен мандат от венецуелските граждани\", написа Туск в \"Туитър\".Малко преди Туск говорител на Европейската комисия заяви, че комисията следи внимателно развитията във Венецуела и е в контакт със страните от ЕС и партньорите им.Подобно на Туск, председателят на Европейския парламент Антонио Таяни заяви: \"За разлика от Мадуро, Гуайдо има демократична легитимност.\"Снощи председателят на венецуелския парламент Хуан Гуайдо се самообяви за временен президент и положи клетва, а минути по-късно получи признание от Съединените щати и поне десет американски държави, сред които всички големи в Южна Америка.", "date": "2019.01.24", "title": "Протестите във Венецуела не може да бъдат игнорирани, заяви ЕС"}
{"url": "https://www.novinite.bg/articles/170183/Trend-30-ot-balgarite-ne-sa-reshili-za-kogo-shte-glasuvat-na-evroizborite", "text": "Три партии със сигурно представителство в Европейския парламент. 30% от българите все още не са решили за кого ще гласуват на предстоящите избори през май тази година. Това показват данните от проучване на изследователски център „Тренд“ по поръчка на вестник „24 часа“, посветено на нагласите на българите спрямо основните партии, институции. Проучването е реализирано в периода 10-ти - 17-ти януари чрез пряко полустандартизирано интервю „лице в лице“ сред 1008 души.Партийните предпочитания на българите спрямо изборите за Европейски парламент нямат структурни различия с електоралния въпрос, който залагаме за парламентарни избори. Разликата между първите две партии остава минимална (1,2%) в полза на ГЕРБ. За сметка на това се увеличава дистанцията между ДПС и Обединени патриоти, която през януари вече е почти двойна в полза на движението. Правим уточнението, че в предварително зададените опции сме заложили общо явяване на Обединени патриоти (ВМРО, „Атака“, НФСБ). При евентуална друга конфигурация, това неминуемо би оказало влияние върху изборния им потенциал.Демократична България и „Воля“ запазват относително сходни нива, както през последните няколко месеца. Основна разлика в данните между въпроса за европейски избори и този за парламентарни регистрираме в готовността да се гласува. Ако през последните три месеца на 2018 г. в електоралните въпроси за евентуални парламентарни избори деклариращите, че няма да гласуват, бяха между 35% и 37%, то  на въпроса за европейските избори тези стойности се покачват до 45%. Данните са логични предвид факта, че изборите за Европейски парламент традиционно са с по-ниска избирателна активност от парламентарните. Въпреки това, трябва да се има предвид, че декларираната активност е по-висока от реалното гласоподаване в деня на вота.39% от всички анкетирани заявяват, че твърдо са решили за коя партия/коалиция ще гласуват на изборите за Европейски парламент, докато 30% все още не са решили кого да подкрепят. Данните ясно говорят, че в оставащите пет месеца до евровота има потенциал за динамика в електоралните нагласи. В разбивките по партийни предпочитания привържениците на ГЕРБ и БСП изгледат сходно мобилизирани.В традиционните индикатори, които залагаме всеки месец в индекса „24 Тренд“ за оптимизъм / песимизъм, както и оценка за работата на основните институции, не се забелязва съществена динамика. ", "date": "2019.01.24", "title": "“Тренд”: 30% от българите не са решили за кого ще гласуват на евроизборите"}
{"url": "https://www.novinite.bg/articles/170174/Bez-gripna-epidemiya-v-Sofiya-do-kraya-na-sedmicata", "text": "В София няма да се обяви грипна епидемия до края на седмицата, защото няма данни. Това съобщиха от РЗИ - София пред Столица.bg. За изминалата седмица в столицата са регистрирани 202 дихателни инфекции,  171 случая на варицела, 29  на скарлатина и 2 случая на епидемичен паротит, сочи справка на РЗИ София. Грипна епидемия за София област беше обявяна във вторник. От днес повече от половината области в България, вече 16 са с грипна епидемия. Новите две са Кърджали и Видин. Учебните занимания се прекратяват до 30 януари включчително. В Перник ваканцията на учениците се удължава до петък. В 901 училища са спрени учебните занимания. До второ нареждане се затварят и женските консултации и свижданията в лечебните заведения, спират се плановите операции и провеждането на профилактични имунизации във всички области с обявена грипна епидемия, съобщиха от здравното министерство, пише ", "date": "2019.01.24", "title": "Без грипна епидемия в София до края на седмицата"}
{"url": "https://www.novinite.bg/articles/170219/EK-predupredi-Balgariya-za-narusheniya-v-5-oblasti", "text": "Европейската комисия предприема правни действия срещу държавите членки, които не изпълняват своите задължения, произтичащи от правото на ЕС.Решенията по процедури за нарушения спрямо България са в областите Земеделие и развитие на селските райони; Конкуренция; Енергетика; Околна среда; Вътрешен пазар, промишленост, предприемачество и МСП; Правосъдие, потребители и равнопоставеност между половете.Комисията изпрати на България мотивирано становище във връзка с нейния Закон за марките и географските означения от 1 септември 1999 г. От 2008 г. насам България поддържа национален регистър на географските означения за селскостопански продукти и храни. Комисията смята, че националната закрила на географските означения не е съвместима с правото на ЕС относно схемите за качество на селскостопанските продукти и храни (Регламент (ЕС) № 1151/2012). България е трябвало да сложи край на тази национална система за регистрация от датата на присъединяване към ЕС през 2007 г. и е можела да защитава съществуващите национални географски означения само за срок от 12 месеца след датата на присъединяване, ако през този ограничен период е било подадено заявление на ниво ЕС. България разполага с два месеца, за да отговори на доводите, изложени от Комисията. В противен случай Комисията може да реши да сезира Съда на ЕС.Европейската комисия реши да прекрати производствата за установяване на нарушение, образувани срещу България, тъй като вече е транспонирала в националното си законодателство Директивата относно исковете за обезщетение за вреди при нарушаване на антитръстовите правила (Директива 2014/104/ЕС).Европейската комисия изпрати официално уведомително писмо до България за правилно транспониране на Директивата относно енергийната ефективност (Директива 2012/27/ЕС) в националните законодателства. С директивата от 2012 г. се установява обща рамка от мерки за насърчаване на енергийната ефективност в ЕС, за да се постигне целта на Съюза за 2020 г. за подобряване на енергийната ефективност с 20 % и да се създадат условия за допълнителни подобрения на енергийната ефективност след тази дата. Съгласно директивата всички държави от ЕС са длъжни да използват енергията по-ефикасно на всички етапи от енергийната верига — от производството до крайното потребление. Ако в рамките на 2 месеца властите не предприемат действия, Комисията може да изпрати мотивирано становище.Европейската комисия призовава България да спазва своите задължения съгласно правилата на ЕС относно опазването на естествените местообитания и защитените видове, включени в мрежата „Натура 2000“ (Директивата за местообитанията, Директива 92/43/ЕИО на Съвета). Държавите членки трябва да определят териториите, включени в списъка ЕС на териториите от значение за Общността, като специални защитени зони (СЗЗ). Те също така трябва да установят необходимите мерки за опазване с цел поддържане или възстановяване на защитените видове и местообитания в благоприятно състояние. Тези действия трябва да бъдат осъществени в срок от шест години от включването на тези територии в списъка на ЕС като територии от значение за Общността (ТЗО). България е определила само 9 от 230 територии от значение за Общността за специални защитени зони в рамките на изисквания срок и като цяло и трайно не е определила специфични за териториите подробни цели и мерки за опазване за всяка от тях.Комисията изпрати официални уведомителни писма до 15 държави членки, сред които и България, относно съответствието на тяхното национално законодателство с правилата на ЕС в областта на обществените поръчки и концесиите. Новите правила (Директива 2014/24/ЕС, Директива 2014/25/ЕС и Директива 2014/23/ЕС) трябваше да бъдат транспонирани от държавите членки в националното право до 18 април 2016 г.Европейската комисия също прие решения по процедури за установяване на неизпълнение на задължения срещу 27 държави членки, за да гарантира правилното прилагане на правилата на ЕС относно услугите и професионалните квалификации. Гражданите и предприятията могат да се ползват от многобройните предимства на единния пазар само ако съвместно договорените правила действително се прилагат по места.Днес Комисията предприема действия, за да гарантира спазването на правилата на ЕС в областта на услугите. Някои препятствия все още пречат на сектора на услугите да достигне своя пълен потенциал в полза на потребителите, търсещите работа и фирмите и да създава икономически растеж в цяла Европа.Комисията реши да изпрати мотивирано становище до България за това, че не е изпълнила Директивата относно правоприлагането в областта на защитата на данните (Директива (ЕС) 2016/680). Комисията изпрати и допълнително мотивирано становище до България поради това, че не е транспонирала напълно 4-тата Директива относно борбата с изпирането на пари (Директива (ЕС) 2015/849).Освен това Комисията настоятелно приканва България да преразгледа своите правила как търговците могат да събират вземания от потребителите, така че тези правила да бъдат в съответствие с правото на ЕС относно неравноправните клаузи в потребителските договори (Директивата за неравноправните клаузи в потребителските договори, Директива 93/13/ЕИО), за да се осигури подходяща защита на потребителите в подобни случаи. Директивата защитава потребителите срещу неравноправни клаузи в договори с търговци, включително доставчици на финансови услуги. Правилата на ЕС гарантират също така, че тези неравноправни клаузи не са обвързващи за потребителите и те разполагат с ефективни средства за правна защита срещу тях при разумни условия. Съгласно съдебната практика на Съда на Европейския съюз това означава, че националните съдилища са задължени да преценят неравноправния характер на договорните условия ex officio, тоест дори ако потребителят не повдигне въпроса. До момента в България заповедите за изпълнение и заповедите за незабавно изпълнение обаче се издават без съществени проверки от съдилищата. Потребителите могат да ги оспорват само при много строги условия. По-конкретно, някои кредитори, като например банки, могат да получат заповеди за незабавно изпълнение почти автоматично, като потребителите разполагат с много ограничени възможности, за да предотвратят или да оспорят изпълнението, базиращо се на несправедливи договорни условия. Ако България не изпрати удовлетворителен отговор в рамките на следващите два месеца, Комисията може да издаде мотивирано становище по този въпрос.Комисията също призовава България да предприеме действия, за да гарантира, че правилата на ЕС за лишаване от свобода (Рамково решение 2008/909/ПВР на Съвета) се изпълняват правилно в националното законодателство. С тези правила се гарантира взаимното признаване на съдебни решения по наказателни дела, с които се налагат присъди за лишаване от свобода.", "date": "2019.01.24", "title": "ЕК предупреди България за нарушения в 5 области"}
{"url": "https://www.novinite.bg/articles/170182/Saprugat-na-Viktoriya-Severin-e-bil-drogiran", "text": "Разследването върви добре. Можеше да е по-зле, отколкото в момента. Общественият натиск е голям. Убеден съм, че този случай ще бъде доведен докрай. Имам лоша черта, че говоря с реални думи-било то груби и лоши думи. Ако това беше обикновена жена, случаят „Виктория“ щеше да е от типа „всяко чудо за три дни“. Това каза съпругът на убитата Виктория Маринова Свилен Максимов пред „Честно казано с Люба Кулезич“.\"Не съм водил статистика и не съм наясно дали повече жени са жертви. За мен това са хора. Русе има една отсечка-пътя на смъртта за София. Там всяка седмица умират хора. Това е между Русе и Бяла. Тези хора по-хуманно ли умират. Хората умират от безхаберието. Тези неща са ефект от един процес, който тече през последните 40 години - безхаберието на нашия преход.В момента, в който се сетя за убийството, става ми челно пред очите не искам да се връщам към тези моменти. Това е омраза и упадъкът на обществото. Това се случва, когато животинското надделее в хората. Това става в едно общество, в което амфетамини и наркотици се намират за по 5-6 лева. Северин е бил под въздействието на наркотици. Взимал е кристали - дизайнерска дрога. Те произвеждат този животински резултат. Това е толкова страшен наркотик, за който никой не говори. Медиите не казват нищо.В държава, в която няма гражданско общество, е нормално мълчанието на институциите по случая с Албена Белянова. Промяната ще е трудна. Тя ще започне във всеки от нас. На нас никой не ни е виновен-американците и руснаците, турците. Проблемът е във всеки от нас\", коментира Максимов.", "date": "2019.01.24", "title": "Съпругът на Виктория: Северин е бил дрогиран"}
{"url": "https://www.novinite.bg/articles/170185/Bezplatni-pregledi-za-bezsanie-i-narusheniya-na-sanya-v-Sofiya", "text": "Пациенти със симптоми на нарушения на съня ще могат да се запишат за безплатна консултация със специалист по медицина на съня от Клиниката по Неврология и Медицина на съня в Аджибадем Сити Клиник Болница Токуда. Прегледите ще се провеждат в рамките на един месец от 28 януари. Необходимо предварително запазване на час на тел.: 0884 993 248 и 0884 993 342. Безвъзмездните прегледи са насочени основно към хора, които страдат от безсъние, но ще бъдат консултирани и пациенти с оплаквания като хъркане и спиране на дишането по време на сън, трудно заспиване и събуждане, нарушения в цикъла сън-бодърстване и др. Едно от най-разпространените разстройства на съня сред българите и по света е безсънието. Много хора страдат от трудно заспиване, чести събуждания през нощта и прекалено ранно събуждане. Безсънието не ни позволява да отпочинем пълноценно и води до натрупване на хронична преумора, влошена концентрация, раздразнителност и по-сериозни рискове за нервната система. Хроничното безсъние е сериозен проблем и не трябва да се неглижира. Безсънието влияе негативно на психиката и настроението ни, а голяма част от страдащите от депресия, имат проблеми със съня. Повечето нарушения на съня са лечими от съвременната медицина. Профилактиката и ранната диагностика са препоръчителни за избягване на негативните последствия от тях. Висококвалифицираните лекари в Лабораторията по медицина на съня в Аджибадем Сити Клиник Болница Токуда са специализирали в редица европейски страни и са едни от малкото специалисти в страната в областта на този вид нарушения. Лабораторията е оборудвана с модерна техника за диагностика и изследване на съня – респираторен полиграф, полисомнограф, СРАР апарат, ВРАР апарат, апаратура за скрининг при предполагаеми дихателни нарушения по време на сън.", "date": "2019.01.24", "title": "Безплатни прегледи за безсъние и нарушения на съня в София"}
{"url": "https://www.novinite.bg/articles/170190/Tragna-televiziyata-na-BSP", "text": "Телевизията на БСП - Българска свободна телевизия, стартира тази сутрин.Програмата започна с новини и сутрешен блок. Водещ е Стоил Рошкев. Следобедният блок на БСТВ ще е от 13:00 до 15:30 часа, а водещ ще е Елена Пенчукова.Централната емисия новини ще бъде в 18:30 часа.В програмата на новата телевизия са заложени предаванията „Студио икономика“ с Нора Стоичкова и „Актуално от деня“ с водещ Велизар Енчев. Зрителите ще могат да видят и много от любимите български филми и документалистика.", "date": "2019.01.24", "title": "Тръгна телевизията на БСП"}
{"url": "https://www.novinite.bg/articles/170189/Bolnica-Lozenec-veche-nyama-da-e-pravitelstvena", "text": "Болница \"Лозенец\" вече да не е към Министерския съвет, прие на първо четене парламентът. Депутатите одобриха изменения в Закона за лечебните заведения със 110 гласа \"за\", 3 \"против\" и 53 въздържали се. От \"БСП за България\" възразиха, че в законопроекта не се посочва кой ще е новият принципал на болницата. За нас принципал на тази болница трябва да бъде Министерството на здравеопазването, коментира Георги Йорданов от левицата. Колегата му Георги Михайлов постави въпроса кога най-сетне ще бъде създадена национална педиатрична болница. Министърът на здравеопазването Кирил Ананиев обясни, че правителството се е отказало да използва болница \"Лозенец\" като основа за създаване на детска болница и е готово тя да стане университетска към Софийския университет \"Св. Климент Охридски\". \"Между първо и второ четене на законопроекта ще бъдат предложени текстове, които технологично да покажат как тази болница от второстепенен разпоредител по бюджета на Министерския съвет ще се превърне в търговско дружество и оттам в университетска болница към СУ\", посочи министърът. Той обясни, че в нея ще могат да се лекуват граждани от цялата страна. Собствеността ще си бъде държавна, на СУ ще се предостави правото на управление, обясни Ананиев. Още тази година ще започне строителството на детска болница, заяви още министърът. Председателят на комисията по здравеопазването Даниела Дариткова (ГЕРБ) обясни, че е важно да има възможност Министерският съвет да се освободи от ангажимента да управлява болница \"Лозенец\", защото някои факти говорят, че тя не се менажира добре, и лечебното заведение има натрупани задължения. Тя обясни, че подкрепата на този законопроект ще позволи прехвърлянето й от МС към СУ. По думите й по този начин ще се запази клиничната база и академичният състав и по никакъв начин няма да се застраши функционирането на Медицинския факултет на СУ.", "date": "2019.01.24", "title": "Болница „Лозенец“ вече няма да е правителствена"}
{"url": "https://www.novinite.bg/articles/170173/Poveche-tochki-za-siraci-pri-kandidatstvane-za-I-klas", "text": "Повече точки да получават сираци и полусираци в допълнителните критерии за кандидатстване в първи клас в училищата на територията на Столична община. Това показват исканите промени за променята на Наредата за Системата на прием в Столична община. Предложенията и проекта за промени в документа ще минат на обществено обсъждане. От вчера вече могат да се подават в писмен вид становища, предложения и въпроси до Столична община. Пълен сирак получаваше 5 точки миналата година, а полусираците, с един починал родител – 3,Според исканите промени те ще получават по 6 точки. Ще се разглеждат допълнителните критерии само, когато децата от една група, по водещия критерий уседналост, са повече от обявените в план-приема места, пише Монитор. Кандидатстващите деца се разделят на 4 групи. Водещ си остава критерият за уседналост. В първа група са тези, на които адресът не е променян в последните 3 години и попада в определеното за района училище. Във втората група са деца с променян адрес преди между 1 и 3 години, а в трета, с нов дом по-малко от година. Последната четвърта група е за кандидати, чийто адрес е извън прилежащия район на училището. Бонус ще има и първокласници, чиито братя и сестри, до 12 години вече учат в посоченото училище. Те ще се класират автоматично в първа група, без значение от адреса им.", "date": "2019.01.24", "title": "Повече точки за сираци при кандидатстване за I клас"}
{"url": "https://www.novinite.bg/articles/170191/V-1015-uchilishta-dne-ne-se-provejdat-uchebni-zanyatiya-dnes", "text": "В 1015 училища днес, 24 януари 2019 г., не се провеждат учебни занятия.От днес в грипна ваканция са учениците от 72 училища в област Кърджали и от 32 училища в област Видин.Продължават да не учат учениците от 71 училища в Сливенска област и от 80 училища в област Хасково.В 194 училища в област Пловдив, в 122 училища в област Варна, и в 69 училища в област Добрич не се  провежда учебен процес, както и в 97 училища в София-област.Удължена е грипната ваканция за учениците от 122 училища в област Пазарджик до 25 януари и в 43 училища в област Ямбол до 28 януари, включително.В 60 училища в област Смолян и в 40 училища в област Перник учениците са в грипна ваканция и днес.Три училища в област Кюстендил също не провеждат занятия по предписание на РИОКОЗ. Това са СУ \"Кл. Охридски\"Професионалната гимназия по облекло и стопанско управлениеиОУ \"Хр. Павлович\" в гр. Дупница.В област Бургас в 5 училища продължава да не се провежда учебен процес,  а в област Враца няма занятия в ОУ \"Христо Ботев\" в с. Крушовица по предписание на РИОКОЗ.В област Силистра в Професионалната гимназия по селско стопанство в гр. Ситово, и в три училища  в област Разград -  ОУ \"Христо Ботев\" в с. Острово, ОУ \"Христо Ботев\" в с. Веслец и в ОУ „ Васил Левски“ в с. Сушево, община Завет, няма учебни занятия поради висока заболеваемост.", "date": "2019.01.24", "title": "В 1015 училища дне не се провеждат учебни занятия днес"}
{"url": "https://www.novinite.bg/articles/170192/Nyakolko-selishta-v-Smolyansko-sa-bez-tok-zaradi-obilnite-valeji", "text": "Няколко селища в община Смолян са без ток заради обилните валежи от дъжд и сняг през нощта. Новата снежна покривка наложи ограничения за движение с вериги през проходите „Превала“, „Пампорово“ и „Рожен“. Забраната е в сила за товарни автомобили над 12 тона с ремаркета и полуремаркета през „Превала“ и „Рожен“.  Недобросъвестни шофьори задръстват движението през прохода Пампорово. По високите части и проходите снегът е около 80 см., а в ниските продължава да вали дъжд. Зам.-областният управител на Смолян Адриян Петров информира\"Недобросъвестни шофьори масово карат без вериги, микробуси, които извършват някакви зареждания са също без вериги, закъсват, създават обстановка да не може да се разминават автомобилите, иначе цялата техника е на пътя, работи се, започва се опесъчаване. Аз съм извадил още екипи на КАТ \"Пътна полиция\" да могат да регулират и да спират вече тези нарушители, които са без вериги, да не се допускат, а от 101 алпийски батальон сме взели още един снегорин, който ще се включи в помощ на пътно-поддържащата фирма, два дена ще помага\".Временно е затворен пътят Момчиловци – Лъки заради паднали дървета от тежкия и мокър сняг. Пътищата от Републиканската мрежа се почистват.Повишено е нивото на реките Арда, Чепинска и Върбица в общините Неделино, Рудозем и Златоград. Всички са под наблюдение. Кметът на Неделино Боян Кехайов обобщи:\"Много интензивен дъжд  снощи имаше с гръмотевици. За известно време и тока спря в Неделино, в селата Кочан и Диманово и по направлението Гърнак също имаше прекъсване на подаването на ток и в момента обхождаме улиците и пътищата, но проблемите са с наноси и паднали скални маси. И една катастрофа има, обадиха се от полицията, едно ПТП в района на Крайна. Отдаваме го, че е в резултат на лошото време и видимостта, която е ограничена. Общо взето изкарали сме техника, работници от общинска администрация, които да въведат нещата в един порядък. Не е тежко, няма затворени улици, няма участъци, които да не са проходими\".", "date": "2019.01.24", "title": "Няколко селища в Смолянско са без ток заради обилните валежи"}
{"url": "https://www.novinite.bg/articles/170184/Katastrofa-zatrudnyava-dvijenieto-po-Okolovrastniya-pat-v-Sofiya", "text": "Катастрофа затруднява движението по Околовръстния път в София. Ударили са се 2 коли. Инцидентът е станал след бул. „България” в посока ж.к. „Младост”.", "date": "2019.01.24", "title": "Катастрофа затруднява движението по Околовръстния път в София"}
{"url": "https://www.novinite.bg/articles/170179/Marin-Markovski-Mnogo-darjavi-davat-vazmojnost-za-grajdanstvo-sreshtu-investicii", "text": "\r\nНе само България, Кипър и Малта, но и много други държави дават възможност за гражданство срещу инвестиции. Когато се вкарат пари в държавата, те са жизнено необходими. Това заяви в студиото на сутрешния блок адвокат Марин Марковски по повод доклада на ЕК, според който даваме \"златни паспорти\", при не особено строги условия.\r\n„Системата за даване на гражданство е свързана с правото на българската държава да дава българско гражданство, когато дадено физическо лице отговаря на условията – да не е осъждан, да няма висящи дела на територията на България, да е със знания в областта на българския език”, посочи адв. Марковски.\r\n\r\n\r\n\r\n\r\n", "date": "2019.01.24", "title": "Марин Марковски: Много държави дават възможност за гражданство срещу инвестиции"}
{"url": "https://www.novinite.bg/articles/170226/Zaradi-Makedoniya-Blokada-paralizira-trafika-ot-Garciya-kam-Balgariya", "text": "Блокада на гръцка територия спря целия трафик от Гърция към България след като към 14.20 ч. около 50 гръцки фермери без трактори, а с лични автомобили, налазиха пътя за България на изхода за град Серес. Полицаите блокираха първо пътя за границата, за да не тръгнат протестиращите към граничния пункт. В 14.50 ч. с огромен транспарант \"Македония”, фермерите блокираха и пътя за Солун. Към 15.50 ч. блокада имаше вече на около 10 км преди ГКПП-Промахон. Два автобуса са блокирали магистралата за България, а самата полиция спря също трафика. Полицейски коли преградиха пътя край местността Рупел. Протестът е срещу договора от Преспа. След няколко часа гръцката полиция вече започна да пропуска товарни и леки автомобили през границата.", "date": "2019.01.24", "title": "Заради Македония: Блокада парализира трафика от Гърция към България"}
{"url": "https://www.novinite.bg/articles/170175/Vlak-blasna-dete", "text": "Информацията беше потвърдена за NOVA от МВР.  Все още не се знае каква точно е причината за случилото се.Момичето е настанено в \"Пирогов\" без опасност за живота. Възможно е и детето да е било до релсите, но въздушната струя да го е повлякла.Очаквайте подробности.", "date": "2019.01.24", "title": "Влак блъсна дете"}
{"url": "https://www.novinite.bg/articles/170181/Parlamentat-prie-promenite-v-Zakona-za-lichnite-danni", "text": "Народното събрание гласува новата рамка в защита на личните данни. С приетите промени значително се разширяват правомощията на Комисията за защита на личните данни, като тя ще има и разследващи функции. С окончателно приетите изменения се дава и възможност държавни органи и админинстрацията да проверяват медийни публикации, както и да отказват достъп до информация. В Закона за личните данни се разширяват значително задачите и правомощията на Комисията за защита на личните данни като единствен надзорен орган в България,  отговорен за защита на основните права и свободи на физическите лица във връзка с обработването и улесняването на свободното движение на личните данни в рамките на ЕС. Тя ще има правомощия за разследване, правомощия за даване на разрешения и становища,  както и поддържане на нови публични и непублични регистри.  Според приетите текстове ще се преценява, дали журналистите законово имат достъп до данните, дали имат право да ги обработват и да ги изнасят, без да нарушават баланса за защитата на личните данни, в зависимост от естеството на личните данни и обстоятелствата, при които те са станали известни. В същото време се казва, че когато Комисията за защита на личните данни упражнява правомощията си, не може да се стига до разкриване на тайната на източника на информация.  Асоциацията на европейските журналисти в България изрази сериозни си притеснения и критика към решението на парламента да приеме промените. Асоциацията призовава президента Румен Радев да използва правото си на вето и да върне закона за допълнително обсъждане в Народното събрание. Одобрените от депутатите текстове ограничават правото на изразяване, което противоречи на целта на европейския регламент за защитата на личните данни, се подчертава в писмото. Според Асоциацията не се разбира как ще се спази принципът за запазване на тайната на източника, след като ще се дава информация за естеството на личните данни и как те са придобити. ", "date": "2019.01.24", "title": "Парламентът прие промените в Закона за личните данни"}
{"url": "https://www.novinite.bg/articles/170193/Ochakvat-se-opashki-v-rajona-na-Kulata-Promahon-zaradi-protesti-v-Garciya", "text": "От Министерството на външните работи предупреждават за възможно образуване на колони от чакащи автомобили в района на пункт Серес, където гръцките селскостопански производители  планират символичен протест и блокиране на движението в района на граничния пункт Кулата-Промахон. Очаква се шествието  да започне в 14 ч. Българските гранични власти  са информирани за подготвяния протест и не изключват  границата да бъде блокирана с жива верига. Най-вероятно протестиращите ще дойдат на място с леки автомобили, тъй като  в граничната зона е забранено разполагане на земеделска техника. Дежурните екипи на „Гранична полиция“ информират пътуващите към южната ни съседка за очакваните проблеми с придвижването в района около граничния пункт. След обяд трафикът става много интензивен на вход към България, като преобладаващо от Гърция към страната ни се движат камиони и автобуси. Към момента няма информация за готвени протести на другия граничен  пункт в района - „ Илинден-Екзохи“, към който при интензивен трафик и задръствания на Кулата се пренасочват автомобилите, предаде кореспондентът на БНР в Благоевград.В цяла Гърция днес ще има протестни демонстрации и символични блокади на граничните пунктове с Република Македония и България заради дебатите и гласуването в парламента по ратификация на Преспанското споразумение за новото име на Македония, предаде кореспондентът на БНР. Опозиционните партии определиха споразумеието като вредно. Гръцките фермери обавиха, че блокират \"символично\" границата с България и Македония в знак на протест срещу Преспанското споразумение. Протестни демонстрации ще има в Солун и Атина.  Фермери от Северна Гърция се събират след решението им да блокират днес граничните пунктове с България при Промахон и с Македония. Това е израз на протеста им срещу ратифициране на Договора от Преспа, който късно тази вечер ще се гласува в парламента. Фермерите посочват, че ще затворят граничните пунктове символично, без да уточняват в колко часа и дали ще спрат движението в двете посоки.Тече подготовката за протестните демонстрации, като в Солун те ще са 3 с начало 18 часа.Пред парламента в Атина също се очакват масови протести докато тече гласуването на споразумението. Полицията е взела превантивни мерки, за да не допусне сблъсъци.Високо е напрежението в парламента. Опозицията се опитва да повлияе на независимите депутати, които са склонни да гласуват в подкрепа на името Северна Македония. Управляващата партия СИРИЗА пък гарантира привличането на необходимите гласове от независими депутати и се очаква договорът да получи мнозинство.", "date": "2019.01.24", "title": "Очакват се опашки в района на Кулата-Промахон заради протести в Гърция"}
{"url": "https://www.novinite.bg/articles/170180/Borisov-provejda-sreshta-s-predstaviteli-na-Balgarskata-petrolna-i-gazova-asociaciya", "text": "Министър-председателят Бойко Борисов провежда среща с представители на Българската петролна и газова асоциация в Министерския съвет. Темата на разговорите са промените в Закона за горивата, съобщиха от правителствената пресслужба. Влизането в сила на поправките в законопроекта бяха отложени с 6 месеца, а наредбата за закона да е готова на 1 август, решиха вчера депутатите с приемането на промените в Закона за горивата на първо четене.", "date": "2019.01.24", "title": "Борисов провежда среща с представители на Българската петролна и газова асоциация"}
{"url": "https://www.novinite.bg/articles/170177/Ombudsmanat-organizira-obshtestvena-diskusiya-za-kachestvoto-na-vazduha", "text": "Омбудсманът Мая Манолова организира обществена дискусия по проблемите със  замърсяването на въздуха. Повод за форума станаха десетки жалби от граждани, сред които най-голям брой от столичани и по-специално от жители на кв. „Красна поляна“. Хората настояват за предприемане на спешни действия с конкретни резултати за преодоляване на замърсяването с фини прахови частици и за подобряване качеството на атмосферния въздух. В дискусията са поканени да участват всички отговорни по проблема институции.", "date": "2019.01.24", "title": "Омбудсманът организира обществена дискусия за качеството на въздуха"}
{"url": "https://www.novinite.bg/articles/170186/Dragomir-Stojnev-Elena-Joncheva-stana-podsadima-zashtoto-iznese-fakti", "text": "„Елена Йончева стана подсъдима, защото изнесе факти. Подкрепяме я и вярваме в българското правосъдие“. Това заяви зам.-председателят на ПГ на „БСП за България“ Драгомир Стойнев в сутрешния блок на Българска свободна телевизия. Той подчерта, че Елена Йончева от две години е политик, но преди всичко тя е разследващ журналист, който винаги е търсел истината и не се е страхувал да се бори за нея. „Тя е била в най- отдалечените точки в света, където има огромни конфликти, била е отвличана, ранявана. За две години, като политик, тя разкри доста афери на управляващите, като започнем с „Кумгейт“, оградата, която пада при дъжд, въпреки че Валери Симеонов я представи като Великата китайска стена. Има и филм на Йончева, който показва как нелегалните имигранти преминават тази ограда. Тя показа, че са изхарчени огромни средства за нещо, което е изпълнено некачествено“, подчерта Стойнев. Според него това се случва и с пътищата – един месец след откриването започват ремонтите. „Елена Йончева беше и тази смела жена, която заяви, че искаме проби от изградените магистрали, имаме проблем с качеството и искаме проверка. Проблем с качеството има, защото трябва да се дават комисионни и съответно да се пести от материала“, категоричен е народният представител. Той е на мнение, че се изразходват не само национални средства, но се краде и от европейски. „Стигна се до безумието да се протестира против опозицията. Месец след този протест разбрахме, че по един изключително непрозрачен начин, без обществена поръчка, 1 млрд и 300 млн. лв от парите на българските граждани, ще бъдат дадени на приближени до властта фирми, а не на тези, които са най-добри и могат да изпълнят проектите качествено“, каза още Стойнев. „Има уплах в управляващите. Самият Борисов призна, че има изравняване на очакванията за евровота. От ГЕРБ са притеснени“, коментира зам.-председателят на ПГ на „БСП за България“. „Ние искаме в Брюксел да имаме хора с достойнство, които да отстояват националните интереси. Хора, на които, като им се казва, че трябва да приемат Истанбулската конвенция, те да казват не, защото противоречи на нашите семейни ценности. Хора, които да възвърнат достойнството ни като европейски граждани“, заяви той. Стойнев припомни, че борбата срещу двойните стандарти при храните е започнала още преди три години. „Тогава заявихме категорично, че искаме по-широко предлагане на български стоки в големите търговски вериги. От ГЕРБ ни обвиниха, че това е антиевропейско. Искахме българските семейства и деца да ядат колкото се може по-чиста продукция без консерванти“, обясни народният представител. Той подчерта, че единствено БСП се бори срещу това. „Ние сме болна нация, нямаме добро здравеопазване. Важно е каква храна консумираме“, каза още той. Стойнев подчерта, че председателят на НЗОК, който е избран от ГЕРБ, дори подкрепя идеята на БСП за пълна реформа в системата на здравеопазването. По повод предстоящия Конгрес на БСП, Стойнев посочи акцентите на събитието. „Политическият доклад на Корнелия Нинова ще даде началото на предизборната кампания. „Визия за България“ - стратегически и важен документ, с който очертаваме основните реформи по сектори и показваме готовността БСП да управлява България. Вторият документ е политическата европейска платформа – „Визия за Европа“, в която очертаваме това, за което се борим – солидарна, равнопоставена Европа, в която няма държави в центъра и държави в периферията. Европа, която да се съобразява с мнението на по- малките държави“, каза още той. Стойнев обясни, че на Конгреса няма да се утвърждава евролистата, а ще се даде старт на номинациите. „Листата ще бъде утвърдена в средата на март месец“, уточни Драгомир Стойнев.", "date": "2019.01.24", "title": "Драгомир Стойнев: Елена Йончева стана подсъдима, защото изнесе факти"}
{"url": "https://www.novinite.bg/articles/170188/Borisov-Spazihme-obeshtaniyata-si-kam-balgarite-s-uvrejdaniya-prodaljavame-s-reformata-v-TELK", "text": "Министър-председателят Бойко Борисов проведе среща с представители на майките на деца с увреждания от Националната гражданска инициатива „Системата ни убива“. Водещ акцент в разговорите бе реформата в ТЕЛК с цел средствата за системата да отиват наистина за нуждаещите се българи, а чрез строг контрол да бъдат прекратени злоупотребите и течовете от пенсионно- осигурителната система.Тема на дискусията бе и изпълнението на Плана за действие по приемането на законодателство за хората с увреждания. Чрез заложените в него мерки държавата гарантира по-добра подкрепа, съобразена с индивидуалните потребности на българи в неравностойно положение. В срещата участваха още министърът на труда и социалната политика Бисер Петков, министърът на здравеопазването Кирил Ананиев и министърът на вътрешните работи Младен Маринов. „Ние спазихме обещанията си за осигуряването на допълнителен ресурс за по-добър живот на българите с увреждания. Продължаваме диалога по темата, а сега се фокусираме върху реформата в ТЕЛК“, посочи министър-председателят Бойко Борисов пред майките на децата с увреждания. Той подчерта, че компетентните органи ще прилагат цялата строгост на закона при нарушаването му, защото това означава още повече финансови средства за реално нуждаещите се. Майките от Националната гражданска инициатива „Системата ни убива“ връчиха на премиера Борисов писмо, в което му благодарят за спазения ангажимент да инициира проверки за документни престъпления, отнасящи се за инвалидни пенсии. „Оставаме в готовност за съвместна работа по разрешаване на проблемите, касаещи правата на хората с увреждания и в частност неефективната и морално остаряла методика за ТЕЛК“, отбелязват още в писмото си майките.", "date": "2019.01.24", "title": "Борисов: Спазихме обещанията  си към българите с увреждания, продължаваме с реформата в ТЕЛК"}
{"url": "https://www.novinite.bg/articles/170215/Premierat-Borisov-naznachi-proverka-na-obekt-za-avarijno-vodosnabdyavane-v-Haskovo", "text": "\r\nПо разпореждане на министър-председателя Бойко Борисов Министерството на регионалното развитие и благоустройството започва проверка за изпълнението на обект \"Допълнително аварийно водоснабдяване на гр. Хасково\", съобщиха от правителствената пресслужба.\r\n\r\n\r\n\r\n\r\n\r\n\r\n", "date": "2019.01.24", "title": "Премиерът Борисов назначи проверка на обект за аварийно водоснабдяване в Хасково"}
{"url": "https://www.novinite.bg/articles/170216/Vavejdat-stres-testove-za-dopalnitelnoto-pensionno-osiguryavane", "text": "\r\nСтрес-тестове за установяване на финансовото състояние на дружеството за допълнително социално осигуряване, предвиждат промени в Кодекса за соцаиално осигуряване, които бяха приети на второ четене от парламента. Те ще бъдат извършвани от Комисията за финансов надзор.\r\n\r\nС измененията се въвеждат разпоредби на европейска директива и се усъвършенства надзорът над институциите за професионално пенсионно осигуряване, предава БТА. В съответствие с изискванията се въвежда и осъществяване на надзор, основан на риска.\r\nОсвен това се регламентира и прехвърлянето на допълнителното доброволно осигуряване, уговорено в колективен трудов договор между предприятието,служителя и синдиката, от един в друг фонд. Вече ще могат да бъда правени прехвърляния и от към чуждестранни институции за професионално пенсионно осигуряване. С промените се въвеждат и премахването на професионалната тайна, т.е. вече ще може да бъде изисквана информация какво е състоянието на сметката във фондовете. Част от промените са свързани с режима на инвестиране на средствата на фондовете по професионални схеми. Въвеждат се принципни изисквания за отчитане на дългосрочните интереси на осигурените лица и пенсионерите, както и възможност за отчитане на екологичните, социални и управленски фактори при инвестирането.\r\n", "date": "2019.01.24", "title": "Въвеждат стрес-тестове за допълнителното пенсионно осигуряване"}
{"url": "https://www.novinite.bg/articles/170218/Siderov-Tramp-shteshe-da-me-razbere-za-barter-s-iztrebitelite", "text": "Абсолютно невярно е, че се състезавам с Ангел Джамбазки. Няма как да се състезавам с него, защото той е прохождащ политик. Джамбазки какво може да отчете като политическа дейност зад гърба си? Това е все едно възрастен човек да се състезава с дете. Той трябва да порасне, да възмъжее. Трябва да минат поне 30-40 години, за да стане политик, с когото да се състезавам. Ще го изчакам, но сега няма как. Това заявява лидерът на Атака Волен Сидеров в интервю пред седмичника \"Галерия\" по повод твърденията, че с евродепутата Ангел Джамбазки са конкуренти за евроизборите. По думите на Сидеров подобни твърдения са типична фалшива новина.\"Няма как да подкрепя Каракачанов /б.р. - за изказването на вицепремиера, че циганите са станали много нагли/, защото не се говори по такъв начин, особено когато си държавник\", споделя Сидеров пред изданието.\"През годините много неща съм казвал по темата, но никога не съм обиждал етноса. Не съм обобщавал, че всички цигани са нагли. Много лесно е да се изцепиш и да наругаеш целия етнос. С циганите сме съжителствали векове. Помня времената, когато работеха и бяха интегрирани. Дезинтегрираха ги отвън. Когато Каракачанов стигне до този извод, ще му обясня за какво става дума. Каракачанов по стъпките на Валери Симеонов ли върви? Той също говореше непремерено и накрая подаде оставка\".\"Преди бяхме под съветски натиск, сега сме под американски. Има обаче няколко съществени разлики. Във Варшавския договор България беше добре въоръжена. При НАТО е разоръжена и неспособна да се брани. На наша територия нямаше военни бази на Съветския съюз. Осигуриха ни техника, самолети и танкове, с които можехме реално да се защитаваме. редовната ни войска наброяваше 150 хиляди души, подготвена и оборудвана. Не говорим дали е хубаво или лошо - казвам факти. Помня, как нарязаха ракетите земя-въздух под натиск на САЩ. А с тях можехме ефективно да се отбраняваме при нападение\", смята Сидеров", "date": "2019.01.24", "title": "Сидеров: Тръмп щеше да ме разбере за бартер с изтребителите"}
{"url": "https://www.novinite.bg/articles/170221/Maya-Manolova-Instituciite-tryabva-da-se-aktivizirat-po-problema-s-mrasniya-vazduh", "text": "\r\nЗаради замърсяване на въздуха с фини прахови частици (ФПЧ) годишно в България умират над 8000 души и това би следвало да е сигналната лампа, която да накара всички институции да активизират своите действия за решаването на този проблем. Това отбеляза омбудсмънът Мая Манолова при откриването на кръгла маса, посветена на замърсеността на въздуха в столицата.\r\n\r\n\r\n\r\n\r\n\r\n\r\n", "date": "2019.01.24", "title": "Мая Манолова: Институциите трябва да се активизират по проблема с мръсния въздух"}
{"url": "https://www.novinite.bg/articles/170187/Mareshki-otiva-na-evroizborite-s-koaliciya-Volya-balgarskite-rodolyubci", "text": "Партия \"Воля\", Земеделски съюз \"Александър Стамболийски\", Народна партия за свобода и достойнство /НПСД/ и партия \"Обединена социалдемокрация\" ще се явят заедно на евроизборите през пролетта. Това беше обявено на пресконференция в парламента днес. Името на коалицията е \"Воля - българските родолюбци\".", "date": "2019.01.24", "title": "Марешки отива на евроизборите с коалиция \"Воля - българските родолюбци\""}
