{"url": "http://www.novinite.bg/articles/158943/Radev-Vinagi-tarsya-satrudnichestvo-v-imeto-na-Balgariya", "text": "Президентът Румен Радев направи коментар по повод твърдения на Цветан Цветанов. Президентът посети Монтана по покана на местния жител Иво Богданов, който е бил несправедливо осъден в Гърция, лежал е 7 години в затвор и е бил освободен със съдействието на държавния глава. В северозападния български град към държавния глава бе отправен въпрос във връзка с твърденията на председателя на ПГ на ГЕРБ Цветан Цветанов след заседанието на Консултативния съвет за национална сигурност в четвъртък.  Вчера Цветанов заяви, че първоначалното предложение на президентската институция за становище след вчерашното заседание на КСНС представлява документ, който \"ако го видите, ще се убедите, че само трябваше да излезем пред вас и да кажем, че започват стъпки за излизане от ЕС и НАТО\". След това от прессекретариатът на държавния глава опровергаха председателя на ПГ на ГЕРБ, като представиха пълния текст на първоначалното предложение за становище на КСНС и нарекоха твърденията на Цветанов \"манипулативни\".\"Неслучайно настоявам за по-добро образование. Явно г-н Цветанов по-трудно осмисля това, което чете. Най-лесният начин да окарикатурим европейската идея, това е тя да се асоциира с хора, които от сутрин до вечер декламират за европейски ценности, без да са много наясно какво означават\", заяви днес президентът Радев пред журналисти във връзка с казаното от Цветанов.Държавният глава коментира, че на заседанието на КСНС е направил констатации за състоянието на отбранителните способности на България  и е повторил призива си, който отправи още на 30 май м.г. – най-сетне да се започне реално да се работи за Въоръжените ни сили. \"Виждате, че средата за сигурност се усложнява непрекъснато. По конституция Въоръжените сили са основен гарант на суверенитета и териториалната цялост на страната\", подчерта президентът.„Призовах и за делово и лоялно отношение към нашите съюзници. Не е достатъчно само да рецитираш за нашия евроатлантически път. Не може да предлагаш национален план за повишаване на разходите за достигане на 2% от БВП за отбрана - министър Каракачанов го внесе в началото на тази година, и в същото време правителството да приема средносрочна бюджетна прогноза, която рязко се отличава от този план и там за 2019 г. има 130 милиона лева по-малко, за 2020 г. – 280 млн. лева, за 2021 г. – 250 млн. лева“, посочи още президентът. Държавният глава призова, ако в България се заблуждаваме, че работим за интеграция в НАТО, то нека не заблуждаваме и нашите съюзнициНа въпрос дали търси конфликт с правителството, президентът бе категоричен, че не търси конфликти, а сътрудничество в името на България и винаги се стреми към консенсус. „Ако някой има някакви притеснения или предложения, да ги сподели, но не мисля, че има нещо невярно в тази проектодекларация нито за Сирия, нито за цялостната обстановка около нас“, добави още държавният глава.\"С корупцията трябва да се борим безкомпромисно, но в същото време унижението не е най-добрият начин за това. Показните акции не означават непременно ефективни присъди\", заяви президентът, попитан за ареста на кмета на Община Младост в София. Както виждате от такива демонстративни акции, ние плащаме вече доста след решенията на Европейски съд по правата на човека, допълни Румен Радев.Моята предизборна кампания отдавна е осветлена и всички документи са на сайта на Сметната палата, посочи още президентът.", "date": "2018.04.20", "title": "Радев: Винаги търся сътрудничество в името на България"}
{"url": "http://www.novinite.bg/articles/158939/Ot-KT-Podkrepa-poiskaha-dostnojno-zaplashtane-na-noshtniya-trud", "text": "От КТ \"Подкрепа\" започват акция под надслов “За достойни условия и заплащене на нощня труд”. В България около 400 000 хиляди са работещите, които полагат такъв труд и получават недостойно заплащане, предаде репортер на Novini.bg. От 2007 година до 2017 година са получавали 25 стотинки допълнително на час за положен нощен труд. Работещите в София дори не могат да си платят транспорта, алармираха от синдиката. Този труд, обясни ексертът Здравчо Здравчев, нанася изключително много вреди върху здравето на работещия и го  лишава от нормламен социален живот. Много често хората работещи при такива усливия се развеждат и нямат нормално семейство. Болестите, които най-често са причинени са сърдено-съдови заболявания и организмът се износва.Повишават се и трудовите злополуки, при полагащите нощен труд. Редица са и заболванията, от които страдат и това тежи на по-късен етап на здравната и социалната . От синдиката настояват да бъде променена наредбата за определяне цената на нощния труд и да стане процент от минималната запалата. Като този процент да е най малко 0,5% или 17, 85 лв. Това ще има възпрепядстващата мярка работодателите да не експлоатират работниците. От КТ Подкрепа настояват да бъде ограничен този труд. ", "date": "2018.04.20", "title": "От КТ \"Подкрепа\" поискаха достнойно заплащане на нощния труд"}
{"url": "http://www.novinite.bg/articles/158944/Ministar-Pavlova-uchastva-vav-foruma-na-visoko-ravnishte-Zaedno-za-silno-cifrovo-zemedelie", "text": "„Във времето, в което живеем, дигиталните технологии вече са реалност, а не въпрос на избор. Затова – за да не бъде земеделието догонващо, форуми като този са изключително важни, тъй като на тях трябва да посочим кои са проблемите и кои са решенията.“Това заяви министър Лиляна Павлова на форума на високо равнище „Заедно за силно цифрово земеделие\", който е част от календара на Българското председателство. Събитието бе открито от вицепремиера Томислав Дончев, а участваха еврокомисарят Мария Габриел, министърът на земеделието Румен Порожанов и над 250 делегати от Европа. Организатори са Министерството на земеделието, храните и горите и Институтът за агростратегии и иновации, чийто председател е Светлана Боянова.„Не се правят често форуми, които касаят дигиталната трансформация и дигитализацията на земеделието, а трябва и е необходимо“, посочи министър Павлова и благодари на организаторите за инициативата. „Възможностите днес са големи, затова от нас зависи да фокусираме усилията си и да направим електронна агристратегия или стратегия за дигитализацията. Трябва да инвестираме в широколентовия достъп, да подкрепим иновациите в сектора и дейностите му, тъй като за нас е важно да имаме качествени храни и производство“, заяви министър Павлова. Тя добави, че с министър Порожанов, с Министерството на икономика, с омбудсмана на България се подготвя следващия форум – за двойния стандарт при храните в ЕС, тъй като описаните процеси са взаимно обвързани.„През 2020 г. при 9 от 10  души ще се изискват дигитални умения, което означава активна преквалификация и дигитализация. По тази причина част от приоритетите, по които работи Българското председателство, са под наслова – „Дигитална трансформация и умения“. А дебатът за бъдещата Многогодишна финансова рамка, за Общата селскостопанска политика, са също важен аспект“, каза още министър Павлова. Тя подчерта, че 2018-а година е времето, в което не само анализираме и обсъждаме, но и правилно трябва да планираме къде искаме да бъдем през 2030 г. „Радвам се , че именно по време на Българското председателство вървят тези дебати. Сега е времето, в което да постигнем не само политическо съгласие, но и да навлезем в експертните дискусии. България може да допринесе много – и като експертиза, и с опита си! Мотото на председателството ни е „Съединението прави силата“, защото ако искаме да бъдем заедно за силно дигитално земеделие, ако сме единни, ще успеем“, заяви министър Павлова пред препълнената зала 3 в НДК.След заключителните думи на министъра делегатите видяха видеоклипа на председателството, събрал много от постиженията на България, включително и в земеделието. „И заради които се гордеем, че сме българи“, завърши министър Павлова.", "date": "2018.04.20", "title": "Министър Павлова участва във форума на високо равнище „Заедно за силно цифрово земеделие“"}
{"url": "http://www.novinite.bg/articles/158952/Kralev-poseti-stroeja-na-novata-sportna-zala-Sofiya-Park", "text": "Министърът на младежта и спорта Красен Кралев посети строежана новата спортна зала „София Парк“. Тя е част от фаза II отстроителството на Garitage Park и ще отговаря на всички изискванияна FIVB за провеждане на мачове на най-високо ниво. Инвестициятавъзлиза на 5 милиона лeва, а съоръжението ще се използва отволейболния „Левски“ с президент Владимир Николов. На събитиетоприсъстваха още управляващите партньори на Garitage Park АтанасГаров и Давид Давидов, вицепрезидентът на Българската федерацияпо волейбол Любомир Ганев, треньорът на волейболния ЦСКААлександър Попов, заместник-кметът на София Дончо Барбалов и др.„Много съм щастлив, че бях поканен да посетя строежа на тозиогромен и модерен комплекс. Изключително важно е, че сред бизнес ижилищните сгради е намерено място за едно прекрасно спортносъоръжение. Този мултифункционален комплекс няма да бъде ползвансамо за волейбол, а ще осигурява и добри възможности за младитесофиянци да тренират любимите си спортове“, заяви Красен Кралев.Министърът благодари на Атанас Гаров и Давид Давидов закуража да направят инвестиция в българския спорт.„Много малко са българските предприемачи, които обръщатвнимание на българския спорт. Радвам се, че в годината, в която смедомакин на Световното първенство по волейбол, се намериха частниинвеститори, които да подкрепят един мощен волейболен проект.Държавата сама няма как да се справи със строежа на спортнаинфраструктура, от каквато България има нужда, за да удовлетовривсички потребности на голямото спортно семейство“, каза Кралев.Вицепрезидентът на Българската федерация по волейболЛюбомир Ганев, благодари на правителството и екипа на Garitage Parkза усилията, които полагат в изграждането на спортнаинфраструктура.„През последните около 10-ина години при правителствата напремиера Бойко Борисов се направи много за спортнатаинфраструктура в България. Построиха се много зали, и смятам четова е единственият път, за да може спортът да върви напред“, казаГанев.В залата „София Парк“, която ще бъде новият дом наволейболния „Левски“, ще бъдат обособени 3 основни блока - спортназала, спортно-тренировъчен блок, зрителска част и паркинг.Капацитетът й ще бъде 1 700 зрители и ще включва и конферентназала, технически и складови помещения, пресцентър, микс зона (зоназа журналисти и спортисти), каси, охрана, кафене и др.Красен Кралев благодари на Владо Николов за всичко, коетоправи за българския волейбол и пожела успех на клуба.„През последните години аз винаги съм се възхищавал на това,което Владимир Николов прави вече не като състезател, а като лидерна този клуб. След Европейското първенство по волейбол той направиистински фурор и започна да разкрива волейболни школи в цялатастрана. Това е пътят, когато има едно голямо състезание. Именно, зада може колкото се може повече деца да се запалят по най-успешниябългарски колективен спорт ние финансираме домакинства наСветовни и Европейски първенства по волейбол“, заяви министърКралев.Владимир Николов благодари на министъра и на екипа наGaritage Park и допълни, че залата е една сбъдната мечта за него.В програмата на залата ще бъдат заложени и часове наволейболна школа на Владо Николов, в които ще се провеждатволейболни тренировки с аматьорска насоченост. Те ще се водят оттреньори-специалисти за всяка възраст.", "date": "2018.04.20", "title": "Кралев посети строежа на новата спортна зала  „София Парк“"}
{"url": "http://www.novinite.bg/articles/158951/Opredeliha-datata-za-Sofia-Pride-2018", "text": "Sofia Pride 2018 ще се състои на 9 юни. Началният час е обявен за 16 ч., като за първи път ще има съпътстваща спортна програма. Първото събитие от нея ще бъде 3-километрово бягане по двойки, което ще се проведе на 19 май, съфинансирано от програмата за спортни събития и младежки форуми на кмета на столицата. И тази година Sofia Pride ще се проведе пред Паметника на съветската армия. Началото на събитието ще бъде дадено от музикална програма.  За първи път множество организации и бизнеси ще се включат със свои тематични щандове на място. Така всички желаещи ще могат да прекарат цял цветен следобед заедно, преди началото на шествието от 19 ч.", "date": "2018.04.20", "title": "Определиха датата за Sofia Pride 2018"}
{"url": "http://www.novinite.bg/articles/158956/Tarsi-se-konsensus-po-zakona-za-detsko-pravorazdavane", "text": "Необходимо е да се постигне максимално съгласие по темата детско правосъдие, каза министърът на правосъдието Цецка Цачева при откриването на конференция на тема „Националната съдебна система като част от Европейския правов ред. Детското правосъдие – предизвикателства и възможни решения“, организирана от Министерството на правосъдието и евродепутата от ГЕРБ Емил Радев, съобщиха от Министерството на правосъдието.На събитието, което се провежда със съдействието на Министерството на труда и социалните грижи, присъства и социалният заместник-министър Росица Димитрова.Министър Цачева изрази надежда, че по актуализирания вариант на проектозакона за отклоняване от наказателно производство и налагане на възпитателни мерки на непълнолетни лица скоро ще бъде постигнат консенсус.Три са въпросите, по които предстои да бъде постигнато съгласие в работната група по проекта, преди той да бъде финализиран с оглед необходимостта от координиране на хоризонталните политики, осъществявани в тази сфера от министерствата на правосъдието, на образованието, на труда и социалната политика и на вътрешните работи.В най-кратки срокове работната група ще има позиция по въпросите - следва ли малолетните да бъдат включени в обхвата на закона , къде да бъде ситуирана Националната служба за възпитателна подкрепа – в Министерството на правосъдието или в Министерски съвет и кой орган да налага възпитателните мерки.„Екипът на Министерството на правосъдието полага максимални усилия за диалог и сътрудничество, както с неправителствения сектор, така и с отделните институции, които имат отношение към детското правораздаване“, заяви министър Цачева и добави, че реформата в тази сфера е приоритет в програмата на управлението на ГЕРБ и Обединените патриоти и по нея се работи активно в последната година.По думите й целта на днешната конференция е да се чуе обединения глас на европейското семейство и да бъдат решени редица проблеми на правата на децата при правораздаването. Тя припомни, че една от основните теми на българското председателство е реформата в Регламент Брюксел II а, който засяга компетентността, признаването и изпълнението на решенията по брачни въпроси и въпроси свързани с родителската отговорност и международното отвличане на деца.„Реформата на този регламент е изключително важна. Само през 2010 г. в единадесет държави членки около 74 000 деца са били жертва на престъпление и 495 000 са засегнати от развод на родителите. Можем да си представим какви са цифрите за целия Европейския съюз. Процедурите могат да бъдат стресиращи за всекиго, още повече за деца, особено ако процедурата не е съобразена с интересите им, обстановката е неподходяща, а участващите служители са недостатъчно обучени“, обясни Емил Радев.Той отбеляза, че с реформата на регламента се предвиждат по ефективни процедури за справяне с трансграничното отвличане на дете от родител, като се въвежда 6 седмичен срок за издаване на подлежащо на изпълнение разпореждане за връщане в съответствие със становището, което преобладава сред държавите членки, които най-бързо разглеждат дела за връщане по Хагската конвенция от 1980 г. Същият срок е предвиден и за производството пред първоинстанционния съд и съответно пред апелативния съд.С новите правила се въвежда задължение да се даде възможност на детето да изрази мнението си в рамките на всички производства по техния случай.Евродепутатът акцентира и върху премахването на екзекватурата по тези производства, което ще е придружено с гарантиране правото на ответника на ефективна защита и правото на справедлив съдебен процес.По време на конференцията бяха представени добри практики в международен и европейски аспект от сър Матю Торп – съдия от Великобритания, Гонсало Ферер Амиго - съдията в Окръжен съд Барселона и Мая Грофф от секретариата на Хагската конференция за международно частно право.Сред българските лектори бяха Даниела Машева - член на ВСС, Богдана Желявска - съдия в СГС, адвокат Анели Чобанова, Борислав Цеков - д-р по конституционно право, член на правния съвет на Президента на Република България.", "date": "2018.04.20", "title": "Търси се консенсус по закона за детско правораздаване"}
{"url": "http://www.novinite.bg/articles/158958/Valentin-Radev-sloji-cherna-prevrazka-na-okoto", "text": "Министърът на вътрешните работи Валентин Радев сложи черна превръзка на окото си в знак на солидарност с ранения полицай Гергана Зашева, предаде БГНЕС.Зашева пострада от самоделна бомба, хвърлена от футболен запалянко по време на мача \"Левски\"-ЦСКА.Валентин Радев отиде с черната превръзка на окото на срещата между МВР, ММС, БФС и представители на парламентарни комисии, които трябва да изготвят обща стратегия срещу вандализма по време на футболни мачове.По-рано днес вътрешният министър, главният секретар на МВР Младен Маринов, заместник-директорът на жандармерията комисар Петър Антиев и здравният министър Кирил Ананиев посетиха болница ИСУЛ, където полицай Гергана Зашева е настанена. Тя претърпя първа операция на окото, при която е извадено стъкло. Операцията е успешна. Предстои 24-годишната жена полицай да претърпи втора операция след около месец. Всички й пожелават бързо оздравяване.", "date": "2018.04.20", "title": "Валентин Радев сложи черна превръзка на окото"}
{"url": "http://www.novinite.bg/articles/158937/Akciya-za-izpolzvane-na-predpazni-kolani-v-avtobusite", "text": "Акция за използване на предпазни колани в автобусите се провежда на Централната автогара в София. По време на нея всички желаещи ще могат да се качат на симулатори за преобръщане на автомобил и челен удар. Целта на демонстрацията е да убеди пътниците да използват колани.", "date": "2018.04.20", "title": "Акция за използване на предпазни колани в автобусите"}
{"url": "http://www.novinite.bg/articles/158959/Petrolniyat-bransh-predstavi-Viziya-2050-za-razvitie-na-sektora", "text": "На 18 и 19 април в София се проведе конференцията \"Стратегия на рафиниращата индустрия до 2050 г.: преход за течните горива и възможности пред сектора\", част от официалния календар на българското председателство. Домакини на събитието бяха Европейската петролна асоциация (FuelsEurope) и Българската петролна и газова асоциация. Форумът беше открит от министъра на енергетиката г-жа Теменужка Петкова и г-н Валентин Златев, председател на Българската петролна и газова асоциация. Сред панелистите в дискусията бяха и г-н Тудор Константинеску, главен съветник Главна дирекция \"Енергетика\" на Европейска комисия, както и заместник-министърът на енергетиката Жечо Станков. Пред 100 делегати – представители на европейските и българските институции, депутати, експерти и представители на нефтената индустрия, Бела Келемен – президент, и Джон Купър – генерален директор на Еропейската петролна асоциация, представиха Визия 2050 за развитието на европейската петролна индустрия. В работата по разработването на визията участваха и компании, членове на FuelsEurope, които са част и от БПГА чрез своите поделения в България. Целите от визията са отправна точка и за разработването и внедряването на добри практики за повишаване на качеството на продуктите и за българските потребители. Водещи европейски експерти дискутираха бъдещето на течните горива, както и внедряването на нови технологии за производството на биогорива и използването на алтернативни източници на енергия. \"Вярваме, че търсенето на течни горива няма да секне в дългосрочен план и има бъдеще за тях. Съвременните предизвикателства пред околната среда обаче повдигат множество въпроси, които трябва да бъдат адресирани своевременно от нефтената индустрия, правителствата и европейските институции. Декарбонизацията на транспортния сектор е например голямо предизвикателство и липсата на технологични алтернативи в авиацията, водния и тежкотоварния транспорт отново откроява съществената роля на течните горива в съвременния свят\", подчерта Валентин Златев. Членовете на FuelsEurope и БПГА - \"Шел\" и \"Лукойл\", представиха добри практики в развитието на нисковъглеродни технологии за течни горива и други петролни продукти – внедряването на най-големия в света завод да водородна електролиза в рафинерията на Шел в Райнланд, Германия, както и технологиите за нисковъглеродни горива и намаляване на емисиите в \"Лукойл Нефтохим Бургас\". Програмата на събитието продължи с официална вечеря за постоянните представители по енергетика на страните-членки на ЕС. Европейската петролна асоциация обединява 41 нефтени компании – на практка 100% от рафинериите в Европа и 75% от търговците на горива на континента. Членове на FuelsEurope членуват и в БПГА чрез своите поделения в България. Българската организация е единствената представителна за българския пазар като 16 членове имат общ пазарен дял около 75%.", "date": "2018.04.20", "title": "Петролният бранш представи Визия 2050 за развитие на сектора"}
{"url": "http://www.novinite.bg/articles/158936/Pushachite-sa-s-uvelichen-risk-ot-insult", "text": "Учени от университета на Мериленд в Балтимор установиха, че закоравелите пушачи под 50-годишна възраст са с увеличен риск от инсулт, съобщи Лента. При това вероятността от нарушено кръвообращение в мозъка нараства пропорционално на броя изпушени цигари. Изследването обхванало 615 мъже на възраст между 15 и 49 години, които прекарали инсулт през последните 3 години. За сравнение били използвани 530 здрави мъже в същата възрастова група. Доброволците били разделени на няколко групи - пушачи, бивши пушачи и участници, които никога не са пушили. Било взето под внимание колко цигари са изпушвани дневно. Оказало се, че за онези, които изпушват по-малко от 11 цигари дневно, рискът от инсулт е с 46 на сто по-голям, отколкото за участниците, които никога не са имали този вреден навик. Закоравелите пушачи, които ежедневно изпушват две и повече кутии цигари, са с 5 пъти по-голям риск от инсулт. Рискът от инсулт е с 88 на сто по-голям за пушачите, отколкото за онези, които никога не са пушили.l", "date": "2018.04.20", "title": "Пушачите са с увеличен риск от инсулт"}
{"url": "http://www.novinite.bg/articles/158953/Ministar-Kiril-Ananiev-poseti-v-ISUL-ranenata-pri-macha-Levski-CSKA-policajka", "text": "Министърът на здравеопазването Кирил Ананиев посети в УМБАЛ „Царица Йоана – ИСУЛ“ ранената по време на футболния мач Левски - ЦСКА полицайка Гергана Зашева.Лекарите в болница „Царица Йоана“ съобщиха, че първата операция, при която е извадено стъкло от окото на 24-годишната жена, е минала успешно. „Гергана е по-добре. Очакваме втората операция, която ще бъде след около един месец. Надяваме се да е успешна и тя да се възстанови напълно“, коментира здравният министър след като разговаря с Гергана Зашева и съпруга й. Двамата благодариха на лекарите и медицинските сестри, които полагат грижи за бързото възстановяване на младата жена.  Министър Ананиев изрази надежда да се предприемат и законови промени, за да няма занапред подобни инциденти като този с Гергана Зашева. ", "date": "2018.04.20", "title": "Министър Кирил Ананиев посети в ИСУЛ ранената при мача Левски – ЦСКА полицайка"}
{"url": "http://www.novinite.bg/articles/158942/Prokuraturata-poiska-postoyanen-arest-za-Desislava-Ivancheva", "text": "Специализираната прокуратура поиска постоянния арест на кмета на район \"Младост\" Десислава Иванчева, нейната заместничка Биляна Петрова, както и на предишния кмет Петко Дюлгеров.Тримата бяха арестувани при акция в столицата преди дни по разследване за подкуп. Очаква се по-късно днес Специализираният наказателен съд да заседава по искането.Обвинението е за подкуп в особено големи размери. При такова престъпление законът предвижда над 10 години затвор и конфискуване на имущество.", "date": "2018.04.20", "title": "Прокуратурата поиска постоянен арест за Десислава Иванчева"}
{"url": "http://www.novinite.bg/articles/158957/Spipaha-670-kg-nezakonen-tyutyun-v-Kneja", "text": "Служители на сектор „Противодействие на икономическата престъпност“ в ОДМВР – Плевен и техни колеги от Районно управление на МВР - Кнежа откриха 627 кг незаконно придобит тютюн, в цех, прикрит в индустриалната зона на град Кнежа. Това съобщиха от пресцентъра на МВР. Проверката в стопанската постройка била извършена вчера в хода на специализирана полицейска операция. Там криминалистите открили найлонови и зеблени чували, съдържащи нарязана жълто кафява листна маса, бали с тютюн, инсталация за запарване на тютюн - газови бутилки, маркучи и газови горелки, както и специализирана машина за рязане на тютюн. Общото установено количество е около 627 кг. В производственото хале, в момент на рязане на тютюн, са установени четирима жители на Буковлък, на възраст от 15 до 44 години, и 24-годишен плевенчанин. Нередовната стока е иззета за експертизи. Уведомен е дежурен разследващ полицай и дежурен прокурор в РП - Кнежа. По случая е образувано досъдебно производство за извършено престъпление по чл.234, ал.1 от НК. Работата продължава разследващ полицай.Прочети повече на: https://www.novini.bg/news/478227-%D1%81%D0%BF%D0%B8%D0%BF%D0%B0%D1%85%D0%B0-670-%D0%BA%D0%B3-%D0%BD%D0%B5%D0%B7%D0%B0%D0%BA%D0%BE%D0%BD%D0%B5%D0%BD-%D1%82%D1%8E%D1%82%D1%8E%D0%BD-%D0%B2-%D0%BA%D0%BD%D0%B5%D0%B6%D0%B0.html", "date": "2018.04.20", "title": "Спипаха 670 кг незаконен тютюн в Кнежа"}
{"url": "http://www.novinite.bg/articles/158929/Makron-povishava-populyarnostta-si", "text": "Президентът Еманюел Макрон и премиерът Едуар Филип се радват на повишена популярност през април, въпреки социалните конфликти, пред които е изправена Франция. Това сочат резултати от допитване, публикувано днес и цитирано от АФП. С 43 процента подкрепа Макрон възстановява равнището на популярността си от февруари след спад през март, но повече от половината французи (54 процента) имат \"лошо мнение\" за него. След две телевизионни интервюта на 12 и 15 април Макрон получи подкрепа от целия политически спектър. Той повишава популярността си с 14 на сто сред привържениците на дясната партия Републиканците и с 9 процента сред тези на Социалистическата партия, според проучването на общественото мнение. Рейтингът на премиера Филип се повишава успоредно и той има 45 процента подкрепа, при 51 на сто от анкетираните, които не го одобряват. Председателката на крайнодясната партия Национален фронт Марин льо Пен увеличава популярността си с пет процента и рейтингът и е 28 на сто. Допитването е направено на 18 и 19 април сред 1011 пълнолетни французи по квотен метод.", "date": "2018.04.20", "title": "Макрон повишава популярността си"}
{"url": "http://www.novinite.bg/articles/158931/Dva-vlaka-se-udariha-v-Zalcburg", "text": "Два влака се удариха на гарата в австрийския град Залцбург. По предварителни данни са пострадали между 35 и 40 души.Инцидентът е станал рано сутринта, когато маневриращ локомотив е прикачал вагони към влаковата композиция, пътуваща по маршрута Цюрих-Виена, и се е врязал в стоящия на релсите пътнически влак.Причините за произшествието се установяват. Няма прекъсване на движението на влаковете.", "date": "2018.04.20", "title": "Два влака се удариха в Залцбург"}
{"url": "http://www.novinite.bg/articles/158948/Tramp-pokani-Putin-na-poseshtenie-v-SASht", "text": "Доналд Тръмп е поканил руския си колега Владимир Путин на посещение в САЩ. В съобщение на руското външно министерство се посочва, че в телефонен разговор миналия месец, американският президент е заявил на руския си колега, че ще се радва да се видят в Белия дом. Москва очаква Доналд Тръмп да отправи поканата и формално. ", "date": "2018.04.20", "title": "Тръмп покани Путин на посещение в САЩ"}
{"url": "http://www.novinite.bg/articles/158954/Turciya-iztegli-zlatoto-si-ot-SASht", "text": "Турската централна банка прибра своя златен резерв, който е стоял на съхранение във Федералния резерв на САЩ. Това показва данните от годишния отчет на банката, публикувани на нейния сайт, предаде БГНЕС.В документа се отбелязва, че в края на 2016 г. Турция е съхранявала 28,689 тона злато във ФЕД, докато в края на 2017 г. в тази графа не фигурира нищо.Своите златни резерви от чужбина са изтеглили и най-големите частни турски банки, които по този начин са изпълнили призива на президента Реджеп Тайип Ердоган „да се избавим от натиска на валутния курс и да използват против долара злато“. Банка „Халк“ е прибрала 29 тона злато, общо от чужбина в страната са се завърнали 220 тона от благородния метал.Отношенията между Турция и САЩ се изостриха на фона на американската подкрепа за Силите за самоотбрана на сирийските кюрди, които Анкара смята за терористична групировка, свързана с ПКК. Вашингтон обяснява своите действия с борбата срещу „Ислямска държава“.Освен това върху отношенията между двете държави оказа влияние и ареста в САЩ на заместник-генералния директор на турската „Халкбанк“ Мехмет Хакан Атила и турски иранския бизнесмен Реза Зараб. Те са обвинени, че са реализирали многомилионни транзакции в полза на Иран, като по този начин са заобиколили наложените санкции. ", "date": "2018.04.20", "title": "Турция изтегли златото си от САЩ"}
{"url": "http://www.novinite.bg/articles/158930/Petkova-Ochakva-se-NEK-da-otbeleji-polojitelen-finansov-rezultat", "text": "Националната електрическа компания ще отбелeжи положителен финансов резултат за 2017 г., което не се е случвало от години, печалбата ще е около 6 милиона лева. Това каза  енергийният министър Теменужка Петкова.Тя обясни и че цената на тока е в компетенцията на КЕВР, която определя цените за потребителите, те ще кажат своята последна дума. Енергийният министър увери, че хората трябва да са спокойни, че интересите на потребителите ще са защитени от регулатора.Петкова, заяви, че ТЕЦ \"Марица изток 2\" е поискала увеличение на цената на тока, но това има своето обяснение, защото централата плаща много висока цена за вредни емисии и тази година трябва да плати 200 млн. лева за емисии.Тези разходи трябва да са калкулирани в цената, но КЕВР ще прецени какъв процент от заявено повишение са от държавните производители, какъв от другите енергийни дружества и електроразпределеителните предприятия., за да може да каже каква ще е цената на регулирания пазар, обясни още Петкова.Министърът е на мнение, че на свободния пазар ситуацията е спокойна. Търсенето и предлагането определят цената на електрическата енергия. Българската независима енергийна борса функционира добре, а от скоро вече е факт последната платформа за търговия в рамките на деня.Бизнесът подготвя протести срещу преференциалните цени, на които са изкупува токът от \"американските централи \", както и срещу ТЕЦ Варна, който също заяви интересни цени за изкупуване. Петкова припомни, че \"американските централи\" са инвестиция от 2001 година, има сключени договори и в тях са определени ясно параметрите на взаимоотношенията. В момента се работи върху анализ на възможността да бъде изработена методика, която да даде отговор на въпроса какъв би бил размерът на невъзстановяемите разходи за инвестиции. Според министъра ще бъде намерен най-добрият възможен начин да се постигне диалог.", "date": "2018.04.20", "title": "Петкова: Очаква се НЕК да отбележи положителен финансов резултат"}
{"url": "http://www.novinite.bg/articles/158927/Oblaci-i-dajd-ni-ochakvat-dnes", "text": "Днес на места ще превали дъжд, в отделни райони придружен с гръмотевици. До вечерта преваляванията ще спират, облачността над по-голямата част от страната ще намалее до ясно време. Ще духа слаб до умерен вятър от север-североизток, с който ще нахлуе хладен въздух. Максималните температури ще са между 17° и 22°. Над планините облачността ще е по-често значителна. На места ще има превалявания от дъжд, придружени с гръмотевици, само по най-високите части ще превали сняг. Ще духа умерен до силен вятър от север-североизток. Максималната температура на височина 1200 метра ще е около 12°, на 2000 метра – около 4°.По Черноморието облачността ще е по-често значителна и на места ще превали краткотраен дъжд, в отделни райони придружен с гръмотевици. Ще духа до умерен вятър от север-североизток. Максималните температури ще са 11-14°. Температурата на морската вода е 11-12°. Вълнението на морето ще е 2-3 бала", "date": "2018.04.20", "title": "Облаци и дъжд ни очакват днес"}
{"url": "http://www.novinite.bg/articles/158928/Okolo-4-000-dushi-sa-se-vazpolzvali-ot-noshtniya-gradski-transport-v-Sofiya", "text": "Около 4 000 души са се възползвали от нощния градски транспорт в столицата през първите 11 дни след пускането му, или 350 - 400 души на вечер, каза Антон Деспотов, директор Дирекция „Експлоатация“ в Центъра за градска мобилност, цитиран от Агенция \"Фокус\".Той уточни, че най-натоварени са маршрутите Студентски град – Обеля и Люлин – Младост в дните петък и събота и добави, че до момента няма регистрирани инциденти.„Около 4000 души, между 350 и 400 на вечер ползват градския нощен транспорт. Хората вече ще почнат да разпознават нощния транспорт и да го ползват. Всеки един автобус е оборудван с минимум две камери, които следят поведението на гражданите, при водача има инсталиран паник бутон и отделно във всеки автобус има кондуктор, който продава билети. Така няма да има никакъв гратис, а и има двама човека в автобуса винаги“, каза Антон Деспотов.Той коментира още, че в края на тази седмица ще бъдат редактирани разписанията на нощните линии с цел по-голямо удобство на пътниците, а също така на всяка една спирка табелите ще бъдат подменени с такива, на които ще бъдат изписани часовете на преминаване на автобусите от нощния градски транспорт.„Експериментално автобусите по нощните линии ще продължат до края на годината\", каза още Деспотов.", "date": "2018.04.20", "title": "Около 4 000 души са се възползвали от нощния градски транспорт в София"}
{"url": "http://www.novinite.bg/articles/158933/Izpisaha-13-godishnoto-momche-koeto-postrada-v-katastrofata-kraj-Vakarel", "text": "Изписаха 13-годишното момче, което пострада при катастрофата край Вакарел на 13-и април. Така седмица след инцидента, всички пострадали при тежката катасрофа, които бяха докарани в Спешното на \"Пирогов\" вече са изписани от университетската болница, съобщават от лечебното заведение. Припомняме, че на 13 април четири от пострадалите в пътния инцидент между автобус и кола бяха докарани в болницата.13-годишното момче премина през Детска противошокова зала, след което екипът на д-р Стоилов го оперира по спешност. То остана за лечение в Клиниката по детска реанимация. В началото на тази седмица пациентът беше изведен от реанимация и отведен за лечение в Клиниката по детска хирургия на \"Пирогов\". Освен него, в болницата останаха за лечение и две жени, едната от които е неговата майка. Тя остана за лечение в Травматологията, а другата пострадала - в Хиругията. От началото на седмицата те бяха изписани от болницата. Четвъртият пострадал от катастрофата, минал през \"Пирогов\", е мъж, който след прегледи и изследвания беше освободен още на 13-и април. ", "date": "2018.04.20", "title": "Изписаха 13-годишното момче, което пострада в катастрофата край Вакарел"}
{"url": "http://www.novinite.bg/articles/158940/Kaso-saedinenie-e-prichinilo-pojara-v-avtobusa-po-patya-Kyustendil-GKPP-Gyueshevo", "text": "Автобус с 46 туристи пътуващи от София за Македония, се запали в движение и изгоря целия на пътя между Кюстендил и граничен пункт \"Гюешево\" край местността Дервена. Няма пострадали, тъй като шофьорът на автобуса е реагирал много бързо и пътниците са били евакуирани навреме.\r\nСигналът за пожара е постъпил на тел. 112 малко след 18:30 часа. На място са се отзовали екипите на пожарната служба, полицията и държавна автомобилна инспекция. В гасенето на пламналия автобус са се включили и хора от близкото село Вратца. - Гореше само отзад автобуса и това е, и с пожарогасители даде кой има да може да го изгасят, но то не става, вече гореше силно. Багажа им спасиха на хората това е важно и че те беха слезнали вече.\r\nПо първоначални данни става дума за късо съединение, което е предизвикало пожар по време на движение, казаха от полицията в Кюстендил.Катя Табачка - говорител на ОД на МВР - Кюстендил: Оказало се че водачът усетил дим в автомобила, отбил в страни и помолил пътниците да слязат, успели да свалят и багажите от багажното отделение. Изгорели са лични вещи на туристите, които са били вътре в автобуса, шестима от тях са останали без лични документи.\r\nАвтобусът е на българска туроператорска фирма, която е организирала екскурзия от София за Република Македония. Пробата за алкохол, която е била взета на шофьора, е отрицателна. Документите за техническата изправност на автобуса също са изрядни показват процесуално -следствените действия. Няколко часа по -късно след инцидента всички 46 пътници са върнати в София с друг автобус. По случая е образувано досъдебно производство. \r\n ", "date": "2018.04.20", "title": "Късо съединение е причинило пожара в автобуса по пътя Кюстендил - ГКПП \"Гюешево\""}
{"url": "http://www.novinite.bg/articles/158941/Poslanik-operna-prima-evrodeputat-sportist-i-biznesdama-stanaha-Lichnost-v-Novinite", "text": "Посланик, оперна прима, евродепутат, спортист и бизнесдама станаха победители в ежегодния конкурс на англоезичния новинарски сайт Novinite.com. Те бяха определени чрез гласуване от самите читатели на онлайн медията, което се проведе за 18-а поредна година.Датският посланик Сьорен Якобсен бе избран за „Личност в Новините 2017“ в категорията „Дипломация“. Въпреки сравнително малкото време, през което е в България – от ноември м.г., той успява да се изяви не само като отличен дипломат и приятел на България, но и да се включи в редица обществени и благотворителни инициативи. В категория „Култура“ наградата отиде при сопраното Соня Йончева, която продължава да прославя по света талантът на българите в оперното изкуство. Наградата в категория „Спорт“ спечели тенисистът Григор Димитров, за когото 2017 г. бе една от най-успешните в кариерата му и която завърши като №3 в световния тенис. В категория „Политика“ за победител конкурса читателите на Novinite.com избраха евродепутатът Ева Майдел. В категория „Бизнес“ наградата отиде при изпълнителният директор на „Лидл България“ Милена Драгийска-Денчева. Наградите бяха връчени от изпълнителният директор на „Новините груп“ Даниела Кетенлиева. Част от победителите не успяха да получат лично наградите си поради ангажименти в чужбина. Но това вместо тях направиха техни представители, които уважиха събитието.  ", "date": "2018.04.20", "title": "Посланик, оперна прима, евродепутат, спортист и бизнесдама станаха „Личност в Новините“"}
{"url": "http://www.novinite.bg/articles/158945/Prezidentat-se-izkaza-za-skandala-na-vcherashniya-Konsultativen-savet", "text": "Президентът Румен Радев се изказа за скандала на вчерашния Консултативен съвет за национална сиурност.Според държавния глава черновата на декларацията от заседанието отчитала вярно ситуацията в Сирия и в нашия регион. Освен това тя не била окончателна и идеята била да се променя по време на Съвета – в зависимост от предложенията на участниците.В четвъртък Цветан Цветанов от ГЕРБ обяви, че проектодокументът съдържал послания за излизане на България от Европейския съюз и НАТО.\"Неслучайно настоявам за по-добро образование. Явно г-н Цветанов по-трудно осмисля това, което чете, но най-лесният начин да окарикатурим европейската идея е това тя да се асоциира с хора, които от сутрин до вечер декламират някакви европейски ценности, без да ги разбират\", коментира Радев. \"Не може да предлагаш национален план за повишаване на процента от БВП за отбрана до 2% и в същото време правителството на г-н Цветанов да приема само предния ден средносрочна бюджетна рамка, която рязко се различава от този план и там за 2019 г. има 130 милиона по-малко, за 2020 – 280,  за 2021 – 250. Ако тук се заблуждаваме – нека не заблуждаване нашите съюзници\", допълни той. ", "date": "2018.04.20", "title": "Президентът  се изказа за скандала на вчерашния Консултативен съвет"}
{"url": "http://www.novinite.bg/articles/158946/Minori-ot-Mini-Marica-iztok-shte-protestirat-na-24-april", "text": "От КТ \"Подкрепа\" обявиха, че работещите в дружеството Мини \"Марица-изток\" ще протестират на 24 април с искане цените на въглищата да се повишат с 15 на сто на тон условно гориво. Това съобщи на пресконфереренция днес Владимир Топалов от федерацията на миньорите към КТ \"Подкрепа\". Миньорите ще се съберат пред Министерството на енергетиката. Още през януари от синдиката обявиха, че настояват за спешно увеличение на цената на въглищата, добивани от Мини \"Марица-изток\" с поне 15 процента за плавно компенсиране на периодите с неизвършвани разходи и ненаправени инвестиции. 40 процента от производството на електроенергия в България е застрашено. Причината е, че в Минно енергийния комплекс \"Марица-изток\" са налице предпоставки за неуправляемо съчетание на геоложки, технически, технологични, транспортни, финансови и екологични рискове с каскадни и катастрофални последици на площ до 100 кв. км., смятат от Конфедерацията. Ако не се вземат спешни мерки, реалното развитие на ситуацията е недостиг на електроенергия, драстично повишени цени и напрежение във всички сфери на индустрията и обществения живот, допълниха от КТ \"Подкрепа\". Синдикатът настоява до средата на настоящата година да се премахнат ценовите дисбаланси и недостатъци на действащата система за изчисляване на цената на въглищата, добивани от Мини \"Марица - Изток\". От КТ \"Подкрепа\" уточняват, че ТЕЦ \"Марица-изток 2\" има много малък относителен дял на регулирания пазар и това на пръв поглед \"чудовищно увеличение\" е възможно да не повлияе на сметките на битовите абонати. КТ \"Подкрепа\" заявява, че е недопустимо в Мини \"Марица-изток\" от години да не се извършват необходимите дейности за рехабилитация на старата 50-60 годишна техника. Според синдиката всяка година във въгледобивното дружество не се извършват дейности за поне 50 милиона лева. Недопустимо е и, че цената на въглищата е подценена с 50 процента спрямо пазарните борсови стойности и с между 15 и 30 процента, спрямо себестойността, пресметната по методиките на утвърдени консултантски фирми, експертни становища и специалните стандарти, смятат от синдикалната организация.", "date": "2018.04.20", "title": "Миньори от Мини \"Марица-изток\" ще протестират на 24 април"}
{"url": "http://www.novinite.bg/articles/158947/Nad-80-spad-na-migrantskiya-potok", "text": "В резултат на реализирания комплекс от мерки през 2017 година е ограничен миграционният натиск към България. Това каза министърът на вътрешните работи Валентин Радев в отговор на въпрос за политиката за охраната на границите на страната. „Регистрирани са общо 8044 опита на граждани на трети страни да преминат на територията на страната, по всички граници, включително въздушната. Това е намаление с 81% спрямо 2016 година, когато са били 42 466“, заяви той.„743 лица са задържани от българските гранични власти при опит да влизат нелегално в страната. 1032 лица са задържани от съседните гранични власти и 6269 лица самостоятелно са се завърнали във вътрешността на съседни държави, след като са установили наличието на български патрули по границата“, обясни Валентин Радев, цитиран от Фокус. Преди месец същите данни изнесоха и от \"Гранична полиция\". При задържаните нелегални мигранти преобладават тези от Сирия, Ирак, Афганистан, Турция и Пакистан. 651 от задържаните на влизане са на българо-турската граница.Най-голям брой опити за незаконни преминавания са установени на българо-сръбската граница, където са задържани общо над 2000 души. През 2017 година в \"Гранична полиция\" са образувани 109 досъдебни производства за каналджийство. Към наказателна отговорност са привлечени 133-ма души.", "date": "2018.04.20", "title": "Над 80% спад на мигрантския поток"}
{"url": "http://www.novinite.bg/articles/158932/Pavlova-Balgariya-predloji-chisto-nova-filosofiya-za-reforma-v-sistemata-za-ubejishta", "text": "В следващите месеци предстоят най-тежките дебати в рамките на приоритетите, които сме заложили за Българското председателство. Това каза министърът за Българското председателство Лиляна Павлова по време на изслушването ѝ в парламента за постигнатите резултати и изпълнението на приоритетите, предаде агенция „Фокус“. „Едните са свързани с най-голямото предизвикателство не само пред Европа, но и пред света в последните години. Тема, по която четири председателства работиха, но не се постигна консенсус - темата за сигурността, защитата на външните граници и миграцията“, посочи Павлова и допълни, че темата касае и Дъблинското споразумение и пакет от 7 законодателни досиета.„От оставащите 7 директиви, по 5 от тях постигаме напредък. Остава регламентът „Дъблин“. България предложи чисто нова философия и подход за реформа на единната система за убежища“, обясни Лиляна Павлова. „В следващите месеци остават и досиетата за защита на личните данни онлайн, особено след последните ситуации и казуси с Facebook, каза още министърът на българското председателство на Съвета на ЕС.", "date": "2018.04.20", "title": "Павлова: България предложи чисто нова философия за реформа в системата за убежища"}
{"url": "http://www.novinite.bg/articles/158949/Turski-TIR-se-obarna-na-AM-Trakiya", "text": "Нова кървава катастрофа стана на АМ Тракия\", след като турски ТИР се е преобърнал в района на км 121 на АМ „Тракия“ тази нощ. Загинал е 54-годишен мъж, съобщи говорителят на Областната дирекция на МВР в Пловдив, цитиран от радио Фокус. Според подадената информация, около 01.00 часа днес е получен сигнал на тел. 112, че в канавка на магистралата се е преобърнал ТИР с турска регистрация. В болница са били транспортирани 40-годишният водач и 54-годишен пътник с опасност за живота. Спътникът на водача е починал по време на операция в лечебното заведение. Няма данни за употреба на алкохол от водача. Образувано е досъдебно производство.", "date": "2018.04.20", "title": "Турски ТИР се обърна на АМ \"Тракия\""}
{"url": "http://www.novinite.bg/articles/158950/MVR-oshte-ne-moje-da-nameri-koj-e-hvarlil-bombichkata-na-macha-Levski-CSKA", "text": "Разпитваме всички, още не можем да намерим кой е хвърлил бомбичката. Това каза пред журналисти в парламента министърът на вътрешните работи Валентин Радев за инцидента, при който на мача Левски-ЦСКА на 18 април с бомбичка беше ранена полицейска служителка. „Правим всичко възможно, колегите са мотивирани да намерят този, който си е позволил да го направи“, заяви той. „Сега сигурно го е страх да си признае. Случило се е, мъжко е да отиде и да каже, че е той и е очаквал или не е, че има полицаи зад стъклата“, коментира Валентин Радев.„Направихме дербитата от 18.00 часа, за да са в светлата част на деня, да не бъдат от 20.00 часа. Сега и по светлата част на деня се случи нещо, какво да направим - да изнесем дербитата извън столицата ли? Готов съм и на това“, посочи Валентин Радев. „Очевидно има нещо, което трябва да направим с пропускателния режим. Там охраняват други хора, ние сме външния периметър, ако нещо се случи“, обясни той. „Има фирми, на които се плаща. Днес ще говорим и за това, ако искат да има фирми, да наемат по-добри, за да си свършат работата вътре, а ние отвън“, заяви вътрешният министър. \"Възмутен съм, оттук отивам да видя момичето. Казаха ми, че е стабилизирано\", заяви Радев по повод на ранената полицайка.", "date": "2018.04.20", "title": "МВР още не може да намери кой е хвърлил бомбичката на мача Левски - ЦСКА"}
{"url": "http://www.novinite.bg/articles/158935/Bashar-Asad-varna-na-Franciya-Ordena-na-Pochetniya-legion", "text": "Сирийският президент Башар ал Асад е върнал на Франция Ордена на почетния легион заради участието на Париж във въздушните удари по-рано този месец, съобщи снощи неговата канцелария, предаде ДПА. Преди дни бе съобщено, че Франция е започнала процедура за отнемане на Ордена на Асад.Миналата седмица САЩ, Великобритания и Франция нанесоха въздушни удари по три обекта в Сирия, за които се смята, че са част от програмата за химически оръжия на Дамаск. Западът вини режима на Асад за предполагаемата химическа атака в сирийския град Дума в началото на април. Според официалната сирийска власт и Русиястава дума за \"инсценировка\" и \"фалшиви новини\". Междувременномеждународни експерти разследват случая в Дума.Асад е бил удостоен с най-високата степен на това френско отличие - Големият кръст - от президента Жак Ширак през 2001 г., малко след като е поел поста на покойния си баща Хафез ал Асад.В съобщението на президентството в Дамаск се казва, че \"Башар ал Асад не смята за чест да носи орден на страна, която е роб на Съединените щати и подкрепя терористи\". Отличието е върнато на Франция чрез румънското посолство, което представлява френските интереси в Сирия.В понеделник тази седмица Елисейският дворец съобщи, че е започнал дисциплинарна процедура за лишаване на Башар ал Асад от ордена, припомни ДПА.", "date": "2018.04.20", "title": "Башар Асад върна на Франция Ордена на Почетния легион"}
{"url": "http://www.novinite.bg/articles/158938/Cvetanov-Otkakto-Radev-e-prezident-nyamame-stabilni-pozicii-pred-zapadnite-ni-partnori", "text": "Хубаво е, че вчера веднага реагираха от президентството. Така може да направите разликата. Никъде в доклада не се споменава, че говорителката на ЕС Федерика Могерини оповести, че това беше поредната химическа атака срещу собствения народ на Сирия, че тези удари са прецизни и че ЕС ги подкрепя. Никъде не се споменава и позицията на НАТО. Трябва да заявиш ясно към кой си ориентиран. Когато чух предложенията на президентските експерти, ако те могат да се нарекат такива, моята позиция беше спонтанна. Президентската администрация се усети, че е направила голям гаф. На всички вече е ясно, че президентът гледа на Изток. Ние бяхме уведомени от нашите съюзници за ударите в Сирия. Това каза в сутрешния блок на БТВ председателят на парламентарната група на ГЕРБ и зам.-председател на партията Цветан Цветанов. \" Румен Радев не спира да говори, че правителството и Народното събрание саботират избора на нови изтребители, но и това не е вярно. Ние работим и предоставяме факти. Не приемам и думите, че България е строителна площадка и няма светлина. Светлина нямаше по време на служебния кабинет, защото там нямаше парламентарен контрол. После се наложи ние да изсветлим всички действия на служебното правителство. Илияна Йотова ми изглежда притеснена и говореща хаотично. Моята работа е да изразявам мнение и да защитавам евроатлантическите ценности. Само ще й кажа, че във Велико Търново съм спечелил най-много преференции и никога не съм коленичил да целувам ръка на чужд патриарх. Ще критикуваме президентството, когато виждаме, че се отклоняваме от единствения правилен път за България. Те говорят с гласа на Русия. Имам предложение. Да изсветлим и финансирането на кампанията на Радев. Оставят съмнения, че той е зависим от чужди държави. Винаги ще го критикувам, когато се опитва да отклонява България от евроатлантическите ценности. Единствената гаранция за националната сигурност и цялост на България е членството в ЕС и НАТО. Ние няма да отклоним държавата от този път. Волен Сидеров си има своята позиция и това е негово право. Не е много редно и удачно той да прекарва рождения си ден в Крим. Ние изпълняваме нашите политики, които са одобрени от коалиционния съвет\", разкри Цветанов. \"От БСП не спират със силните популистки твърдения. Корнелия Нинова все повече се превръща в маргинален политик. Ние от ПГ на ГЕРБ ежемесечно подкрепяме различни деца, плащаме стипендии, помагаме на хора с увреждания. Това го правим чрез нашия фонд вътре в групата. Всеки месец събираме средства и помагаме. Досега не сме казвали тези неща, но популизмът стана много силен и трябваше да отговорим. Вие предполагам, че също получавате доста добра заплата, за да не бъдете подвластен на други икономически стимули. Същото важи и за политиците\", обяви той по повод желанието на БСП депутатските заплати да се замразят. \"Подкрепяме действията на българските институции в борбата с корупцията. Това показва, че държавата ще бъде безкомпромисна. Всяка една операция се извършва под наблюдението на прокурор. Целта е да се съберат неоспорими доказателства, за да има осъдителна присъда. Не съм запознат с детайлите на операцията при задържането на Десислава Иванчева. Може би имаше възможност да се защити нейната чест, защото докато не бъде осъдена, тя е невинна\", коментира Цветанов ареста на кметицата на район \"Младост\". Малко по-късно в парламента Цветанов доразви тезата си за доклада на КСНС, предложен от президентската институция. \"В този доклад никъде не се споменаваше, че химическата атака е военно престъпление. Напротив. Споменаваха се тезите на Рсуия, че действията на САЩ, Великобритания и Франция целят ескалирането на напрежението. Мога със сигурност да кажа, че вече нямаме същите добри позиции пред евроатлантическите ни партньори, откакто Радев е президент. Радев и БСП, защото те са скачени съдове, манипулират обществото. Единствената гаранция за бъдещето на България е члеснвтото в ЕС и НАТО\", категоричен беше той.", "date": "2018.04.20", "title": "Цветанов: Откакто Радев е президент, нямаме стабилни позиции пред западните ни партньори"}
{"url": "http://www.novinite.bg/articles/158934/Zaharieva-obyasni-za-poziciyata-si-za-aresta-na-Ivancheva", "text": "Вицепремиерът по правосъдната реформа и министър на външните работи Екатерина Захариева продължава да счита, че при задържането на кметицата на столичния район \"Младост\" Десислава Иванчева \"леко са преминати границите\", но по думите й e похвално, че се показва, че органът за борба с корупцията работи. Това каза заместник министър-председателят ппред Нова.Позиция, че при ареста на Иванчева са \"прехвърлени граници\" Захариева изрази в сряда и това породи остри критики от страна на главния прокурор Сотир Цацаров. Иванчева беше задържана във вторник и остана с белезници пред Спортната палата в продължение на часове, което предизвика възмущение във Фейсбук. Иванчева е обвинена в получаване на подкуп в особено големи размери, след като в колата, в която е пътувала, при акция на прокуратурата и новия орган за борба с корупцията бяха намерени хиляди евро в белязани банкноти. От прокуратурата обясниха, че се наложило Иванчева да стои с белезници на публично място дълго време заради текстове в Наказателно-процесуалния кодекс. „Ако ме питате дали се страхувам - не, не се страхувам е да изразявам позицията си. Ако ме питате дали имам намерение да водя войни – не, аз съм миролюбив човек и смятам, че трябва да се изчистват противоречията. Ако ме питате дали считам, че леко са преминали границите – да, продължавам да считам това . Моето изказване беше в отговор на въпрос на журналист. Уважавам работата на колегите, които са работили за разследване и разкриване на това престъпление, което, разбира се, ще се докаже в съда“, коментира Захариева.Тя посочи, че вече година Министерството на правосъдието работи по анализа на прокуратурата за облекчаване на Наказателно-процесуалния кодекс в областта на начина за събиране на доказателства. „Да, Иванчева е трябвало да стои там, защото е трябвало да присъства на обиска. Това, което наистина и е интересно в този дебат, е, че нещата не са черно-бели. Хора, които твърдят, че едва ли не затова, че е стояла четири часа, тя е невинна – това е пълен абсурд. Както обясниха от прокуратурата и КОНПИ, такава акция се прави дълго време. Тази община определено не вървеше добре. Много пъти са получавани сигнали и Столична община го е обявявала за \"слагане на трупчета“, каза още вицепремиерът и обясни, че нещата не бива да се поляризират.Захариева каза, че не се виждала, с Цацаров но се чували, като последният път бил по случая с Желяз Андреев. \"За случая с кмета на „Младост“ не сме говорили, но като се върне ще се радвам да се видим. Това, че се разследват престъпления за корупция е много похвално, това че се правят такива акции и се показва, че органът работи също. Дълго време е следено, много хора са работили – поздравявам ги. Но не бива да приемаме всичко като лична нападка, напротив, това е начин да ставаме по-добри\", каза вицепремиерът. Тя е категорична, че не е искала да напада никого, а изразила позиция в отговор на въпрос.", "date": "2018.04.20", "title": "Захариева обясни за позицията си за ареста на Иванчева"}
{"url": "http://www.novinite.bg/articles/158955/Ivancheva-obyavi-akciyata-sreshtu-neya-za-zagovor", "text": "Акцията срещу кметицата на „Младост” е с цел нейният заместник Румен Русев да застане начело на района. Това заяви в съдебна зала Десислава Иванчева.\r\nАкцията срещу кметицата на „Младост” е с цел нейният заместник Румен Русев да застане начело на района. Това заяви в съдебна зала Десислава Иванчева.\r\n \r\nТя и нейната заместничка обявиха акцията срещу тях за заговор и категорично заявиха, че не са „светели като елхи”. Парите пък били подхвърлени.\r\nИванчева призна, че в деня на ареста е пила кафе в градинката на „Кристал” с Петко Дюлгеров. Прокуратурата твърди, че там е станала размяната на подкупа, Дюлгеров е взел комисиона от 14 000 евро, след което е арестуван пред Народния театър.\r\nЗаради Дюлгеров на заседанието не бяха допуснати камери, защото не желае да бъде сниман.\r\nИванчева обяви и име на инвеститор, който според нея я е натопил.\r\nКметицата извади и листове, на които ръчно е написала какво според нея се е случило и ги показа пред камерите и фотообективите.\r\n", "date": "2018.04.20", "title": "Иванчева обяви акцията срещу нея за заговор"}
