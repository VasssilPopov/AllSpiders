{"url": "https://www.novinite.bg/articles/168173/Izlojba-sas-zimni-pejzaji-privlicha-posetiteli-v-Ruskiya-centar", "text": "Коледна изложба от картини на талантливата художничка Даниела Стойкова привлича все повече столичани в Руския културен център на ул. Шипка 34. На Открита арт сцена всеки месец тя подготвя очарователни изненади за своите почитатели по време на спектакъла \"Измерения на Любовта\". Зимни пейзажи с коледно настроение зареждат посетителите. В творбите й са уловени духа на Коледа с идеята да достигне до празничните емоции и вълнения на посетителите, както и познавачите на изкуството й. С картините си Стойкова дарява светлина, топлина и доброта. Същевременно нейна експозиция има и в Милано, Италия. Картините й са изложени от септември в „Ил Салотто Миланезе“, пише ", "date": "2018.12.04", "title": "Изложба със зимни пейзажи привлича посетители в Руския център"}
{"url": "https://www.novinite.bg/articles/168187/Stolichna-biblioteka-s-nova-iniciativa-Pisheshto-uchilishte", "text": "\"Пишещо училище\" е новата инициатива на клуб „Учители“ при Столична библиотека. В инициативата участие ще взимат учители, ученици и всякакви специалисти, свързани със системата на образованието със свои творби. В сряда, 5 декември, от 19 ч. ще се проведе първото събитие в Литературния клуб на библиотеката. Това ще е поетична вечер, в която свои произведения ще преставят учителите Милена Караангова, Николай Милчев и Веселин Геренов. Гостите на четенето ще могат да разговарят с поетите и да споделят впечатленията си от развитието на днешната българска поезия. Входът за четенето е безплатен, пише ", "date": "2018.12.04", "title": "Столична библиотека с нова инициатива - \"Пишещо училище\""}
{"url": "https://www.novinite.bg/articles/168188/Jena-za-parvi-pat-oglavi-Voenniya-sad-v-Sofiya", "text": "Жена оглави военен съд за първи път. Полковник Мадлен Димитрова-Гебрева беше избрана за председател на Военния съд в София. Тя беше подкрепена от всички членове на Съдийската колегия на Висшия съдебен съвет с 12 гласа \"за\" и нито един \"против\", съобщи lex.bg Широк дебат предизвика концепцията на съдия Гебрева за реформата във военното правораздаване, което е за по-голяма натовареност на съдиите, чрез законодателни промени и изменения в подсъдността на някои дела. С въпросната концепция, се иска промяма в четири закона - Наказателния кодекс (НК), Наказателно-процесуалния кодекс (НПК), Закона за административните нарушения и наказания (ЗАНН) и Административнопроцесуалния кодекс (АПК). Всички засегнати страни изразиха становищата си по тях, военните прокурори, ВКС и ВАС, пише ", "date": "2018.12.04", "title": "Жена за първи път оглави Военния съд в София"}
{"url": "https://www.novinite.bg/articles/168190/Vyara-Emilova-API-da-poemat-svoyata-otgovornost-i-da-otgovoryat-na-nasheto-pitane-za-kachestvoto-na-magistralite", "text": "„На 6 ноември група депутати от „БСП за България“, начело с Елена Йончева, внесе искане в АПИ за извършване на независима проверка в европейска лаборатория на качеството на българските магистрали. Почти 30 дни по-късно такава проверка не е направена, няма и отговор. Искаме АПИ да поемат своята отговорност и да отговорят на нашето питане“. Това заяви Вяра Емилова, член на ИБ на БСП, на пресконференция в централата на партията. Тя допълни, че Елена Йончева лансира и петиция със същата цел до ЕК и ОЛАФ, която е подкрепена към момента от 12 600 души. „Декларираме пълната си подкрепа към Елена Йончева и призоваваме всички български граждани, които искат да подкрепят петицията, да я намерят в интернет. Тя е с наименование: „Петиция за проверка на качеството на българските магистрали в европейска лаборатория“, допълни Емилова.", "date": "2018.12.04", "title": "Вяра Емилова: АПИ да поемат своята отговорност и да отговорят на нашето питане за качеството на магистралите"}
{"url": "https://www.novinite.bg/articles/168177/Evgeni-Krusev-podade-ostavka", "text": "Зам.-кметът по транспорта на София Евгени Крусев подаде оставка. Причината е разследването във връзка с ремонта на ул. „Граф Игнатиев”.", "date": "2018.12.04", "title": "Евгени Крусев подаде оставка"}
{"url": "https://www.novinite.bg/articles/168178/Avtobusnite-prevozvachi-gotovi-za-protest-sreshtu-Bonus-malus", "text": "Автобусните превозвачи готови за протест срещу „Бонус-малус“ Автобусните превозвачи готови за протест срещу системата „Бонус-малус“. В момента структурите в страната обсъждат как и кога ще се проведе протестната акция. Транспортният бранш е категорично против поредната поправка на системата „Бонус-малус“, обявена вчера на дискусия в столицата, предаде репортер на БГНЕС. Българското обединение на шофьорите, Съюзът на преподавателите по авто- мото подготовка, Браншовият съюз за стопанска инициатива в транспорта, Камарата на автомобилните превозвачи и граждани на пресконференция обвиниха КФН, че на дискусията не са били чути и не са имали възможност да зададат въпросите съм към консултанта на проекта „Ърнст енд Янг“, предаде репортер на БГНЕС. „Тази система е тотално отхвърлена в Европа и не трябва да се въвежда в България. Ако тази остане в този вид, предложен от КФН, ще излезем на протест“, категорична е Магдалена Милтенова от Браншовия съюз за стопанска инициатива в транспорта и представител на Националното сдружение на автобусните превозвачи. За протеста е получила подкрепа от автомобилни инструктори и превозвачи. Автобусният бранш е недоволен от идеята автобусите да бъдат обвързани с нарушенията на водачите. „Това е поредният абсурд на държавата, с който се опитва да превъзпита некоректните шофьори“, коментира Милтенова. Според нея поредната недомислица е шофьорите на общинските училищни автобуси да не носят отговорност, тъй като не попадат в обхвата на системата „Бонус - малус“. Сдруженията недоумяват защо не е направено обществено обсъждане за системата по предложенията на консултанта. Според бранша сега ще се наложи хвърляне на огромни пари за комисионна по проект, който е неприложим в България. Според експерта по пътна безопасност Алекси Стратиев идеята на системата е не да се намали пътнотранспортният травматизъм и инциденти, а финансовите благополучия на застрахователите. Стратиев посочи като пример, че в основата на системата „Бонус-малус“ са залегнали практиките в 7 европейски страни, сред които и Румъния и Холандия, където е три пъти по-малка статистиката на ПТП. „Странно е, че в нито една от тези страни, никъде не е включено предложението за „малус“ рестрикции“, отбеляза Стратиев. Председателят на Съюза на преподавателите по авто-мото подготовка Йонко Иванов разкри, че преди седмица е привикан заедно с негови колеги в КФН да си дадат мнението кой е за и кой против тази система. Въпреки че са казали категоричното си мнение против текстовете, на дискусията вчера отново не им е взета под внимание препоръката", "date": "2018.12.04", "title": "Автобусните превозвачи готови за протест срещу „Бонус-малус“"}
{"url": "https://www.novinite.bg/articles/168179/Iliyana-Jotova-kam-studentite-v-YuZU-Pojelavam-vi-kariera-s-balgarskite-diplomi", "text": "Мечтата ми беше да уча в България – това споделиха чуждестранни студенти от български произход на среща с вицепрезидента Илияна Йотова в Югозападния университет „Неофит Рилски“. Вицепрезидентът организира Студентска лаборатория „Перспективи за развитие с българска диплома“ със студенти, които учат в България по ПМС №103 и ПМС №228. Илияна Йотова разговоря с младежите за избора им да получат висше образование в нашата страна, за възможностите за реализация и за трудностите пред тях. На срещата присъстваха представители на Министерство на образованието и науката, на Дирекция „Миграция“ към Министерство на вътрешните работи, както и на Комисията по българско гражданство към президентската институция. Около 2000 студенти от български произход се обучават в българските висши учебни заведения по ПМС №103 и ПМС №228. „Ние сме българи и искаме да градим бъдещето си в България“, отбелязаха присъстващите студенти. Почти всички свързват своята професионална реализация с България. Вицепрезидентът Илияна Йотова сподели намеренията си в разговорите с чуждестранни студенти от български произход да завършат с една голяма среща с представители на работодателските организации, на синдикатите, на академичните ръководства и на студентските съвети. „Трябва да дадем отговор на въпроса дали е възможна кариера с българска диплома в България“, отбеляза Илияна Йотова. Вицепрезидентът изтъкна, че е необходима цялостна национална политика за осигуряване на качествени работни места и за чуждестранните студенти с български произход. Вицепрезидентът посочи острия дефицит на работна ръка в България и постави въпроса доколко нашата страна е способна да приеме кадрите, които търси и иска отвън. „България трябва да изгради необходимата социална и икономическа инфраструктура, за да може да поеме тези работници“, подчерта Илияна Йотова. При вноса на работна ръка вицепрезидентът посочи опасността от социален дъмпинг.", "date": "2018.12.04", "title": "Илияна Йотова към студентите в ЮЗУ: Пожелавам ви кариера с българските дипломи"}
{"url": "https://www.novinite.bg/articles/168193/Asansor-s-8-dushi-propadna-v-bolnica-vav-Varna", "text": "Осем души пропаднаха с асансьор във варненската болница „Света Анна”, съобщават от прокуратурата. Една жена е пострадала.Инцидентът е станал около 14:10 часа. В асансьор с товароподемност от 500 кг са се качили осем души. След потеглянето асансьорът е пропаднал надолу с около 60 см.С помощта на служители от Гражданска защита са били извадени шестима души от авариралия асансьор. След освобождаването им асансьорът рязко е потеглил нагоре с още двама души и е спрял на последния етаж на болничното заведение. Пострадал е един от пътуващите, за когото се предполага, че е с фрактура. Започнало е досъдебно производство.", "date": "2018.12.04", "title": "Асансьор с 8 души пропадна в болница във Варна"}
{"url": "https://www.novinite.bg/articles/168181/BSP-Fandakova-da-poeme-otgovornost-za-remonta-na-Grafa", "text": "БСП поиска столичният кмет Йорданка Фандъкова да поеме отговорност за ремонта на ул. \"Граф Игнатиев\". Лидерът на столичните социалистите Калоян Паргов посочи, че оставката на Евгени Крусев не решава проблема. Паргов коментира още: \"Оставката мога да я коментирам с изречението \"шах на пешката, за да спасим царицата\". Но оставките не решават проблема. Оставката на един заместник-кмет няма да реши проблемите, защото отговорността за назначаването на един или друг заместник-кмет носи кметът. Ще припомня, че когато г-жа Фандъкова предложи за кмет г-н Крусев преди две години след като Любомир Христов подаде оставка заради скандала със спирконавесите, тогава поставихме въпроса за експертизата на един 28-годишен кмет и то по такъв ключов ресор, какъвто е транспортът. Няма как да бъдем убедени, че едно 28-годишно момче ще носи отговорност за толкова милиони и за такива проекти\".", "date": "2018.12.04", "title": "БСП: Фандъкова да поеме отговорност за ремонта на „Графа“"}
{"url": "https://www.novinite.bg/articles/168182/Do-obed-Nad-42-000-zeleni-bileti-prodadeni-v-Sofiya", "text": "Над 42 000 зелени билети за градски транспорт в София са продадени до 12:30 ч. днес, съобщи директорът на Центъра за градска мобилност Христиан Петров.Зеленият билет струва 1 лев и важи за неограничен брой пътувания с автобус, метро, трамвай и тролей за деня. Той бе пуснат днес от Столичната община заради мръсния въздух. Целта е по-евтиният билет да накара повече софиянци да оставят колите си и да се придвижват с градски транспорт в дни с превишение на нивата на фините прахови частици.\"За сравнение първият път, когато беше пуснат зелен билет - на 28 януари бяха продадени 23 000. Сега те са много повече, но трябва да имаме предвид, че 28 януари беше неделя\", обясни Петров.От пунктовете на ЦГМ в делничен ден до обяд обикновено се продават 3000-3200 билета, а днес зелен билет от пунктовете са си купили 5600 души.До обяд от мобилното приложение на ЦГМ обикновено се купуват 100 билета, сега те са 700.\"Доставили сме над 120 000 зелени билета на метрото и по 40 000 на \"Столичен електротранспорт\" и на \"Столичен автотранспорт\". Ако някъде билетите свършат има създадена организация за зареждане. Такъв случай имаше по линията на трамвай 7\", каза Петров, цитиран от \"24 часа\".Над 2000 души са ангажирани с продажбата на зелените билети. Затова точни данни колко софиянци са се възползвали от по-евтините билети за пътуване ще има утре.", "date": "2018.12.04", "title": "До обед: Над 42 000 зелени билети продадени в София"}
{"url": "https://www.novinite.bg/articles/168186/Kaloyan-Pargov-za-ostavkata-na-Krusev-Shah-na-peshkata-za-da-spasim-caricata", "text": "„Групата на БСП в Столичния общински съвет поиска отговорност от кмета на София Йорданка Фандъкова в първо лице, а не от буферите, които я пазят. Ситуацията може да се определи само като – шах на пешката, за да спасим царицата“.  Това каза председателят на ГС на БСП – София Калоян Паргов по повод оставката на зам.-кмета на Столична община по транспорта Евгени Крусев.  Той заяви, че оставките няма да решат проблемите на София, защото отговорността се носи от кмета Фандъкова, която отговаря за назначенията в администрацията. Паргов каза още, че това е очевиден провал в кадровата политика на ГЕРБ. „Няма как едно 28 годишно момче да управлява такива големи ресурси, като транспорта на столицата, без някой да стои зад него“, коментира социалистът. Калоян Паргов каза още, че кризисният PR, който наблюдаваме по темата за мръсния въздух в София, едва ли ще успокои жителите на столицата. „Всички сме потърпевши от мръсния въздух в града. Учудващо е, обаче, че данните на сайта на Столична община и измерванията на гражданските организации показват различни неща. Това е опит да се прикрие истината, защото нито зелени, нито безплатни билети ще решат проблема“, заяви председателят на БСП в София.  Паргов обясни, че смисълът на данъка за старите автомобили трябва да е - парите да бъдат целево използвани за справяне с проблемите с мръсния въздух в цялата страна. „Парите от новия данък трябва да бъдат насочени към хората, които се отопляват на твърдо гориво и да се вложат в очистващи инсталации, защото мръсният въздух допринася за увеличаване на смъртността у нас. Решаването на въпроса изисква спешни мерки“, каза още Калоян Паргов.", "date": "2018.12.04", "title": "Калоян Паргов за оставката на Крусев: Шах на пешката, за да спасим царицата"}
{"url": "https://www.novinite.bg/articles/168176/Slushat-SRS-ta-po-deloto-sreshtu-Ivancheva", "text": " Вече сме зле психически и моля заседанието да не е целодневно. Това каза Бляна Петрова в началото на днешното заседание на делото срещу нея и отстранения кмет на район Младост Десислава Иванчва. Те и Петко Дюлгеров са подсъдими за подкуп, предаде репортер на БГНЕС. Петрова каза пред съда, че „вече сме три задържани в килията и въздухът не достига. Кислородът не достига буквално”, посочи Петрова. „Мисля, че за съвсем кратък период са били две, през останалото време са три, а и всички имаха възможност да видят в медиите снимките от килията както представлява, какъв е прозорецът, който очевидно няма как да се отвори, т.е. нямаме нормален достъп на свеж въздух, доколкото софийският въздух може да бъде наречен така“, обясни пред медиите адвокатът на Петрова – Емануил Йорданов. Той подчерта, че това, което на него му прави много силно впечатление е, че поредица от длъжностни лица, начело с министъра на правосъдието се оплакват от пренаселеност на следствените арести. „За мен тази пренаселеност е следствие от безобразната практика прокуратурата да иска най-тежките мерки за неотклонение, независимо от това дали разполага с доказателства или не и съдът да се съгласява в 98% от случаите с това“, посочи защитникът. Той заяви, че в конкретното дело липсва какъвто и да е смисъл Иванчева и Петрова да бъдат държани повече в арест. На заседанието днес се слушат СРС-та от телефонни разговори между свидетеля Ваклин и човек обозначен като мъж. „Мен лично разговорите между Дюлгеров и Ваклин въобще не ме засягат. Аз защитавам Биляна Петрова, така че какво си уговарят те - чухте има приказки за дограма, за наводнена баня, хомеопатията беше през три реда по веднъж. Така, че просто добавяме доказателства, които не ползват прокуратурата за пореден път. В тези разговори отсъства участието на Иванчева и Петрова“, посочи защитникът на бившата зам.-кметица. БГНЕС припомня, че за днес министърът на правосъдието Цецка Цачева беше свикала среща с ръководствата на прокуратурата, Министерство на вътрешните работи, Главна дирекция „Изпълнение на наказанията\" и Областна служба „Изпълнение на наказанията\". Основната тема трябваше да бъдат условията в следствените арести. Повод за нея станаха снимки, разпространени от омбудсмана Мая Манолова от килията на бившата кметица на столичния район „Младост\" Десислава Иванчева и нейната заместничка Биляна Петрова. Те заедно с Петко Дюлгеров, също бивш кмет на района, са обвинени за подкуп. Задържаните Иванчева и Петрова отправиха искане да присъстват на свиканото от Цачева заседание. На срещата беше поканена и Мая Манолова. Срещата беше отменена и предстои определянето на нова дата.", "date": "2018.12.04", "title": "Слушат СРС-та по делото срещу Иванчева"}
{"url": "https://www.novinite.bg/articles/168191/Iliyana-Jotova-Specialnite-slujbi-za-sigurnost-sa-reagirali-barzo-i-adekvatno", "text": "Притежаването на огнестрелно оръжие от лица с криминално досие е по-сериозният проблем, който поставя пред институциите вчерашният случай с нахлуване в приемната на Президенството на въоръжен мъж. Това каза в Благоевград вицепрезидентът Илияна Йотова, която се срещна със студенти - етнически българи, обучаващи се в Югозападния университет. Специалните служби за сигурност са реагирали бързо и адекватно на вчерашния инцидент, заяви  вицепрезидентът Йотова:\"Мисля, че вчера и жандармерията, и националната служба за охрана реагираха наистина безупречно и адекватно. Предотвратена е може би по-голяма беля и по-голям случай\". Случаят обаче поставя въпроса за контрола по притежаването и носенето на оръжие на обществени места, коментира  Илияна Йотова:\"Как един човек с криминално досие, ако това се докаже, защото и ние разполагаме в момента с информацията, която имате и вие - може да носи законно оръжие. Това е по-големият въпрос, но тук опира вече не до сигурността на президентството, а за сигурността на цялата ни държава. Президентството се охранява от НСО, но какво остава за сигурността на другите граждани, които си нямат НСО и нямат жандармерия\"?Със студенти от Югозападния университет, които са от българските исторически диаспори, вицепрезидентът Илияна Йотова коментира актуални въпроси и проблеми, с които те се сблъскват, както и възможностите им за реализация у нас.Основният проблем, който поставиха студентите от Македония, Сърбия и Албания беше:\"За много от нас най-важният въпрос е кога ще получим българско гражданство. Много от нас вече чакаме от пет, шест години и още не сме го получили\". ", "date": "2018.12.04", "title": "Илияна Йотова: Специалните служби за сигурност са реагирали бързо и адекватно"}
{"url": "https://www.novinite.bg/articles/168183/110-dushi-minaha-prez-Pirogov-zaradi-poledicata-v-Sofiya", "text": "Над 110 са пострадалите вече, които са преминали през травматологичните отделения на болница \"Пирогов\", съобщиха от лечебното заведение. 20 души са гипсирани заради падания, свързани с поледицата навън.Почистващите фирми в София започнаха тази сутрин обработка на спирките на градския транспорт и по входовете на метрото със смеси против заледяване заради дъжда и ниските температури в някои райони, съобщиха от Столичната община.Общината призовава гражданите да са внимателни при придвижването си по улиците, защото е възможно да има заледени участъци по тротоарите.", "date": "2018.12.04", "title": "110 души минаха през \"Пирогов\" заради поледицата в София"}
{"url": "https://www.novinite.bg/articles/168157/Dneven-horoskop-za-vtornik", "text": "Най-малките неща са тези, които наистина имат значение днес, дори ако сте сигурни, че трябва да обръщате внимание на по-големите неща.Започнете нещо ново днес, дори да ви се струва странно или отблъскващо. Това е един от онези дни, в които трябва да съчетавате много неща едновременно.Фактите днес са безпогрешни. Трябва да се занимавате с нещо, което не може да бъде пренебрегнато и трябва да имате много хора на ваша страна. Вижте повече на:", "date": "2018.12.04", "title": "Дневен хороскоп за вторник"}
{"url": "https://www.novinite.bg/articles/168158/MVR-puska-tajni-moshtni-koli-da-snimat-agresivni-vodachi", "text": "Публикувано във факти.бг:МВР ще пусне мощни немаркирани автомобили, оборудвани с камери, които ще записват агресивното поведение на водачи на високоскоростни луксозни коли по магистралите и скоростните пътища. Това са част от мерките, приети на последното заседание на обществената консултативна комисия по проблемите на безопасността на движението по пътищата.Комисията е междуведомствен орган, в който по правило участват представители на много министерства на ниво зам.-министри, няколко обществени организации, сред които Българският червен кръст и Съюзът на автомобилистите. Неин председател е вътрешният министър.Мярката с мощните коли, които ще дебнат пътните хулигани, ще е задължение на вътрешното министерство. Тя е записана като \"въвеждане на негласен контрол за документиране на агресивното поведение\", пише в. „Сега“.Интересно е да се отбележи, че вътрешното министерство е записало като краен срок за вкарване на мярката и за оборудването на преследвачите 1 януари 2020 г. Не се отбелязва защо е необходимо толкова дълго време за въвеждането ѝ, но пък по този начин повече от очевидно се признава, че МВР и неговите контролни органи са напълно безсилни пред пътните хулигани със скъпи автомобили, които карат с по 200-300 км/ час, като тормозят и притискат други водачи.Всъщност държавно-обществената комисия излиза с много мерки, които според нея имат за цел подобряване на безопасността на движението. Те са разделени в три групи. Едните са мерки за внасяне на заседание на Министерския съвет, другите са такива, които трябва да се изпълняват от министерствата, областните управи и общините, а последните са предложения към работната група за разработване на новите закони. Например препоръчва се \"на кметовете и общинските ръководства, на работодателите от частния сектор, на ръководителите на обществени организации да създадат система за опазване на техните служители и работници от нараняване при движението по пътищата\". Не се казва как точно например работодателите ще опазват живота и здравето на работниците си.Предлага се и срокът на обучение по кормуване да се увеличи от 31 на 50 часа. Освен това е заложено Министерството на образованието \"да осигури цялостен цикъл за обучение на децата от детската градина до 12-и клас за безопасно участие в движението като пешеходци, пътници, велосипедисти и водачи на МПС\". Предвидено е обучението по новите програми да започне през учебната 2021/2022 г.Държавно-обществената комисия прави и множество предложения за нови текстове към Закона за движение по пътищата. Сред тях е например идеята за превишение на скоростта на 40 км /ч, по който и да е път да се отнема книжката за месец, за същия срок да се спира автомобилът от движение, да се отнемат 13 от всички 39 контролни точки и да се налага 1000 лв. глоба. Предлага се и намаляване на максимално разрешената скорост на движение от 90 км/ч на 80 км/ч по двулентовите пътища, които не са обезопасени, нямат разделителна преграда на насрещно движещите се превозни средства и по които мантинелите, колчетата и др. крайпътни съоръжения са разположени на разстояние по-малко от нормативно допустимото. Комисията предлага на водач, който \"допусне пътнотранспортно произшествия на хоризонтална крива\" (разбирай завой), да му се налага директно \"проверовъчен изпит поради незнание и неумение да преминава тези участъци\", а книжката да му се \"отнема веднага до успешното вземане на проверовъчния изпит\".Тежки санкции с отнемането на много контролни точни при определени нови конкретни нарушения предлага още комисията. За първи път се прави опит за въвеждане на по-тежки санкции при нарушения на правилата през празничните и почивните дни. Комисията предлага за тях да се отнемат 10 контролни точки. Като нови нарушения са посочени например тези, при които водачът вози пътници - отнемане на 15 контролни точки, ако има катастрофа в чуждата лента - 20 точки, ако е блъснат пешеходец - 15 точки, при блъскане отзад на движещ се автомобил - 10 точки.Комисията предлага изключително спорна промяна: когато е хванат водач, който е неправоспособен, лишен от правоуправление или е под въздействие на алкохол и превозва пътници - да бъде подведен под отговорност за измама. Още по-спорно е предложението, в случай че пътниците заявят, че знаят това, те да могат да бъдат подвеждани под отговорност за подбудителство или съучастие. Предлага се и въвеждането на правилото, според което всеки водач \"да е длъжен, когато влезе в автомобила, да извади шофьорската си книжка и да я постави на видно място, преди да потегли\".Комисията аргументира предложенията си с това, че по показател убити на 1 милион жители България е на челно място по смъртност сред от Европейския съюз. През 2017 г. е отчела 96 убити на един милион жители при средна стойност на този показател за останалите страни 49 убити.", "date": "2018.12.04", "title": "МВР пуска тайни мощни коли да снимат агресивни водачи"}
{"url": "https://www.novinite.bg/articles/168162/Franciya-otmenya-uvelichavaneto-na-akciza-varhu-gorivata", "text": "Френското правителство отменя увеличението на акциза върху горивата от 1 януари, съобщи правителствен източник, цитиран от агенция Франс прес.Именно планираното увеличение от догодина беше в основата на бурните протести в страната през последните две седмици.Очаква се премиерът Едуар Филип да обяви стъпката по-късно днес, както и други мерки, целящи успокояване на националните демонстрации, които се превърнаха в бунт срещу президента Еманюел Макрон.Отмяната на увеличаването на акциза бе едно от основните искания на лидерите на „жълтите жилетки“, заедно с по-висока минимална заплата и връщането на данък „богатство“ за печелещите повече, който бе отменен миналата година.Макрон решил да замрази планираното увеличение на акциза късно в понеделник.", "date": "2018.12.04", "title": "Франция отменя увеличаването на акциза върху горивата"}
{"url": "https://www.novinite.bg/articles/168189/Fandakova-priema-ostavkata-na-Krusev", "text": "Столична община ще продължи да съдейства на проверката на прокуратурата. Като част от това преди месец до прокуратурата бяха изпратени резултатите от проверката на дирекция „Вътрешен одит“. По заповед на кмета бяха проверени всички обстоятелства, довели до изменението на проекта за релсовия път по ул. „Граф Игнатиев“. „Столична община оказва пълно съдействие на проверяващите органи, като всички документи и установени от вътрешната проверка факти са присъединени към проверката на прокуратурата. Като възложител на проекта г-н Крусев носи своята отговорност. Реконструкцията на ул. „Граф Игнатиев“ е голям проект, при реализацията на който се изисква експертизата и  компетентните решения на широк кръг експерти, в това число и проектантите. В този процес всеки един носи своята лична и професионална отговорност“, заяви Йорданка Фандъкова, пише ", "date": "2018.12.04", "title": "Фандъкова приема оставката на Крусев"}
{"url": "https://www.novinite.bg/articles/168168/Zadarjaha-sarbin-s-kontrabandni-cigari", "text": "Сръбски гражданин ще бъде съден за притежаване на голямо количество контрабандни цигари, съобщиха от МВР в Перник.Стоката е открита в лек автомобил \"Ситроен\", ползван от него. 46-годишният мъж, живеещ с настоящ адрес в София, превозвал 8 600 къса цигари без бандерол. Стойността на стоката възлиза на над 3 200 лева, а невнесеният акциз - 1 840 лева.Мъжът е привлечен като обвиняем и му е наложено 72-часово прокурорско задържане. Предстои да му се иска постоянен арест.Сърбинът е криминално проявен и е познат с притежаване на акцизни стоки без бандерол. В средата на тази година е осъден за същото престъпление.", "date": "2018.12.04", "title": "Задържаха сърбин с контрабандни цигари"}
{"url": "https://www.novinite.bg/articles/168147/Oblachno-no-se-zatoplya", "text": "По Черноморието ще има мъгли или ниска облачност. В следобедните часове ще има временно подобрение на видимостта и намаление на облачността. Ще духа слаб до умерен вятър предимно от север. Максимални температури на въздуха: 7°-10°. Температурата на морската вода е 9°-10°. Вълнението на морето ще бъде 1-2 бала.На 04.12.2018 слънцето ще изгрее в 07:40 часа и ще залезе в 16:53 часа. Продължителност на деня 09:13 часа.На 04.12.2018 луната ще изгрее в 04:17 часа и ще залезе в 15:31 часа. Осветеност на диска в 0h UT 12 %. Фаза на луната: след последна четвърт преди новолуние.", "date": "2018.12.04", "title": "Облачно, но се затопля"}
{"url": "https://www.novinite.bg/articles/168149/Eto-kak-vlastite-boryat-mrasniya-vazduh-v-Sofiya", "text": "В момента концентрацията на прахови частици в София е 122 микрограма. Тя не може да се сравнява със средно денонощната норма. Това е моментна стойност, заяви в сутрешния блок на Нова телевизия главният експерт към отдел \"Мониторинг на въздуха\" Тодорка Петкова. Количество прахови частици в пъти над нормата беше измерено в Горна Оряховица, Шумен, Русе и други населени места. Нормата е 50 микрограма за кубичен метър. Петкова каза, че това замърсяване има сезонен характер и се повишава с настъпването на отоплителния период. Изгарянето на повече твърди горива, в съчетание с мъглата и температурната инверсия, спомагат за задържването и натрупване на прахови частици. Според главния експерт автомобилите също замърсяват атмосферата, но в по-малки количества. Извършват се проверки на място. Въведохме зелен билет за 4 декември - еднодневна абонаментна карта, която струва 1 лв. за цялата градска мрежа за целия ден. Призовавам всички днес да използват градския транспорт, заяви директорът на дирекция \"Климат, вода и въздух\" към Столична община Теодора Полимерова. Тя посочи, че се правят проверки за нерегламентирано изгаряне на отпадъци на открито. В понеделник в квартал \"Факултета\" не са открити нарушители. От общо 93 семейства, които живеят във виетнамските общежития, 65 се отопляват чрез електричество. От началото на годината са проверени много сторителни обекти, автосервизи. Съставени за актове съгласно наредбите на Столична община. За последните 2 уикенда са направени 140 проверки.Ясен Джабиров от гражданската инициатива \"Air Sofia\" каза данните на инициативата показват в пъти повече замърсяване от официалната информация. Причина за това е влажността на въздуха. Джабиров информира, че средните стойности съвпадат с държавните. Според него инверсията е само повод за по-сериозното разглеждане на проблема. Трябва да има адекватен план за подобни критични ситуации, както и политика за ограничаване на произвеждането на замърсяване, добави Джабиров.Над 55 000 домакинства се отопляват неекологично. Специални електростатични филтри улавят праховите частици в атмосферата, като намаляват нивата на замърсяването. Осем филтри са поставени на територията на квартал \"Факултета\", две са на административни сгради. Кметът на \"Красна поляна\" Иван Чакъров заяви, че е нужен по-голям брой филтри, за да се постигне нужния ефект. Необходимо е да се обхванат повече домакинства. ", "date": "2018.12.04", "title": "Ето как властите борят мръсния въздух в София"}
{"url": "https://www.novinite.bg/articles/168150/Otnovo-Zelen-bilet-sreshtu-mrasniya-vazduh-v-Sofiya", "text": "Заради високите нива на фини прахови частици през последните няколко дни в столицата общината въвежда \"Зелен билет\" за утре (4 декември).  Той представлява абонаментна карта за един ден за всички линии на градския транспорт на стойност от 1 лев. Столичани могат да си закупят \"Зелен билет\" от всеки пункт на Центъра за градска мобилност, касите на метрото, от водачите на превозните средства и чрез мобилното приложение sofia.mpas, пише Общината разкрива и временни буферни паркинги в най-дясната пътна лента по основни входни булеварди на столицата – бул. „Александър Малинов“при метростанция „А.Т.Балан“ и „Бизнес парк София, бул.“България“ между „Т.Каблешков“ и „Гоце Делчев“, при метростанция „Дружба“на бул.“Цветан Лазаров“ и бул.Кръстьо Пастухов“, бул.„Ботевградско шосе“ при спирката на трамвай №22, на бул.„ Царица Йоана“ при местростанция „Люлин“, на бул.„Панчо Владигеров“ при метростанция „Сливница“ и „Западен парк“. Сред останалитте мерки, които са предприети са проверките за нерегламентирано горене на отпадъци по кварталите. Съветите към гражданите са да носят плътен шал, когато излизат. Хората с хронични респираторни и сърдечно-съдови заболявания да избягват продължителен престой навън, а директорите на училища и детски градини да не провеждат занятия на открито. Когато не са в движение шофьорите на моторни превозни средства да не оставят автомобилите си с включен двигател.", "date": "2018.12.04", "title": "Отново \"Зелен билет\" срещу мръсния въздух в София"}
{"url": "https://www.novinite.bg/articles/168185/Rumancite-harchat-naj-mnogo-pari-za-hrana-v-celiya-ES", "text": "\r\nРумънците харчат за храна и безалкохолни напитки над два пъти повече от средните стойности в ЕС, предаде Асошиейтед прес, като се позова на официални данни.\r\n\r\n\r\n\r\n\r\n\r\n\r\n", "date": "2018.12.04", "title": "Румънците харчат най-много пари за храна в целия ЕС"}
{"url": "https://www.novinite.bg/articles/168180/Povdignaha-obvinenie-na-zadarjaniya-s-orajie-v-sgradata-na-prezidentstvoto", "text": "Прокуратурата е повдигнала обвинение на мъжа, задържан вчера с огнестрелно оръжия в сградата на президентството, съобщиха от пресцентъра на Софийската районна прокуратура. В него са открити пистолет марка \"Валтер\" и 19 броя боеприпаси, без да има разрешение за тях. За това е и повдигнатото му обвинение. Мъжът е задържан за 72 часа в ареста, а наказанието, което може да получи, е от две до осем години.", "date": "2018.12.04", "title": "Повдигнаха обвинение на задържания с оръжие в сградата на президентството"}
{"url": "https://www.novinite.bg/articles/168151/Deloto-Ivancheva-prodaljava", "text": "Специализираният наказателен съд, 14-и състав,  днес отново заседава по делото срещу кмета на Младост Десислава Иванчева, заместничката й Биляна Петрова и Петко Дюлгеров. И тримата са с обвинения за взимане на подкуп.  Вчера адвокатите на подсъдимите поискаха отвод на прокурорите заради много нарушения на правилата и най-вече заради безпристрастност. Третият подсъдим Петко Дюлгеров не бе доведен в съда. Защитниците на Иванчева и Петрова смятат, че това се прави умишлено и делото се бави. Делото започва в 9.30 ч. тази сутрин, информира ", "date": "2018.12.04", "title": "Делото \"Иванчева\" продължава"}
{"url": "https://www.novinite.bg/articles/168148/Dnes-pochitame-Sveta-Varvara", "text": "На 4 декември Православната и Католическата църкви почитат Света Великомъченица Варвара.\r\nТя се приема за покровителка на починалите от внезапна смърт – тези, които са нямали време да се покаят и причестят.\r\nСвета Варвара е родена в семейството на аристократ езичник от Илиопол и се отличавала с особена красота. Тя се запознава с християни и приема свето кръщение и когато бащата научава, че дъщеря му е станала християнка, нарежда да я бичуват и получава съгласието на управителя на града Мартиан да я осъди на смърт. По нареждане на бащата Варвара е обезглавена. Поверието гласи, че Божието възмездие настига бащата на Варвара и управителя на града – двамата са поразени от мълния.\r\nПрез VI век мощите на света Варвара са пренесени в Константинопол.\r\nВ някои райони на страната, Света Варвара е приемана за покровителка на болните деца, по-специално на заболелите от дребна шарка, затова и хората я наричали Баба Шарка. Жените месели и раздавали за здраве \"къпани\" питки. Друг обичай е да се вари боб и да се слагат по няколко зърна на коляното на детето и то да ги изяде без ръце. В други райони света Варвара се почитала като покровителка на домашните птици. Празникът се наричал още Женска Коледа, тъй като девойките се пременявали, обикаляли домовете и пеели песни за здраве.\r\nТози ден е натоварен с предричания в обичаите – по седенките се извършвали гадания коя девойка за кой момък ще се омъжи. В българския фолклор за обичаите, съпътстващи празниците на света Варвара – свети Сава (5 декември) и свети Никола (6 декември), има поговорка: \"Варвара вари, Сава пече, Никола гости посреща\".\r\nИмен ден днес празнуват всички, носещи имената Варвара, Варвадран, Варя, Варадин.\r\n", "date": "2018.12.04", "title": "Днес почитаме Света Варвара"}
{"url": "https://www.novinite.bg/articles/168152/10-koli-se-nanizaha-vav-verijna-katastrofa-pri-bul-Lomsko-shose-v-stolicata", "text": "Движението е задруднено и има колона от автомобили на Околъврястното - Северната тенгента в района на пътния възел с бул. Ломско шосе. Там е станала верижна катастрофа. Трафикът е затруднен, а на мястото има служители на Пътна полиция, които подпомагат движението. Малко след 7 ч. тази сутрин е станал инцидентът над пътния възел с бул. „Ломско шосе“ посока към бул. „Рожен“.  Над 10 автомобила са ударени, а причината е гъстата мъгла и несойбразена скорост. По първоначална информация има четирима пострадали. Всички са откарани към столични болници за прегледи. Пътна полиция – СДВР се е заел с организацията на движението в района, което е силно затруднено, пише ", "date": "2018.12.04", "title": "10 коли се нанизаха във верижна катастрофа при бул. Ломско шосе  в столицата"}
{"url": "https://www.novinite.bg/articles/168153/Priem-promenya-dvijenieto-v-stolicata", "text": "От 14:00 часа до приключване на приема на 05.12.2018 г. се забранява престоят и паркирането на пътни превозни средства, с изключение на автомобилите на гостите поканени на приема, както следва:„Център за градска мобилност” ЕАД ще осигури специализиран автомобил за принудително преместване на паркирани в нарушение автомобили, само по нареждане на отдел „Пътна полиция” при СДВР, за времето и мястото посочени по-горе, съгласно чл.171, т.5 от Закона за движението по пътищата.", "date": "2018.12.04", "title": "Прием променя движението в столицата"}
{"url": "https://www.novinite.bg/articles/168154/Zasnemaneto-na-socialen-klip-ogranichava-dvijenieto-v-stolicata", "text": "От 08:00 до 19:00 часа на 10.12.2018 г. се забранява престоят и паркирането на пътни превозни средства, с изключение на автомобилите на снимачния екип, извън местата в режим на платено паркиране \"служебен абонамент\" на ул. \"Московска\"  между бул. \"Васил Левски\" и ул. \"Дунав\" - 25 /двадесет и пет/ паркоместа.„Център за градска мобилност” ЕАД ще осигури специализиран автомобил за принудително преместване на паркирани в нарушение автомобили, само по нареждане на отдел „Пътна полиция” при СДВР, за времето и мястото посочени по-горе, съгласно чл.171, т.5 от Закона за движението по пътищата.", "date": "2018.12.04", "title": "Заснемането на социален клип ограничава движението в столицата"}
{"url": "https://www.novinite.bg/articles/168166/Velikobritaniya-moje-ednostranno-da-se-otkaje-ot-Brexit", "text": "Великобритания може да прекрати едностранно процедурата по Brexit, заяви генералният адвокат на Съда на ЕС Кампос Санчес-Бордона, съобщава BNR.Според него съдът трябва да вземе решение, че чл. 50 позволява едностранно оттегляне на уведомлението за намерение за напускане на ЕС, се казва в изявление на съда.Мненията на генералния адвокат нямат задължителна сила, но съдът обикновено се съобразява с тях при вземането на крайно решение.Днес британският парламент започва петдневни дебати по постигнатото от премиерката Тереза Мей споразумение с Брюксел. Гласуването по него ще се състои на 11 декември.", "date": "2018.12.04", "title": "Великобритания може едностранно да се откаже от Brexit"}
{"url": "https://www.novinite.bg/articles/168163/ViK-avariya-zatvori-ul-Rakovski-pri-Sofijskata-opera", "text": "ВиК авария затвори участък от улица \"Раковски\" до Софийската опера, видя Столица.bg. От вчера там е разкопано и част от улицата е затворена за движение на автомобилите. Има голям изкоп, в който работят служители на Софийска вода. Има авария и се налага подмяната на сградно-канализационно съединение. Имаме разрешение от Столична община, обясниха пред  от дружеството концесионер. По предварителни планове ремонтът трябвало да продължи до неделя. При разкопаването обаче се оказало, че аварията е доста по-голяма от очакваното и най-вероятно ремонтът ще продължи и следващата седмица, казаха от Софийска вода. Водата е спряна само в някои участъци на района.", "date": "2018.12.04", "title": "ВиК авария затвори ул. \"Раковски\" при Софийската опера"}
{"url": "https://www.novinite.bg/articles/168155/Porojanov-svikva-Saveta-po-jivotnovadstvo", "text": "\r\nМинистърът на земеделието и храните Румен Порожанов свиква Съвета по животновъдство.\r\n\r\n\r\n\r\n\r\n", "date": "2018.12.04", "title": "Порожанов свиква Съвета по животновъдство"}
{"url": "https://www.novinite.bg/articles/168160/ChEZ-zapochva-pregovori-za-prodajbata-na-balgarskite-si-aktivi-i-s-Indiya-pauar", "text": "Публикувано във факти.бг:Чешката компания ЧЕЗ започва преговори за продажбата на българските си активи с класираната на второ място компания \"Индия пауър\". От централата на чешкото дружество съобщиха за \"Хоризонт\", че преговорите с \"Инерком\" продължават да се водят паралелно.В писмо до медиите от компанията на Гинка Върбакова съобщават, че фирма \"Инерком\" работи за приключване на сделката и че имат валиден договор с ЧЕЗ. \"Българската компания полага всички необходими усилия за изпълнение на отлагателните условия по договора.\"Става въпрос за получаване на регулаторно разрешение, на което се очаква одобрението\", обясняват от \"Инерком\".Срокът, в който те трябваше да платят, изтече на 30-и ноември.През февруари за купувач на българските дружества на ЧЕЗ, които снабдяват с ток Западна България, бе избрана фирма \"Инерком\". Дотогава компанията и нейната собственичка Гинка Върбакова не бяха известни, което предизвика и редица съмнения за възможностите тя да се справи с управлението на дружествата. С казуса се занимава и парламента, а заради познанството си в Гинка Върбакова енергийният министър Теменужка Петкова дори подаде оставка, но в крайна сметка запази поста си.Сделката не бе позволена от Комисията за защита на конкуренцията, което бе обжалвано от фирма \"Инерком\". Според предварителния договор българската компания имаше 9-месечен срок да плати на ЧЕЗ, който изтече на 30-ти ноември, без да има плащане по сделката. Така чехите започват разговори с индийската \"Индиа пауър\", която първоначално се яви като кандидат-купувач заедно с друга българска фирма, фалирала малко след това - Фючър енерджи. Индийците обаче твърдят, че могат да продължат и без българския си партньор и че все още имат интерес към покупката.Същевременно, в писмо до медиите, от компанията на Гинка Върбакова съобщават, че фирма \"Инерком\" работи за приключване на сделката и че имат валиден договор с ЧЕЗ, както и че полагат всички необходими усилия за изпълнение на отлагателните условия по договора.Междувременно стана ясно, че с определение от 20-и ноември Върховният административен съд е отменил отказа на Комисията за защита на конкуренцията да одобри придобиването на българските активи на ЧЕЗ от „Инерком“.С мотив, че отказът е незаконосъобразен, върховните съдии Нина Докторова, Румяна Монова и Красимир Кънчев са върнали преписката на Комисията. Тя обаче е обжалвала определението пред петчленен състав на Върховния административен съд, казаха за \"Хоризонт\" от съда.", "date": "2018.12.04", "title": "ЧЕЗ започва преговори за продажбата на българските си активи и с „Индия пауър“"}
{"url": "https://www.novinite.bg/articles/168184/Tri-kvartala-na-Sofiya-s-naj-zamarsen-vazduh-v-stranata", "text": "Пет пъти над нормата замърсяване на въздуха с фини прахови частици е регистрирано на три места в страната. Това са столичните комплекси „Младост“, „Надежда“ и „Хиподрума“.В столичния квартал \"Павлово\", както и в пловдивския район \"Тракия\" замърсяването на въздуха е 4 пъти над нормата, а в Шумен и Горна Оряховица - 3 пъти.Основни причини за замърсяването са битовото отопление и автомобилният трафик, заяви Валери Серафимов от Агенцията по околна среда„Най-вече неблагоприятните метеорологични условия. В момента виждате, че има мъгла, има температурна инверсия. При тези две условия атмосферните замърсители се задържат на едно място, натрупват се и затова се превишава нормата на фини прахови частици“, каза той.„В по голямата част от страната е регистрирано превишаване на допустимата норма за фини прахови частици. Всяка зима декември месец, януари месец при такива неблагоприятни условия имаме превишаване на допустимата норма на фини прахови частици“, добави Валери Серафимов - директор на Дирекция „Мониторинг и оценка на околната среда“ в Изпълнителната агенция по околна среда.Заради замърсения въздух в София столичната община пусна зелен билет.", "date": "2018.12.04", "title": "Три квартала на София с най-замърсен въздух в страната"}
{"url": "https://www.novinite.bg/articles/168161/VOLYa-zapochna-obsajdaneto-na-imena-za-kmet-na-Sofiya", "text": "Ръководството на ПП ВОЛЯ проведе работно съвещание, с което се поставя началото на вътрешно- партийната дискусия за кандидатури, които партията да издигне за поста кмет на София на предстоящите догодина местни избори. Сред имената, които бяха коментирани, заедно с това на Мая Манолова, бе обсъдено и името на Румен Радев. „Според социолозите, той е с много висок рейтинг. Така че не би трябвало кметската надпревара да го изплаши. Този пост дава много правомощия –тъкмо ще свърши нещо реално за народа”, коментира лидерът на ВОЛЯ Веселин Марешки.", "date": "2018.12.04", "title": "ВОЛЯ започна обсъждането на имена за кмет на София"}
{"url": "https://www.novinite.bg/articles/168156/Obir-v-kashta-na-Valeri-Simeonov-v-s-Butan", "text": "Преди дни е била обрана къщата на бившия вицепремиер Валери Симеонов в с. Бутан, Врачанско, съобщи БТВ. Престъплението е станало в събота през нощта. Крадците се издирват.", "date": "2018.12.04", "title": "Обир в къща на Валери Симеонов в с. Бутан"}
{"url": "https://www.novinite.bg/articles/168165/BABH-proveryava-magazinite-za-riba-predi-Nikulden", "text": "\r\nВнезапни проверки по рибните магазини в цялата страна прави Българската агенцията по безопасност на храните преди Никулден. Те ще продължат до 7 декември.\r\nПроверяват се и водоеми за развъждане на жива риба, обекти за отглеждане на аквакултури, складове, както и заведения за обществено хранене. Инспекторите следят дали рибата се продава на регламентирани места и какъв е произходът на стоката. Очаква се тази година цената на килограм шаран да е около 5,50 лв.", "date": "2018.12.04", "title": "БАБХ проверява магазините за риба преди Никулден"}
{"url": "https://www.novinite.bg/articles/168164/AIKB-s-priziv-kam-Borisov-za-dejstviya-sreshtu-poskapvaneto-na-toka", "text": "Вече получаваме сигнали за преустановяване на производствени режими в енергоинтензивни производствени мощности – ето защо настояваме за навременни енергични и конкретни действия. Това заявяват от писмо от Асоциацията на индустриалния капитал в България /АИКБ/ до министър-председателя Бойко Борисов във връзка с неаргументирано повишаване на цената на електроенергията в страната. Писмото е адресирано и до КЕВР. В него се твърди за ръст от над 350% на цената на тока. Вече месеци наред наблюдаваме неаргументирано повишаване на цената на електроенергията в страната. Нееднократно сме сигнализирали за абсурдни и видимо непазарни отклонения в търгувани количества и цени на платформите на „Българска независима енергийна борса“ ЕАД (БНЕБ), включително и при директни сравнения на дългосрочни продукти и резултати от сегмент „ден напред“ с количества и цени на румънската борса OPCOM и унгарската борса HUPX, заявяват от АИКБ. Те припомнят решение на КЕВР, с което определи прогнозна годишна пазарна цена за базов товар за периода 01.07.2018 г. – 30.06.2019 г. в размер на 70 лв./MWh след анализ на търговските резултати на гореспоменатите три борси, както и при прогноза за цена на дългосрочните продукти на БНЕБ за периода 01.07.2018 г. - 30.06.2019 г. в интервала 72,00 – 75,00 лв./MWh. Естествено, това беше ясен референтен сигнал за индустриалните потребители в България за очаквани ценови нива. От работодателската организация посочват, че на тази база се изготвят програми за развитие във всяко едно дружество у нас – по начина, по който Министерство на финансите прави своите приходни и разходни бюджетни разчети. В действителност резултатите след август 2018 г. не само че показват значителен ръст над прогнозираното, но през последните седмици и дни цените на електроенергията за свободен пазар у нас буквално се взривиха, за да достигнат абсурдните нива от 250-275 лв./MWh. Ръст от над 350% е всичко друго, но не и нормален, подчертават от АИКБ. Твърдения на ресорни управляващи сектора, че това е само резултат от пазара, са или съзнателно изричани неистини, или напълно недопустима некомпетентност. Цените, на които сме свидетели, са резултат и на системна безотговорност по отношение ресорни ангажименти и нихилизъм спрямо индустриалните енергопотребители – без претенции за изчерпателност, като се започне от недалновидно управление на държавната енергетика в частта добив и производство, мине се през непрозрачни интереси при резервиране на мощности и се стигне до елементарното „хитруване“ за компенсиране на високи цени за емисионни квоти, изземвайки ресурс от крайните индустриални потребители, чрез манипулирано ограничено предлагане на електроенергия. Впрочем, въпрос само на време е високите крайни цени на електроенергия да се прехвърлят и към битовите абонати през регулираната цена, категорични са от АИКБ", "date": "2018.12.04", "title": "АИКБ с призив към Борисов за действия срещу поскъпването на тока"}
{"url": "https://www.novinite.bg/articles/168172/Cenite-na-gorivata-s-nova-stapka-nadolu", "text": "Ценита на горивата - с нова стъпка надолу. Въпреки поскъпването на петрола на световните борси, от днес най-масовият бензин А95 слезе под 2 лева.По бензиностанциите на една от големите вериги той мече се продава за 1,99 лева. Дизелът пък вече е 2,19 лева. При него поевтиняването е с близо 0,20 лева.", "date": "2018.12.04", "title": "Цените на горивата - с нова стъпка надолу"}
{"url": "https://www.novinite.bg/articles/168159/Obrabotvat-spirkite-v-Sofiya-zaradi-zaledyavaniya", "text": "Почистващите фирми в София започнаха тази сутрин обработка на спирките на градския транспорт и по входовете на метрото със смеси против заледяване заради дъжда и ниските температури в някои райони, съобщиха от Столичната община. ", "date": "2018.12.04", "title": "Обработват спирките в София заради заледявания"}
{"url": "https://www.novinite.bg/articles/168170/Specialnostta-Radio-i-televizionna-jurnalistika-vav-FJMK-navarshi-50-godini", "text": "Специалността „Радио и телевизионна журналистика“, започнала именно като такава във Факултета по журналистика и масова комуникация навърши 50 години. Явор Цаков от първия випуск сподели за предаването „Преди всички“ по „Хоризонт“:„Обичахме нашите преподаватели. Те също ни дадоха всичко, което можеха да предоставят на младите тогава. В този ден искаме да отбележим две имена, които дадоха старт на специалността - професор Михаил Минков и д-р Младен Младенов. Искаме съвсем символично да поставим възпоменателни табели до две от учебните студиа във Факултета по журналистика с техните имена и когато кандидатите за стипендия от Факултета по журналистика искат да грабнат тези стипендии на тяхното име, а това става всяка година, да знаят поне кои са тези хора“.Около 1500 души са завършили специалността във ФЖМК през годините.", "date": "2018.12.04", "title": "Специалността \"Радио и телевизионна журналистика“ във ФЖМК навърши 50 години"}
{"url": "https://www.novinite.bg/articles/168174/Prodajbata-na-balgarskite-aktivi-na-ChEZ-nyama-da-se-otrazi-na-cenite-na-toka", "text": "Продажбата на българските активи на ЧЕЗ няма да се отрази на цените на тока, сигурността на снабдяването или работата на дружествата. За това беше категоричен регионалният мениджър на ЧЕЗ за България Карел Крал:\"Цялата последна година и още преди, когато започнахме целият процес на продажбата, ние постоянно говорим с нашите хора. По принцип на нас тук като ръководство, на служителите в България, няма значение кой е собственик, кой е акционер. Ние си вършим своята работа, инвестиционната програма си върви, поддръжката на мрежата си върви. Няма никаква връзка между продажба и цената на тока. Цената на тока се определя от регулатора – и Разпределение, и Електро, като краен снабдител, са разпределителни дружества, които са лицензирани. Те ще си подават своето ценово заявление без разлика кой е собственик на акциите\".Карел Крал отказа да коментира започналите разговори на чешката компания ЧЕЗ с индийската \"Индия пауър\" с аргумента, че не е част от преговорния екип.Вчера стана ясно, че освен с избраната за купувач на българските активи \"Инерком\", се водят преговори и с \"Индия пауър\", която бе класирана на второ място при провеждането на процедурата.", "date": "2018.12.04", "title": "Продажбата на българските активи на ЧЕЗ няма да се отрази на цените на тока"}
{"url": "https://www.novinite.bg/articles/168175/Zaledenite-ulici-v-Sofiya-pratiha-20-dushi-v-Pirogov", "text": "20 души са преминали през травматологията на болница „Пирогов“, след като са пострадали по заледените улици в София във вторник. Седем от тях са с фрактури на глезен и китка.Почистващите фирми започнаха обработка на спирките на градския транспорт и по входовете на метрото със смеси против заледяване заради дъжда и ниските температури в някои райони, съобщиха от Столичната община.Общината призовава гражданите да са внимателни при придвижването си по улиците, защото е възможно да има заледени участъци по тротоарите.", "date": "2018.12.04", "title": "Заледените улици в София пратиха 20 души в \"Пирогов\""}
{"url": "https://www.novinite.bg/articles/168171/Lebedovo-ezero-varhu-led-s-treto-predstavlenie-v-zala-1-na-NDK", "text": "Поради изключително големия интерес и напълно разпродадени билети на двата вече анонсирани спектакъла на класиката „Лебедово езеро“ в изпълнение на Руски държавен балет на лед „Санкт Петeрбург“, организаторите от АРТ БГ обявяват трети, ексклузивен спектакъл в неделя - 9 декември в зала 1 на НДК с час 15:00! Това е абсолютен прецедент за коледен спектакъл и съветът на организаторите е всички желаещи, които искат да се насладят на великолепното преживяване да закупят своите билети веднага.Билетите вече са в продажба в мрежата на Eventim на цени между 30 и 60 лв и ВИП места за 100 лв. Специално за децата билетите са само по 10 лв. Билети могат да бъдат закупени и от Билетен център НДК и всички оторизирани каси на Eventim и онлайн на адрес: https://bit.ly/2SpDWOX За „Лeбедово езеро“ „Лебедово езеро“ е балет 2 действия с по 2 картини по музика на Чайковски, сценография на Владимир Бегичев и Василий Гелцер. Той е не само един от най-известните и обичани балети в света, но и най-често поставяният. Премиерата на „Лебедово езеро“ се състои на 4 март през далечната 1877 г. на сцената на Болшой театър в Москва и веднага се превръща в абсолютен хит. От тогава досега постановката се представя вече 141 години. Тя е изиграна над 150 000 пъти и е гледана от над 180 000 000 човека публика по цял свят, като интереса към нея не стихва и до ден днешен, превръщайки я в абсолютна класика. Сюжетът е по мотиви от старинна немска легенда за прекрасна девойка, превърната в бял лебед. В двете действия на балета се редуват реални и фантастични картини. Празнувайки своето пълнолетие в парка на двореца, принц Зигфрид се весели с приятели. Прелитащо над парка ято лебеди го привлича след себе си. Той отива в гората и там, на брега на езерото, сред лебедите принцът вижда танцуващата на лунна светлина Одета. Одета е омагьосана от злия магьосник Ротбарт и е с човешки облик през нощта, но се превръща в лебед през деня. Денем тя е царицата-лебед и има корона на главата. Покорен от нейната красота и потресен от разказа ѝ, Зигфрид се кълне на Одета във вечна любов. Как завършва вълшебната приказка ще може да видите в неделя, 9 декември на сцената на зала 1 на НДК.", "date": "2018.12.04", "title": "„Лебедово езеро“ върху лед с трето представление в зала 1 на НДК!"}
{"url": "https://www.novinite.bg/articles/168169/Patna-policiya-Badete-vnimatelni-Patishtata-v-stranata-sa-hlazgavi", "text": "„Бъдете изключително внимателни, когато пътувате! Спазвайте дистанция, шофирайте със скорост, която ще ви позволи да реагирате адекватно на рискова ситуация“, призовават от \"Пътна полиция\".Припомняме ви, че тази сутрин голяма част от България попадна в леден капан заради дъжда, мъглата и ниските температури.Пешеходците нека се движат внимателно, да пресичат само на определените за това места и то след като се огледат. В никакъв случай те не трябва да правят опити за пресичане, ако светофарът сигнализира в жълто.Инспектор Илия Георгиев препоръча пешеходците да носят светли дрехи, които да са лесно видими в тъмната част на денонощието.", "date": "2018.12.04", "title": "Пътна полиция: Бъдете внимателни! Пътищата в страната са хлъзгави"}
{"url": "https://www.novinite.bg/articles/168192/Fandakova-za-Krusev-Toj-nosi-otgovornost-za-Grafa", "text": "Столичният кмет Йорданка Фандъкова ще приеме подадената оставка на зам.-кмета по транспорт Евгени Крусев.Той сам поиска да напусне поста, защото е призован от прокуратурата като обвиняем за ремонта на улица \"Граф Игнатиев\".\"Считам, че най-отговорната и мъжка позиция в случая е да си подам оставката, за да може разследващите да си свършат изцяло работата\", мотивира се Крусев.А от пресцентъра на Столичната община увериха, че местните власти ще продължат да съдействат за проверката на прокуратурата, която стартира в края на октомври след сигнал на инициативата \"Спаси София\". Държавното обвинение има съмнение за нередности при обществените поръчки.От СО допълват, че преди месец до прокуратурата са  изпратени резултатите от проверката на дирекция \"Вътрешен одит\".По заповед на кмета са били проверени всички обстоятелства, довели до изменението на проекта за релсовия път по ул. \"Граф Игнатиев\".\"Столична община оказва пълно съдействие на проверяващите органи, като всички документи и установени от вътрешната проверка факти са присъединени към проверката на прокуратурата. Като възложител на проекта  Крусев носи своята отговорност.Реконструкцията на ул. \"Граф Игнатиев\" е голям проект, при реализацията на който се изисква експертизата и компетентните решения на широк кръг експерти, в това число и проектантите. В този процес всеки един носи своята лична и професионална отговорност\", се казва в позиция на кмета Йорданка Фандъкова.", "date": "2018.12.04", "title": "Фандъкова за Крусев: Той носи отговорност за \"Графа\"!"}
{"url": "https://www.novinite.bg/articles/168167/Zapochva-blagotvoritelen-koleden-bazar-Deca-daryavat-na-deca-v-Stolichna-biblioteka", "text": "На 5 декември 2018 г. (сряда) от 16:00 ч. в Мраморно фоайе – партер на Столична библиотека ще се състои тържественото откриване на Благотворителния Коледен базар, организиран от Столична библиотека, Народно читалище „Бели брези 2007“ и 99 ЦДГ „Брезичка“ под наслов „Деца даряват на деца“. Талантливите възпитаници от детската градина ще зарадват гостите на събитието със свои музикални изпълнения.Сумата, събрана от продажбата на предмети и украси с Коледна тематика, изработени от възпитаници на ЦДГ \"Брезичка\" в София, ще бъде дарена за закупуване на пособия и игри за техни връстници от същата детска градина със специални образователни потребности.Всички граждани и гости на столицата, желаещи да подкрепят благотворителната кауза на децата от ЦДГ \"Брезичка\", могат да посетят базара до 30 декември 2018 г.", "date": "2018.12.04", "title": "Започва благотворителен коледен базар \"Деца даряват на деца“ в Столична библиотека"}
