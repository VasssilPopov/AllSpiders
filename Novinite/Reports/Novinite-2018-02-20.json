{"url": "http://www.novinite.bg/articles/156788/Prekite-chujdestranni-investicii-u-nas-sa-nadhvarlili-900-mln-evro-minalata-godina", "text": "През 2017 г. преките чуждестранни инвестиции (ПЧИ) в България се равняват на 901,9 млн. евро. В сравнение с предходната година те са се увеличили с 36,7 на сто, сочат данни на БНБ.За разлика от 2016 г. обаче сега над половината от привлечения капитал е под формата на дългови инструменти, което говори за разширяване на дейността на вече присъстващи в страната чужди компании и за краткосрочен интерес.Само през декември 2017 г. ПЧИ намаляват с 12,1 млн. евро, докато година по-рано спадът беше с 245,2 млн. евро.Основен източник на капитали за българската икономика остава Нидерландия с нетни вложения от 875,7 млн. евро. Често зад тези инвестиции се крият български капитали или от други държави извън ЕС, които минават през Холандия заради по-либералния данъчен режим. Далеч на второ място остава Швейцария със 126,6 млн. евро.Преките инвестиции в чужбина през последния месец на 2017 г. нарастват с 6,6 млн. евро, при увеличение със 123,5 млн. евро за декември 2016 г. В централната банка отчитат, че за цялата 2017 година те се повишават с 275,6 млн. евро, докато през 2016 година имаха ръст от 320,2 млн. евро.Според данните на БНБ износът за 2017 г. възлиза на 25,818 млрд. евро, като нараства с 11,8% (2,714 млрд. евро) в сравнение с 2016 г. За сравнение в периода януари – декември 2016 г. увеличението на годишна база беше с 5,4%.Вносът за миналата година се равнява на 27,859 млрд. евро, като годишният ръст е 15,7% (3,771 млрд. евро). За сравнение импортът от януари до декември 2016 г. намалява на годишна база с 1,8%. През декември в страната са влезли стоки за 2,579 млрд. евро, което е годишно увеличение с 18% (393 млн. евро) спрямо година по-рано.", "date": "2018.02.20", "title": "Преките чуждестранни инвестиции у нас са надхвърлили 900 млн. евро миналата година"}
{"url": "http://www.novinite.bg/articles/156809/GERB-shte-obsadyat-poiskanata-ostavka-na-shefa-na-NZOK", "text": "Парламентарната група на ГЕРБ ще обсъжда днес следобед казуса с поисканата оставка на шефа на Здравната каса професор Камен Плочев. За оставката му настоя преди дни здравният министър Кирил Ананиев. Причината е писмо на професор Плочев до парламента, в което той иска актуализация на бюджета на касата, без да има съгласието на Надзорния съвет, на здравното министерство и на Министерския съвет. На заседанието на групата на ГЕРБ ще присъства здравният министър Кирил Ананиев. Очаква се тази седмица случаят да бъде обсъден и от ресорната комисия в парламента.", "date": "2018.02.20", "title": "ГЕРБ ще обсъдят поисканата оставка на шефа на НЗОК"}
{"url": "http://www.novinite.bg/articles/156821/Kurc-vse-pak-shte-dojde-na-15-mart", "text": "Това съобщиха от правителствената информационна служба. Премиерът Борисов и канцлерът  ще обсъдят при срещата си задълбочаването на двустранните отношения, както и сътрудничеството в рамките на ЕС с фокус върху приемствеността между Българското председателство на Съвета на ЕС и Австрийското, което започва от 1 юли.", "date": "2018.02.20", "title": "Курц все пак ще дойде, на 15 март"}
{"url": "http://www.novinite.bg/articles/156822/Prokuraturata-s-nov-sajt", "text": "Прокуратурата на Република България представи новия си сайт. Новата структура позволява на всеки потребител - гражданин, магистрат, юрист, юридическо лице или журналист, в зависимост от интересите си да намери възможно най-лесно и бързо информацията, която търси, съобщиха от държавното обвинение. На видно място на първата страница е телефонът на Информационния център за работа с граждани за подаване на сигнали. В сайта присъстват всички вътрешни и международни актове, както и споразумения, сключени между Прокуратурата на Република България и международни институции, допълват още пресцентъра. В модерната и удобна за потребителите интернет страница се съдържат всички елементи на обществена информация. Само с две или три стъпки те могат да открият най-различен тип документи. Чрез интерактивната карта потребителите могат лесно да намерят съответната интересуваща ги прокуратура в страната и така максимално точно да направят своята справка и да подадат сигнал или жалба. Това може да става и по електронен път чрез попълване на регистрационен номер на съответния документ.", "date": "2018.02.20", "title": "Прокуратурата с нов сайт"}
{"url": "http://www.novinite.bg/articles/156826/Ninova-zastana-zad-Jablyanov", "text": "„Заставаме зад Валери Жаблянов, не смятаме, че той трябва да си даде оставката като заместник-председател на НС, но ако това стане – няма да предлагаме друг кандидат за неговото място в парламента“. Това заяви лидерът на БСП Корнелия Нинова.ГЕРБ поиска оставката на Жаблянов от поста заместник-председател на Народното събрание миналата седмица, припомня БГНЕС. Причината е, че той е авторът на фразата, поместена в официална позиция на БСП, според която „Народният съд“ е „необходимо и неизбежно правосъдие“.На 15 февруари на извънредно заседание на ИБ на БСП с ръководството на парламентарната група бе решено, че БСП не приема искането за оставка на Валери Жаблянов като заместник-председател на НС.Въпреки че гледната точка на Жаблянов беше премахната от официалната позиция на БСП, но предизвика вълна от възмущение. Съюзът на репресираните от комунистическия режим поиска публично извинение от заместник-председателя на НС. ", "date": "2018.02.20", "title": "Нинова застана зад Жаблянов"}
{"url": "http://www.novinite.bg/articles/156830/Zaharieva-zove-ES-Do-kraya-nao-2018-a-da-sme-v-Shengen", "text": "България призова Германия и още четири европейски страни да вдигнат граничните контроли вътре в ЕС, въведени от тях в хода на бежанската криза.Би било \"много полезно\", ако Германия, Австрия, Дания, Швеция и нечленуващата в ЕС Норвегия вземат решение да не удължават действието на граничния контрол и след май тази година, когато изтича срокът на временната мярка, заяви българската външна министърка Екатерина Захариева пред германския вестник \"Ди Велт\", цитиран от \"Дойче веле\".\"Изпълняваме всички критерии\"\"Граничният контрол вътре в ЕС противоречи на европейските ценности за свободно придвижване\", каза в интервюто си българската вицепремиерка и допълни, че границите в Шенгенското пространство трябва да останат отворени, за да не страда икономиката.В същото време Захариева призова страните от ЕС до края на 2018 година да дадат зелена светлина за присъединяването на България към Шенген. \"Изпълняваме всички критерии и правим много, за да пазим външните граници на ЕС\", увери Захариева и добави, че както България, така и Румъния заслужават да бъдат приети в Шенгенското пространство.Заради бежанската кризаВ тази връзка информационните агенции припомнят, че по силата на Шенгенското споразумение 26-те страни-членки, сред които и четири държави извън ЕС, са се задължили да премахнат граничния контрол по вътрешните граници. В разгара на бежанската криза обаче някои от тях върнаха временно граничния контрол. Германия например контролира трафика през границата си с Австрия, както и пътниците, пътуващи със самолет от Гърция за Германия.През ноември м.г. Германия удължи с още шест месеца временната мярка. А миналата седмица вътрешният министър на Бавария Йоахим Херман и австрийският му колега Херберт Кикл призоваха за удължаване на срока и след май т.г., припомня агенция ДПА.", "date": "2018.02.20", "title": "Захариева зове ЕС: До края нао 2018-а да сме в Шенген"}
{"url": "http://www.novinite.bg/articles/156831/Zalichavat-24-turoperatora-ot-Nacionalniya-turisticheski-registar", "text": "Министерството на туризма заличава 24 дружества, регистрирани като туроператори от Националния туристически регистър (НТР). Това става със заповед на министъра на туризма Николина Ангелкова по мотивирано предложение на Експертната комисия по регистрация на туроператори и туристически агенти (ЕКРТТА), съобщиха от Минстерството на туризма. По-голяма част от компаниите – 18 туроператора, се заличават, защото не са представили задължителна застраховка „Отговорност на туроператора“, което е изрично условие за извършване на туроператорска дейност. Останалите 6 дружества също не притежават задължителната застраховка, но и сами са поискали да бъдат заличени като туроператори. Министерство на туризма припомня, че заличените дружества няма да бъдат премахнати от НТР, но ще бъде отразена заповедта за заличаването им. Така потребителите ще получават информация за актуалния статус на туроператора. Това се прави, за да се защитят допълнително интересите на клиентите от фирми в сивия сектор. Вече е извършено и вписването на обстоятелствата по заличаване в регистъра. Определен е период от две години, през които заличените дружества нямат право да заявява регистриране за извършване на туроператорска дейност, считано от датата на издаване на настоящата заповед.", "date": "2018.02.20", "title": "Заличават 24 туроператора от Националния туристически регистър"}
{"url": "http://www.novinite.bg/articles/156792/Cvetanov-Borisov-nyama-biznes-otnosheniya-s-Peevski-prezidentat-mu-zavijda", "text": "Президентът Румен Радев завижда на премиера Бойко Борисов за външнополитическите му успехи. Така шефът на парламентарната група на ГЕРБ Цветан Цветанов обясни въпроса на Радев, отправен задочно към Борисов, дали се среща с депутата от ДПС Делян Пеевски, има ли общи бизнес интереси с него и печелят ли фирми около Пеевски обществени поръчки. Борисов отрече. По думите на заместника му по бТВ днес отговорът показа \"изключително голямо държавническо поведение\".\"Наблюдавах президента много внимателно - той изглежда притеснен и може би търси провокация. Не може да реализира ангажиментите, които е поел. Защо не говори за Елена Йончева, негов съветник, за която се оказа, че е имала партньор, с който са източвали КТБ?\", коментира Цветанов. Твърдението за бизнес отношения между Бойко Борисов и Делян Пеевски е несъстоятелно, обяви зам.-председателят на ГЕРБ.\"Това е манджа, която може да бъде претопляна през годините. Премиерът многократно е заявявал, че няма нищо общо. Когато държавният глава хвърля такива обвинения, има компетентни институции...\", каза още Цветанов.А защо всички се отричат от Пеевски, след като той е само един депутат, зам.-председателят на ГЕРБ уточни: \"Имаше обвинения за бизнес интереси, аз за това говоря. Когато президентът няма аргументи, минава на нападки. Това аз го оприличавам в политиката като завист. Зад скандала с шефа на Националната здравноосигурителна каса (НЗОК) проф. Камен Плочев зам.-председателят на ГЕРБ вижда политическа провокация.Той уточни, че съдбата на шефа на касата ще се решава след среща на парламентарната група със здравния министър Кирил Ананиев и после, ако се налага – с Плочев. Настоящият управител на НЗОК бил предложен от отстранения здравен министър проф. Николай Петров.", "date": "2018.02.20", "title": "Цветанов: Борисов няма бизнес отношения с Пеевски, президентът му завижда"}
{"url": "http://www.novinite.bg/articles/156785/Poptodorova-Balgariya-nyama-polza-da-se-mesi-v-spora-za-imeto-na-Makedoniya", "text": "България няма полза да влиза в спора за името на Македония, обяви Елена Поптодорова, дипломат и директор по евроатлантическите въпроси в Атлантически клуб, по бТВ. По думите ѝ проблемът с името на нашата съседка трябва да се реши с приемливо за Македония и Гърция име.Според нея България трябва да се възползва от срещата Турция – ЕС, за да се покаже като добър домакин, но не трябва да се забравят отворените въпроси, които имаме с Турция. Според Поптодорова България все още не е в Шенген заради възприятията и представите, които имат другите държави за нас и за региона, които е трудно да се оборят.", "date": "2018.02.20", "title": "Поптодорова: България няма полза да се меси в спора за името на Македония"}
{"url": "http://www.novinite.bg/articles/156784/Nyama-da-ima-voda-na-dve-mesta-v-Sofiya", "text": "„Софийска вода” временно ще прекъсне водоснабдяването в части на столицата днес, съобщиха от дружеството. Във връзка с подмяна на спирателни кранове на ул. „Отдих“, кв. „Кумарица“, се налага спиране на водоподаването от 09:00 до 21:00 часа на ул. „Димитър Вачев“, ул. „Заводско шосе“, ул. „Искърско дефиле“, ул. „Китка“, ул. „Банска“, ул. „Отдих“, ул. „Шопска“. Заради прекъсване на сградно водопроводно отклонение на ул. „Искра“, вилна зона „Банкя“, се налага спиране на водоподаването от 10:00 до 16:00 часа на ул. „Искра“, ул. „Кукувица“, ул. „Кос“, ул. „Железничарска“ул. „Средна гора“ от ул. „Искра“ до ул. „Зора“. Ремонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.Засегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .“Софийска вода” АД предварително се извинява на своите клиенти за причинените временни неудобства!Интернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2018.02.20", "title": "Няма да има вода на две места в София"}
{"url": "http://www.novinite.bg/articles/156786/VSS-izbira-shef-na-sada-kojto-gleda-delata-sreshtu-vlastta", "text": "Висшият съдебен съвет избира нов председател на Софийския градски съд. Кандидатите да оглавят съда, който гледа делата срещу министри, депутати и магистрати са Светлин Михайлов и Евгени Георгиев. Двамата ще бъдат изслушани от членовете на ВСС днес. Съдийската колегия в съвета трябва да даде поне 8 от 14-те си гласа за един от кандидатите, иначе процедурата ще започне от начало.На 12 февруари Общото събрание на СГС изслуша кандидатите. Тогава след тайно гласуване стана ясно, че 44 съдии са подкрепили Евгени Георгиев, 25 Светлин Михайлов, 13 нито един от двамата, а шестима магистрати са дали глас и за Георгиев, и за Михайлов, който вече бе председател на СГС от 2004 до 2009 . Мястото за председател на СГС се освободи след оставката на Калоян Топалов. ", "date": "2018.02.20", "title": "ВСС избира шеф на съда, който гледа делата срещу властта"}
{"url": "http://www.novinite.bg/articles/156790/Kak-da-podsilim-imuniteta-si-po-vreme-na-posti", "text": "Започнаха Великите пости. Някои хора го правят по религиозни причини, а други - по здравословни. Съвети за храненето през този период в „Здравей, България” даде диетологът проф. Донка Байкова.„Религията повелява два пъти в този дълъг период да консумираме и риба. Веднъж на Благовещение, а след това на Цветница, което успокоява нас специалистите”, коментира Байкова.Лишаването изцяло от растителни мазнини за период от 40 дни обаче не влияе добре.Разрешено е да се консумира алкохол в неделя. Може също така да се консумират и мекотели – миди, омари, калмари, тъй като те са безкръвни животни.„Трябва да си направим план програма, когато стартираме пост. Може ли да си осигурим ядки, семена, бобови храни, зърнени асортименти, много сезонни зеленчуци и плодове. Чак тогава да предприемем пост. Ако сме много ангажирани и наблягаме на хляба, маслините или олиото, причините няма да стане”, поясни още диетологът.Хора, които се намират в период на възстановяване след тежко боледуване, трябва да предприемат различен по продължителност пост. Добре е да се консултират с лекар, а не да го правят на своя глава, посъветва проф. Донка Байкова. ", "date": "2018.02.20", "title": "Как да подсилим имунитета си по време на пости?"}
{"url": "http://www.novinite.bg/articles/156783/Kanclerat-na-Avstriya-Sebastian-Kurc-pristiga-u-nas", "text": "Федералният канцлер на Австрия Себастиан Курц пристига на посещение у нас. Той ще се срещне с премиера Бойко Борисов. Двамата ще обсъдят задълбочаването на двустранните отношения, както и сътрудничеството в рамките на Европейския съюз.Фокусът ще бъде върху приемствеността в темите на българското и австрийското председателство на съвета на ЕС. Виена поема председателството след нас от юли до декември. ", "date": "2018.02.20", "title": "Канцлерът на Австрия Себастиан Курц пристига у нас"}
{"url": "http://www.novinite.bg/articles/156824/SGS-dade-hod-na-deloto-sreshtu-Joan-Matev", "text": "Софийският градски съд (СГС) даде ход на разпоредителното заседание по делото срещу Йоан Матев. Той е подсъдим за убийството в Борисовата градина на 2 юни 2015 г.Съдът конституира майката и бащата на момчето като частни обвинители и граждански ищци и допусна поисканото обезщетение от семейството на Георги Игнатов от 400 000 лв.Матев е обвинен в умишлено убийство. Според обвинителния акт той е осъзнавал какво върши и до какво могат да доведат действията му.Ако бъде признат за виновен, той ще получи наказание от 5 до 12 години лишаване от свобода, защото в момента на убийството е бил непълнолетен.", "date": "2018.02.20", "title": "СГС даде ход на делото срещу Йоан Матев"}
{"url": "http://www.novinite.bg/articles/156828/Marokanecat-ostava-v-aresta", "text": "Апелативният съд в Пловдив потвърди 90-дневния арест на обвинения в тероризъм и издирван от Интерпол мароканец Нуафал Захри.Той беше задържан през януари на българската граница заедно със сирийски мигранти. Заседанието на съда беше отложено тази сутрин заради отсъствието на преводач, по-късно се оказа, че трябва да се назначи и нов служебен защитник.И двамата, които не се явиха на заседанието бяха глобени от съда. Очаква се в следващите дни кралство Мароко да представи документи с искането за екстрадиция на Захри, където е разследван за предполагаеми връзки с Ислямска държава.", "date": "2018.02.20", "title": "Мароканецът остава в ареста"}
{"url": "http://www.novinite.bg/articles/156780/Startira-procesat-sreshtu-Joan-Matev-za-ubijstvoto-na-Georgi-v-Borisovata-gradina", "text": "Очаква се Софийският градски съд да даде старт на процеса срещу Йоан Матев за убийството на Георги Игнатов, съобщава БГНЕС.16-годишният младеж бе намерен мъртъв на пейка в Борисовата градина на 2 юни 2015 г.Повече от година и половина след убийството - през февруари 2017-а, за него бе задържан 19-годишният Йоан Матев. Разследващите обясняват, че към Йоан сочат резултатите от съдебни експертизи, както и свидетелски показания. Сред тях са и тези на брат му, който заявил, че Йоан мупризнал за стореното и посочил къде е оръжието на убийството, намерено в близост до местопрестъплението.Обвинителният акт срещу Матев бе внесен в съда през ноември. Според него на 2 юни 2015-а Матев забелязал Игнатов случайно на пейка в Борисовата градина. Въпреки че двете момчета не се познавали преди това, Йоан решил да нападне Георги. Нанесъл му удар с нож, който обичайно носел в себе си. Според обвинението Матев е направил това \"по особено мъчителен начин\". Били засегнати жизненоважни органи на Георги и настъпила масивна кръвозагуба, довела до смъртта на момчето. След това Йоан избягал от местопроизшествието и изцяло променил външния си вид, навиците си и социалните си контакти.През есента на Матев бе определена най-леката мярка за неотклонение „подписка” от първоинстанционния съд, но след протест на прокуратурата Апелативният съд го остави под стража.В края на декември 2017 г. делото не успя да тръгне, тъй като адвокатите на Матев поискаха време, за да уточнят защитата. Родителите на убития Георги Игнатов се конституират като частни обвинители, а исковете им срещу Йоан Матев са в размер на 400 000 лева.Ако бъде признат за виновен, Матев може да получи до 12 години затвор.", "date": "2018.02.20", "title": "Стартира процесът срещу Йоан Матев за убийството на Георги в Борисовата градина"}
{"url": "http://www.novinite.bg/articles/156818/Shte-ima-li-dobrovolna-voenna-slujba-v-armiyata-ni", "text": "Въвеждането на доброволна военна служба може да разреши проблема с недокомплекта на Българската армия. Това заяви военният министър Красимир Каракачанов пред участниците в годишната конференция на началника на отбраната. Каракачанов бе категоричен, че обществото трябва да знае за проблемите в армията. Министерството на отбраната се нуждае от средства, за да гарантира сигурността на страната и за да бъде сериозен партньор. На нас се гледа като на хора, които не изпълняват реално задълженията си, а по-скоро имитират дейност, посочи още министърът.   Заради предизвикателствата по източната и южната граница на ЕС България е в нова ситуация. Променената стратегическа среда поставя още по-високи изисквания пред отбранителните ни способности, заяви военният министър.   Красимир Каракачанов припомни приетия  от правителството в началото на януари  национален план за повишаване на разходите за отбрана на 2% от БВП до 2024 година и допълни, че този план предвижда и друга ключова цел:   „20% от бюджета за отбрана да се използва именно за ново и оперативно-съвместимо въоръжение и техника на най-високо технологично ниво“.   За да бъдат въоръжените ни сили надежден гарант за сигурността на България, са необходими усилия и по другия ключов приоритет, насочен към подготовката на достатъчно хора за отбраната на страната чрез въвеждането на доброволна военна подготовка, посочи Каракачанов.„Проблемът с недокомплекта не е проблем само на българските въоръжени сили. Това е тема, която тревожи и нашите съюзници. Тема, по която обаче, ще мислят много по-смело. Така че се надявам усилията на работния екип, който изработва идеите за промени в закона, ще срещнат разбиране. За да можем да предложим на обществото и парламента за гласуване вариант, при който не само ще решим нашите проблеми, но и ще отворим възможността за едно правилно възпитание на младото поколение, получаване на необходимата подготовка, за да можем да решаваме пълноценно нашите задачи“, каза военният министър.   Десетилетия наред за военната професия се е говорело малко, за задълженията и службата на българския войник, сержант и офицер също, посочи още той. Той е убеден, че проблемите на армията трябва открито да се заявяват пред обществото.   „Мисля, че ние няма какво да крием. Напротив, трябва да излезем откровено с нашите проблеми и поставяйки ги на обществото, да е ясно, че ние не сме поредната държавна структура, която плаче за нещо или иска само пари, ние искаме тези пари и тези възможности, за да осигурим сигурността на България, да осигурим на хората да живеят спокойно, на бизнеса да работи нормално, да създадем гаранция, образ на сериозен партньор. Защото всички ние знаем, че някои от нашите партньори в дадени моменти гледат на нас като хора, които малко или много имитират дейност, а не като на хора, които реално са се заели да изпълняват своите ангажименти, като съюзници по линия на НАТО и сега на ЕС“, посочи още Красимир Каракачанов.   Той бе категоричен, че за да можем ефективно да използваме армията при кризи, предварително трябва да сме я осигурили достатъчно.", "date": "2018.02.20", "title": "Ще има ли доброволна военна служба в армията ни?"}
{"url": "http://www.novinite.bg/articles/156812/Slujiteli-na-Sadebna-ohrana-na-protest", "text": "Служители на „Съдебна охрана” излязоха на протест в Благоевград във вторник.Основните им искания са за приравняване на заплащането с това на служители на МВР или увеличаване на заплатите с 20%.Те настояват и за уеднаквяване на заплащането за специфични условия на труд, увеличаване на щатните бройки с 350 служители и тяхното финансово обезпечаване.Във вторник демонстрации ще има и в Перник, Смолян, Русе и Ямбол. За 24 февруари пък е планират национален протест, който ще се проведе пред сградата на Министерството на отбраната в София. ", "date": "2018.02.20", "title": "Служители на „Съдебна охрана” на протест"}
{"url": "http://www.novinite.bg/articles/156825/Elena-Joncheva-shte-sadi-Cvetanov-za-kleveta", "text": "Депутатът от левицата Елена Йончева ще съди председателя на ГЕРБ в парламента Цветан Цветанов. Причината са думите му, че е източвала КТБ заедно с приближен на Цветан Василев. От левицата видяха разследването на Йончева за оградата по границата като причина за атаката на управляващите.   \"По отношение на думите на г-н Цветан Цветанов, че съм източвала КТБ бих искала да кажа, че за тази клевета ще потътря своите права в съда. Г-н Цветанов има опит в разпространяване на лъжи, на клевети, на охулване и поради тази причина Европейският съд по правата на човека е осъдил България над шест пъти. Именно поради лъжите, които г-н Цветанов изрична през последните години\", коментира Йончева.   \"По отношение на т. нар. инженерно-преградно съоръжение, или оградата, ние вече в продължение на 10 дни настояваме от главна прокуратура да ни предоставят доклада на ДАНС. Лично съм се обаждала в ДАНС с настояване този доклад да бъде предоставен на нашата парламентарна група. В този доклад се казва, че стойността на оградата е извършена със завишена проектна стойност в сравнение с пазарните цени. Този доклад на ДАНС е разгромяващ и ние настояваме прокуратурата да образува дело. Защо до този момент това дело не е образувано? Това е скандално! За информация на ДАНС се говори още в правната комисия. Главният прокурор г-н Цацаров съобщава още в правната комисия в Народното събрание на 6.12.2017 г. От тогава са минали повече от два месеца\", посочи депутатът от левицата.   Елена Йончева попита: \"Къде е този доклад на ДАНС? Защо българското общество не е запознато с този доклад? Защо до този момент не е започнало разследване за тази огромна корупционна схема, за тази търговия с нашата национална сигурност? Това е въпросът, който опитваме да зададем вече 10дни и на ДАНС, и на главния прокурор\".", "date": "2018.02.20", "title": "Елена Йончева ще съди Цветанов за клевета"}
{"url": "http://www.novinite.bg/articles/156799/Prez-1890-g-ikonomikata-ni-e-bila-po-blizo-do-Evropa-otkolkoto-e-dnes", "text": "След 5 века \"робство\" българската икономика е била по-близо до Европа, отколкото е днес след след потурчването на милиарди еврофондове от парите на европейския данъкоплатец за развитието на страната ни.Това се вижда от тази карта и таблица на brilliantmaps, които правят съпоставка на относителния БВП на човек от населението през 1890 година и 2017 г.Само 5 години след съединението на Княжество България с Източна Румелия страната ни е била на 21-о място по икономическо развитие. Зад нас категорично са били държави като Гърция, Русия, Черна гора, Босна и Херцеговина и Сърбия.127 години по-късно обаче страната ни е отстъпила с 2 позиции назад като и Гърция и Русия са успели да ни изпреварят по икономически показатели.Българският БВП на човек от населениението през 1890 година е оценено на 1900 долара и въпреки че днес вече е 19 000 долара, останалите икономики на континента са използвали по-добре последните 127 години, за да се превърнат в по-добро място за живеене.Любопитен факт е, че най-богатата държава в Европа в момента Норвегия през 1890 година е била абсолютен средняк, но е успяла да прогресира от 10-о на 1-о място. Реално викингите са си сменили мястото с най-мощната икономика в края на XIX век - тази на Великобритания.В таблицата са включени данни за БВП на човек от населението в американски долари през 1890 и 2017 г. Данните за миналата година са на МВФ, а оценките за 1890 са доста груби.  ", "date": "2018.02.20", "title": "През 1890 г. икономиката ни е била по-близо до Европа, отколкото е днес"}
{"url": "http://www.novinite.bg/articles/156823/Vezenkov-shte-uchastva-v-sledvashtite-dva-macha-na-nacionalite", "text": "Лидерът на националния отбор по баскетбол Александър Везенков ще може да вземе участие и в двата мача от световните квалификации в края на тази седмица. \"Най-добрия баскетболист\" на България за 2017 година сам е изявил желание пред ръководството на клубния си тим Барселона, както и пред новия старши треньор Ц Светислав Пешич, че държи да играе за националния отбор на България във важните мачове срещу Чехия и Финландия. В крайна сметка желанието му бе уважено и Везенков пристигна днес в България.До последно участието на Везенков беше под въпрос, тъй като в петък, 23 февруари, каталунците имат мач от Евролигата срещу \"Реал\" Мадрид.На 23 февруари националите излизат срещу лидера в класирането в групата Чехия в опит да нанесат първо поражение на този отбор до момента. Мачът е в \"Арена Ботевград\" от 18 ч.Тази вечер Везенков ще проведе първа тренировка с тима.", "date": "2018.02.20", "title": "Везенков ще участва в следващите два мача на националите"}
{"url": "http://www.novinite.bg/articles/156795/Shte-tragne-li-deloto-sreshtu-Joan-Matev", "text": "Cофийският градски съд ще се опита да даде старт на процеса срещу Йоан Матев, обвинен за убийството на Георги Игнатов в Борисовата градина на 2 юни 2015 г.Матев е обвинен в умишлено убийство. Според обвинителния акт той е осъзнавал какво върши и до какво могат да доведат действията му.31 секунди - точно за толкова за първи и последен път до пейка в Борисовата градина се виждат 15-годишният ученик от Търговско-банковата гимназия Георги Игнатов и 17-годишният Йоан Матев, възпитаник на частното училище \"Езиков свят\". Георги и Йоан не се познават, никога преди това не са се срещали, не са се карали за спорт или момичета, нямат и общи познати. След съдбоносната среща Георги издъхва, пронизан от острието на нож, а Йоан се превръща в \"самотния бегач\", търсен от полицията за убийството на момчето.Разследването продължи две години и половина. В края на миналата година Йоан Матев се отказа от защитата на майка си, която беше негов адвокат.Ако бъде признат за виновен, той ще получи наказание от 5 до 12 години лишаване от свобода, защото в момента на убийството е бил непълнолетен.Разплитането на убийството започва в края на 2016 г., след като съученичка на Йоан се среща с приятелката на Георги - Лора. Първата казва, че момчето от снимките, разпространени от полицията, много напомня на неин съученик.Обвинителният акт срещу Йоан бе внесен в съда от прокурорите Зоя Мананска и Драгомир Янчев през ноември. Според написаното в него часове преди смъртта си, вечерта на 1 юни, Георги се вижда с приятелката си. Двамата се уговарят да се срещнат отново на следващия ден по обед. Часовете на момичето, което учи в Строителния техникум, приключвали в 11:30 ч заради насроченото тържество от 12 ч. Георги пък е втора смяна и занятията му в Търговско-банковата гимназия са от 13:30 ч.На 2 юни момчето се събужда около 10 часа, провежда по месинджър няколко разговора и в 11 часа с метрото се отправя към Борисовата градина, където е срещата с Лора, пише прокуратурата. Слиза на спирка стадион \"Васил Левски\" и тъй като имало още минути до срещата му, отива на пейките до конната база. Мястото му е добре познато, защото там често играели карти с приятели.Малко по-късно Георги изпраща съобщение на момичето, за да му каже, че го чака на пейките. Излизайки от училище в 11:42 ч, Лора му звъни и се разбират Георги да тръгне към нея, а тя да го чака пред гимназията.Според прокуратурата по това време близо до пейките се намира и ученикът от 11-и клас в частното училище \"Езиков свят\" - тогава 17-годишният Йоан Матев. Той също често минавал през парка, защото почти всеки ден с по-малкия си брат Марсел тренират тенис в клуб \"Васил Левски\", между националния стадион и \"Българска армия\".И на 2 юни братята отиват на тренировка от 10 до 12 ч. Йоан обаче не бил особено стриктен, понякога пропускал. Решил и че този ден няма да тренира, а ще се разхожда и обикаля района. Според прокуратурата, освен телефона у себе си носел и нож с острие 18,5 см. Йоан бил с черно яке, светлосини дънки, сини маратонки и раница на гърба.Около 11:40 ч минава по алеята близо до конната база и вижда Георги, който седи на пейка в тревата. Въпреки че не се познават, Йоан се запътва към него. Разследващите смятат, че идеята му била да ограби момчето. Точно тогава Георги приключва разговора с приятелката си. Той става от пейката с намерението бързо да отиде до Строителния техникум. Йоан обаче застава с лице пред него и силно забива ножа в гърдите на момчето с дясната ръка, пише в обвинителния акт. Острието пронизва детето отгоре надолу и отляво надясно.След този ден Йоан спира да ходи на училище. Появява се само, за да вземе бележника си в края на юни 2015 г. Още тогава на съучениците му им прави впечатление, че изглежда променен, само за няколко дни е напълнял.Следващата му поява в училището е чак в началото на втория срок през февруари 2016 г. Тогава вече е съвсем различен - качил е доста килограми, стилът му на обличане е друг, характерът му - също. Бил свалил и снимките си от социалните мрежи.Йоан, който е задържан на 22 февруари м. г., отказва да говори по случая. В същия ден психолог от МВР беседва с брат му Марсел. Той разказва какво знае. От него разследващи научават и за шахтата. В нея е намерен несгъваем нож с черна пластмасова дръжка, назъбено от горната страна острие. На ножа е намерен косъм, който морфологично е сходен с косми, иззети за сравение от тялото на Георги.Оръжието е дълго 31 см, острието му е 18,5 см, а дръжката 3,5 см. То е покрито със засъхнала кал. Марсел си спомня, че Йоан купил ножа през 2014 г.В съдебната зала на разпоредителното дело през декември 2017 г. стана ясно, че родителите на Георги Игнатов са поискали да бъдат конституирани като граждански ищци и частни обвинители. Гражданските им искове по отношение на Матев са в размер на общо 400 хиляди лева.", "date": "2018.02.20", "title": "Ще тръгне ли делото срещу Йоан Матев?"}
{"url": "http://www.novinite.bg/articles/156814/Elena-Paparizu-s-parvi-koncurt-u-nas", "text": "Eдна от най-успешните и популярни гръцки звезди на всички времена, за първи път ще излезе на българска сцена. Елена Папаризу е победителка в престижния музикален конкурс \"Евровизия\", жури в телевизионното шоу \"Гласът на Гърция\" и певица в дуета \"Антик\", а всички нейни албуми са платинени.Любопитен факт е също, че още през 2003 г. Елена Папаризу покорява сърцата на българската публика с хита Why? (\"Защо?\"), който изпълнява със Слави Трифонов. След успеха на дуета в тв и радио ефира на Гърция и България, и гостуванията на \"Антик\" в \"Шоуто на Слави\", звездата се подготвя за първия си концерт в София.Елена Папаризу обещава незабравимо шоу и много изненади на 27 май в зала 1 на НДК, когато ще изпълни както хитове като My Number One, Mambo, Haide, Fiesta, Baby It's Over, така и песни от новия й албум Ouranio Toxo (2017).Родена е в гръцко семейство в град Гьотеборг, Швеция. Талантът й се изявява още в детските години и неслучайно учи в гимназия по театрално и музикално изкуство. Когато е само на 17 години, тя и Никос Панайотидис създават \"Антик\". С песента (I Would) Die for You дуетът представя Гърция в музикалния конкурс \"Евровизия\" през 2001 г. и се класира на трето място.Само четири години по-късно като самостоятелен артист Елена Папаризу печели световно признание и първото място в \"Евровизия\" с песента My Number One. Началото на соловата й кариера бележат договорът със Sony Music Greece и първият й сингъл Anapantites Klisis (2003), последвани от дебютния албум с двойно платинен статус Protereotita (2004).Елена Папаризу получава многобройни признания за таланта си, като през годините тя е най-награждаваният гръцки изпълнител от MAD TV и има рекорден брой награди – 23. През 2010 г. Forbes я обявява за една от най-влиятелните звезди в Гърция, а Alpha TV й отрежда 14-то място в класацията \"30-те най-популярни гръцки певици за последните 50 години\".Билети за шоуто вече се продават на цени от 30 до 80 лева.", "date": "2018.02.20", "title": "Елена Папаризу с първи концурт у нас"}
{"url": "http://www.novinite.bg/articles/156789/Zemetresenie-raztarsi-gracki-ostrov-v-Egejsko-more", "text": "Земетресение с магнитуд от 4,3 е регистрирано на гръцкия остров Алонисос в Егейско море, съобщава електронното издание на вестник „Прото тема“. Трусът е усетен и от жителите на съседните острови Скопелос, Скиатос, както и в някои части на континентална Гърция. Епицентърът на земетресението е бил северната част на остров Алонисос. Няма информация за пострадали и нанесени материални щети.", "date": "2018.02.20", "title": "Земетресение разтърси гръцки остров в Егейско море"}
{"url": "http://www.novinite.bg/articles/156801/Razsledvat-zetya-na-Tramp-i-izvan-ruskata-vrazka", "text": "Разследването на специалния прокурор Робърт Мълър проучва опитите на Джаред Къшнър да осигури финансиране за компанията си за недвижими имоти в периода между избирането на президента Доналд Тръмп и встъпването му в длъжност, предаде ДПА, като се позова на телевизия Си Ен Ен.Според телевизията това е първият признак, че разследването на Мълър за евентуална руска намеса в изборите в САЩ през 2016 г. се фокусира върху нещо отвъд предполагаемите руски контакти на Къшнър.Зетят на Тръмп бил питан в интервюта за усилията му да осигури финансиране на офис-сграда в Ню Йорк, която имала финансови трудности, съобщи Си Ен Ен, като се позова на запознати с разследването източници.Телевизията отбеляза, че причината за интереса на Мълър към темата не е ясна. Според в. \"Ню Йорк таймс\" седмица след избирането на Тръмп Къшнър се срещнал с президента и висши мениджъри на китайската група \"Анбан иншурънс\", собственик на хотел \"Уолдорф Астория\" в Ню Йорк.Според негово изявление пред разследващите от Конгреса в преходния период Къшнър е разговарял с хора от повече от 15 страни.Къшнър отрече да е приемал руски средства, за да финансира свои бизнес начинания и защити контактите си с руски представители по време и след президентската кампания като \"уместни\".", "date": "2018.02.20", "title": "Разследват зетя на Тръмп и извън „руската връзка“"}
{"url": "http://www.novinite.bg/articles/156796/Sergej-Lavrov-Razshiryavaneto-na-NATO-kam-Makedoniya-e-greshka", "text": "Съществува \"джентълменски договор\" от деветдесетте години между Русия и САЩ и западните съюзници, с който НАТО обещава, че няма да се разширява на изток към границите на Русия и който е нарушен с трите разширявания на НАТО. Сега в тази игра искат да въвлекат и Балканите, пише скопският вестник \"Нова Македония\", цитирайки ръководителя на руската дипломация Сергей Лавров.Разширяването на НАТО е грешка и същевременно означава нарушаване на джентълменския договор, за който споменах и който сега получи цялостно потвърждение в официален архивен документ, от който САЩ неотдавна премахнаха грифа \"секретен\". Всички знаеха за това и ние просто се уверихме какво наистина се е случвало, след като бяха оповестени тези архивни документи, заяви Лавров в интервю за сръбската информационна агенция \"Бета\", попитан дали Москва има намерение да се противопостави на очакваното присъединяване на Македония към НАТО.Според Лавров разширяването на НАТО е подкопаване на договореното през деветдесетте години. \"Ние неведнъж предупреждавахме колегите от НАТО, че тази линия, която претърпя три вълни на разширяване, а сега се очаква още една вълна, не само че представлява подкопаване на всичко онова, което договаряхме през деветдесетте години, че никой няма да осигури своята сигурност за сметка на сигурността на другите, а представлява може би най-сериозното предизвикателство за общата европейска стабилност и сигурност\", заявил ръководителят на руската дипломация, цитиран от в. \"Нова Македония\". Според него нищо, което сега прави НАТО, не увеличава сигурността на балканските държави, които от страна на Русия не са заплашени от нищо. Нищо от онова, което се случва сега, не е стъпка към подобряване на способността на НАТО да отговори на истинските, а не на измислените заплахи. Не виждам как тези три вълни на разширяване направиха НАТО по-способна в борбата с терористичната заплаха и заплахата от престъпността с наркотици, включвайки и онези заплахи, които идват от Балканите, където след неоправданото, едностранно обявяване на независимостта на Косово бе създадена територия, която представлява пример за корупция и \"черна дупка\", изтъкнал Лавров, цитиран от вестника.На повторен въпрос да отговори конкретно за Македония, руският външен министър заявил, че Москва не прави разлики. Смятам, че приемането на Черна гора бе напълно изкуствено и ненужно. Обърнахме внимание, че методът на показване на волята на народа във формата на референдум става все по-малко популярен при взимането на такива доста съдбоносни решения\", заявил Лавров, цитиран от\"Нова Македония\".Давайки показания на съдебния процес за насилието в парламента на Македония на 27 април миналата година, депутътът и лидер на Алианса на албанците Зиядин Села заявил, че в прес-залата бил ударен с монитор и с пръчка от знаме и чул заплахи, отправени към него, че ще бъде убит, пише в. \"Нова Македония\". В един момент той бил нападнат от лица от тълпата, които го удряли с юмруци, след което той изгубил съзнание. Последното, за което си спомня, е това, че е паднал на колене, след което започнали да го удрят по главата и тялото. Села дошъл в съзнание след два часа в канцеларията на парламента, където пристигнала полиция и спешна медицинска помощ. Полицаите го маскирали като ранен полицай и го откарали в болница. В болницата лекарите констатирали, че е с опасност за живота.Като последица от претърпяното на 27 април Села заявил, че и сега получава терапия за болки и лоша памет. Разказът на Села за случилото се бе в отговор на въпроси на прокурора. На предишното съдебно заседание адвокатът на Села поиска компенсация за своя клиент в размер на 30 милиона денара. Средствата, които се искат като компенсация, са за материалните разходи за лечението на Села, както и за претърпяната физическа болка, нарушаване на личния интегритет и претърпения страх, пише скопският вестник. ", "date": "2018.02.20", "title": "Сергей Лавров: Разширяването на НАТО към Македония е грешка"}
{"url": "http://www.novinite.bg/articles/156798/Andrej-Rajchev-Patriotite-nyama-da-se-razpadnat-no-moje-da-se-yavyat-otdelno-na-evrovota", "text": "Категорично няма да се стигне до разпад сред „Обединените патриоти“ или управляващата коалиция, управлението към момента въври изключително гладко.Така социологът Андрей Райчев коментира пред радио \"Фокус\" напрежението сред Патриотите.Според Райчев тримата лидери на \"Обединените патриоти\" идеологично нямат различния, но личните цели и представи за бъдещето се разминават. Райчев каза още, че вицепремиерът Валери Симеонов и министър Красимир Каракачанов са заложили на една и съща стратегия. „И двамата са заложили на една и съща идея, но те са доста различни хора. И двама се държат политически естествено, те не показват някакъв сътворен личен образ, а и двама са решили да заложат политическото си бъдеще, бидейки такива, каквито са, и ако хората ги искат, да продължат. Особено това се отнася до Валери Симеонов. Той е най-яркият пример от гледна точка на изявления, на конфликтност, понякога и на скандалност. Той смее да влиза до крайност в конфликти. Но това не е някаква компенсация на нещо – „ако ме искате такъв, аз ще ви управлявам“, това е репликата“, обясни той.Андрей Райчев смята, че въпреки липсата на сериозно напрежение сред коалицията на ОП, е напълно възможно на предстоящите европейски избори през 2019 година те да се явят поотделно. \"Акцентът сега е към европредседателството и извличането на ползи за страната ни от него, което не предполага сериозни политически сътресения', каза още социологът.", "date": "2018.02.20", "title": "Андрей Райчев: Патриотите няма да се разпаднат, но може да се явят отделно на евровота"}
{"url": "http://www.novinite.bg/articles/156806/Otkriha-ostankite-na-razbiliya-se-iranski-samolet", "text": "В иранската планина Дена са открити останките на разбилия се в неделя самолет на авиокомпания \"Асеман еърлайнс\" с 66 души на борда, предадоха Франс прес и ТАСС.Един човек е пропуснал полета и машината е катастрофирала с 59 пътници и шест души екипаж.Хеликоптер е забелязал тази сутрин отломките в югозападния планински масив. В планинския район няма как да бъдат изпратени линейки и за мястото вече са заминали спасителни хеликоптери.Изваждането на телата на загиналите може да започне още тази вечер. Лошото време обаче затруднява дейностите на терена.Припомняме, че самолетът на \"Асеман еърлайнс\" се разби в неделя при лоши метеорологични условия. В понеделник местен служител съобщи, че части от машината са намерени в областта Семиром на провинция Есфахан. Транспортното министерство обаче отказа да потвърди информацията.", "date": "2018.02.20", "title": "Откриха останките на разбилия се ирански самолет"}
{"url": "http://www.novinite.bg/articles/156819/Zemetrsenie-raztarsi-Germaniya", "text": "Земетресение с магнитуд от 4,3 е регистрирано на гръцкия остров Алонисос в Егейско море във вторник сутрин, съобщава БГНЕС.Трусът е усетен и от жителите на съседните острови Скопелос, Скиатос, както и в някои части на континентална Гърция.Епицентърът му бил в северната част на Алонисос.Няма информация за пострадали и сериозни материални щети. ", "date": "2018.02.20", "title": "Земетрсение разтърси Германия"}
{"url": "http://www.novinite.bg/articles/156781/Oblachno-mokro-i-vetrovito-shte-e-vremeto-dnes", "text": "Дъжд и сняг ще се редуват из страната, вятърът ще духа от североизток.Максималните температури ще са между 3 и 8 градуса, според прогнозата на НИМХ. По морето ще е с градус-два по-топло, но вълните ще се вдигат до 4 бала.В планините ще бъде облачно, ветровито и със слаби валежи от сняг. Ще духа умерен до силен вятър. Максималната температура на височина 1200 метра ще е около минус 2 градуса, на 2000 метра - около минус 5 градуса.Облачното време продължава и утре. Температурите няма да надхвърлят 7 градуса. ", "date": "2018.02.20", "title": "Облачно, мокро и ветровито ще е времето днес"}
{"url": "http://www.novinite.bg/articles/156803/Otlojiha-izbora-za-predsedatel-na-Sofijskiya-gradski-sad", "text": "Изборът на нов председател на Софийски градски съд беше отложен от съдийската колегия на ВСС. Причината е, че единият от кандидатите - Светлин Михайлов е бил приет по спешност снощи в болница \"Лозенец\", данни за което са били получени тази сутрин.Михайлов и Евгени Георгиев са двамата кандидати за поста, които днес трябваше да бъдат изслушани от кадровиците. Светлин Михайлов е търговски съдия и бивш председател на градския съд. Георгиев е граждански съдия, той получи 44 гласа по време на Общото събрание на градските съдии, където кандидатите за председател бяха изслушани в началото на февруари, а Михайлов събра 25 от гласовете.До избор на председател на градския съд се стигна, след като Калоян Топалов подаде оставка от поста през септември, миналата година. ", "date": "2018.02.20", "title": "Отложиха избора за председател на Софийския градски съд"}
{"url": "http://www.novinite.bg/articles/156787/Ekshan-i-gonka-v-Sofiya-s-kradena-kola", "text": "Опит за кражба на скъп автомобил, преследване и арест за джамбазите в София, съобщава NOVA. Инцидентът е станал на 15 февруари, уточни главен инспектор Пламен Максимов от СДВР. Колата за около 90 000 лева била открадната, след като била оставена с включен двигател. Малко по-късно била засечена от полицаи по софийските улици. Последвала гонка, при която са задържани крадците. Те са наблюдавани от няколко месеца, тъй като са се специализирали в подобен тип кражби и са били известни на полицията. Става въпрос за криминално проявените Таратора и Шиндлера от София – на 37 и 40 години. \"Лицата са с дебело досие и в момента са с постоянна мярка „задържане под стража”, уточни Максимов. Според информация на полицията двамата мъже са планирали да продадат колата на автоморга в района на Перник. От началото на годината в София са станали 21 кражби на автомобили с включени двигатели. За същия период на миналата година те са били 11.", "date": "2018.02.20", "title": "Екшън и гонка в София с крадена кола"}
{"url": "http://www.novinite.bg/articles/156791/Ot-kade-idvat-drehite-vtora-raka-", "text": "Откъде идват дрехите втора ръка до пазара у нас и защо все повече българи купуват употребявани стоки? През какъв контрол минават и опасни ли са за здравето ни? През миналата година в страната ни от страни извън ЕС са внесени над 11 хиляди тона дрехи втора употреба за над 22 млн. лв. Основно идват от САЩ, Швейцария, Канада и Норвегия. Част от този внос продължава пътя си към трети страни – основно към Пакистан, Турция, Бенин, Гвинея и Индия. През 2017 г., например, изнесените количества са над 17 хиляди тона за над 31 млн. лв. Дрехите пристигат натоварени в огромни контейнери на пристанищата в страната. Преди да достигнат дотам се събират от фирми, специализирани в разделно събиране и преминават през санитарен контрол. 60 процента от пристигналите дрехи остават и се разпределят у нас, 30 на сто се изнасят, а 10 процента се рециклират. Само във Варна има пет сортировъчни центъра, в които годишно се обработват над 20 хиляди тона дрехи втора ръка. От сортировъчните бази на пристанищата чувалите с дрехи тръгват към складовете в страната. Стоката от чувалите се разпределя по качество и сезонност. Разделят се мъжките, женските и детските дрехи. За безопасността на всяка дреха гарантира сертификат за дезинфекция, който трябва да е поставен на видимо място в магазина и показва, че дрехите са третирани с препарати, които са безопасни за здравето ни. Третирането става при 90 градуса. През миналата година само в София здравните власти проверяват 170 обекта, а всяка четвърта проверка завършва с нарушение. Има стоки, които са забранени и те са бебешки дрешки за деца под 1 година, бански костюми и обувки.Дрехи втора ръка активно вече се предлагат и в интернет. Големите търговски сайтове с такава стока у нас вече са над 20. Преди да се пуснат за продажба в мрежата внимателно се проверяват до детайл. Сред най-търсените и ценни находки са винтидж стоките – т. нар. дрехи с история от 60-те и 70-те години на миналия век.", "date": "2018.02.20", "title": "От къде идват дрехите втора ръка ?"}
{"url": "http://www.novinite.bg/articles/156800/Bager-i-7-koli-se-udariha-vav-Varna", "text": "Верижна катастрофа между багер и няколко автомобила е станала тази сутрин във Варна, съобщава БГНЕС. Инцидентът е станал около 8.00 ч. на бул. „Хр. Смирненски”. По първоначални данни в катастрофата са участвали един багер и 7 автомобила. Няма данни за сериозно пострадали.", "date": "2018.02.20", "title": "Багер и 7 коли се удариха във Варна"}
{"url": "http://www.novinite.bg/articles/156793/Vremenno-promenyat-dvijenieto-v-Sofiya", "text": "Въвежда се временна организация на движението за изграждане на жилищна сграда на ул. „Козлодуй“ №95. Това съобщиха от пресцентъра на Столична община. От 09.00 до 12.00 часа се забранява влизането на пътни превозни средства в двете посоки по ул. „Козлодуй” между ул. „Цар Самуил” и ул. „Братя Миладинови”.", "date": "2018.02.20", "title": "Временно променят движението в София"}
{"url": "http://www.novinite.bg/articles/156827/Situaciyata-v-Iztochna-Guta-izliza-ot-kontrol", "text": "Продължаващите трети ден поред въздушни удари срещу Източна Гута в Сирия доведоха броя на загиналите цивилни до 200 и ООН предупреди, че ситуацията в бунтовния анклав върви към „излизане от контрол“, предаде БГНЕС.От неделя контролраният от бунтовниците анклав е подложен на бомбардировки, ракетен и артилерийски обстрел в очевидна подготовка на сирийските правителствени войски за офанзива срещу обсадения регион.Сред убитите 194 цивилни има 57 деца, съобщи Сирийски наблюдател на човешките права. Само в понеделник при бомбардировките загинаха 127 цивилни.Наямиращ се под контрола на бунтовниците от 2012 г., Източна Гута е последният контролиран от бунтовници район край Дамаск и президентът Башар Асад очевидно възнамерява да го превземе с наземна операция.„19 февруари беше един от най-лошите дни , които сме имали в историята на тази криза“, каза изтощен от работа лекар в болница в Източна Гута.В Източна Гута живеят около 400 000 души, които са обкръжени от правителствени войски от 2013 г. Храна, лекарства и други неща от първа необходимост е почти невъзможно да бъдат намерени.Източна Гута е под контрола на две твърдолинейни джихадистки организации, които често подлагат на обстрел с ракети и оръдия жилищните квартали в източен Дамаск. ", "date": "2018.02.20", "title": "Ситуацията в Източна Гута излиза от контрол"}
{"url": "http://www.novinite.bg/articles/156802/Prouchvane-16-ot-balgarite-podkrepyat-Istanbulskata-konvenciya", "text": "Само 16% от българите подкрепят приемането на Истанбулската конвенция. Оценките на обществото за работата на основните институции в България през февруари са сходни с тези за миналия месец. Това показват обобщените данни от социологическо проучване на изследователски център „Тренд” по поръчка на вестник „24 часа“.Оценки за работата на институции и министриПоложителните оценки за президента (63%) и омбудсмана (62%) са практически изравнени. Веднага след тях се нарежда Българската православна църква, като над половината от българите (51%) одобряват работата й. Традиционно с най-ниско обществено одобрение се ползват съдът и прокуратурата с по 19% и за двете институции.От всички членове на Министерски съвет, премиерът Бойко Борисов събира най-много положителни оценки за работата си (45%).Сред министрите Красимир Каракачанов, Томислав Дончев и Лиляна Павлова са тези, които се радват на най-голямо одобрение.В дъното на тази класация са Бисер Петков, Емил Караниколов и Боил Банов, но това се дължи най-вече на ниската им разпознаваемост, а не толкова на отрицателните оценки за тяхната работа, коментират експертите от „Тренд”.В таблицата умишлено не фигурира оценка за работата на транспортния министър Ивайло Московски, тъй като по време на изследването се случи трагичният инцидент със смъртта на сина му, който може да се е отразил върху обществените нагласи.Истанбулската конвенцияВъпреки че Истанбулската конвенция е една от водещите теми в политическия и обществен живот в последния месец, едва половината от запитаните декларират, че са запознати с документа. Логично, най-запознати са хората с висше образование.Приблизително на две равни части са разделени отговорите дали следят (46%) или не следят (47%) дебатите около конвенцията. Тя предизвиква най-голям интерес у висшистите и най-малък – у хората на възраст между 18 и 29 години.Едва 16% от всички български граждани подкрепят приемането на документа, а 46% са против. Прави впечатление, че няма динамика в демографската разбивка по пол, което показва, че жените не възприемат конвенцията като документ, защитаващ техните права.Единствено сред привържениците на ГЕРБ, мнението относно конвенцията е разделено на две равни части, поради ясно заетата позиция от страна на партията относно документа. Проучването обаче е приключило преди премиерът да обяви, че замразява ратификацията на конвенцията.Електоралните нагласиГЕРБ запазва първата си позиция с преднина в подкрепата от около 2,5% от всички запитани пред своя основен опонент БСП. След тях се нареждат ДПС (6,4%) и Обединени патриоти (5,2%).Разликите с предишните проучвания са в рамките на статистическата грешка.Проучването на изследователски център „Тренд“ по поръчка на вестник „24 часа“ относно нагласите на българите спрямо основните партии и институции. Изследването е представително за пълнолетното население на страната и е проведено сред 1004 пълнолетни български граждани по метода „лице в лице“. Теренът на проучването е осъществен между 1 и 8 февруари 2018 г.", "date": "2018.02.20", "title": "Проучване: 16% от българите подкрепят Истанбулската конвенция"}
{"url": "http://www.novinite.bg/articles/156794/V-ostavashtite-dni-ot-mesec-fevruari-se-ochakva-zastudyavane", "text": "През нощта температурите може да паднат до -10 градуса, а през деня ще достигат до 0. Ниски температури може да има и през март, прогнозира в студиото на „Денят започва“ Анастасия Стойчева - синоптик в НИМХ на БАН.Минималните температури тази седмица ще са -1 и 4 градуса, а максималните - между 2 и 7 градуса. По думите ѝ в неделя, понеделник и до средата на следващата седмица ще ни \"връхлети\" студ с типично зимни минимални температури от -10 и -5 градуса и дневни, които няма да надвишават нулата.", "date": "2018.02.20", "title": "В оставащите дни от месец февруари се очаква застудяване"}
{"url": "http://www.novinite.bg/articles/156805/Nad-30-hil-uchastvali-v-studentski-praktiki-s-evrofinansirane", "text": "Над 30 000 са студентите, приключили успешно своите практически обучения по проект „Студентски практики“ – Фаза 1, изпълняван от Министерството на образованието и науката по Оперативна програма „Наука и образование за интелигентен растеж“, съобщи пресцентърът на МОН.В информационната система на проекта има над 73 хиляди регистрирани студенти и над 35 хиляди студенти със сключен договор за провеждане на практическо обучение.В топ 5 на висшите училища с най-много приключили практиканти са Софийският университет и Пловдивският университет с по над 2300, Университетът за национално и световно стопанство с 1900, Югозападният университет с 1800 и Великотърновският университет с 1645 приключили практиканти.Петте професионални направления, в които има най-много успешно завършили своята практика студенти, са: „Икономика – 4693, „Право“ – 2461, „Педагогика“ – 2021, „Администрация и управление“ – 1869, и „Медицина“ – 1674 студенти.В топ 5 на обучаващите организации с най-много обучени практиканти най-напред се нарежда Българската академия на науките (БАН), която със своите институти, структурни звена и библиотеки е дала възможност на над 2000 студенти да проведат успешно своята практика. Следват я МБАЛ „Света Марина“ЕАД - гр. Варна – 444 студенти, УМБАЛ „ Д-р Георги Странски“ЕАД - гр. Плевен – 370 студенти, Община Пловдив, Общинско предприятие „Туризъм“ – 300 студенти, и Военномедицинската академия в София – 266 практиканти.Проектът ще се изпълнява до месец септември 2018 година, като се очаква още 10 000 студенти да завършат своите практически обучения в реална работна среда. До участие в проекта се допускат всички действащи студенти, вписани в Регистъра на действащите и прекъснали студенти и докторанти, поддържан от МОН. Желаещите да участват в проекта работодателски организации и студенти могат да се регистрират в информационната система на проекта на адрес: https://praktiki.mon.bg/sp/За успешно приключило се счита практическото обучение, проведено в реална работна среда в рамките на 240 астрономически часа. След приключването на практиката на студента се изплаща стипендия в размер на 480 лв.", "date": "2018.02.20", "title": "Над 30 хил. участвали в студентски практики с еврофинансиране"}
{"url": "http://www.novinite.bg/articles/156804/Sebastian-Kurc-nyama-da-poseti-Balgariya-zaradi-zdravoslovni-problemi", "text": "Планираното за днес работно посещение на канцлера на Австрия Себастиан Курц се отлага поради внезапно възникнали здравословни причини.Кабинетите на двамата правителствени ръководители са в процес на уточняване на друга, възможно най-скорошна дата за осъществяване на визитата.Себастиан Курц трябваше да обсъди с премиера Бойко Борисов задълбочаването на двустранните отношения, както и сътрудничеството в рамките на Европейския съюз.", "date": "2018.02.20", "title": "Себастиан Курц няма да посети България заради здравословни проблеми"}
{"url": "http://www.novinite.bg/articles/156815/Rusenci-chestvat-140-godini-ot-osvobojdenieto-na-grada", "text": "Русенци честват 140 години от освобождението на града. На днешния ден през 1878 година в Русчук влиза първи батальон на 138 -ми руски пехотен полк, а след него и генерал Едуард Тотлебен със своя щаб.Освободителите са посрещнати възторжено от жителите на града, а многолюдното шествие завършва пред катедралния храм \"Света Троица\".Членове на клуб „Традиция”, облечени като турски заптиета и руски войници направиха възстановка на събитията.  ", "date": "2018.02.20", "title": "Русенци честват 140 години от освобождението на града"}
{"url": "http://www.novinite.bg/articles/156816/1600-dushi-v-Slivensko-poluchavat-bezplaten-topal-obyad", "text": "Това се случва по проект на общината по Програма „Храни и основно материално осигуряване\". Той е стартирал през 2016 г., а преди дни е удължен с още 2 години, предаде БНТ.Всеки ден жители на Сливен и още 43 села в общината получават топла храна за обяд. Менюто е разнообразно и се приема добре от хората.Предоставянето на топлия обяд се различава от услугите на социалния патронаж. Най-вече по това, че обядът е безплатен за хората. Те се избират по определени критерии.Радина Христова, експерт в община Сливен: На първо място това са лица, които са на социално подпомагане, лица с доказана липса на доход, възрастни хора, които са с минимални доходи.Хората не се вълнуват от това кой готви обяда, но са благодарни за услугата.Разбира се, че е хубава храната. Харесва ни. Достатъчно е. Като за нас - да!Много хубаво работят. Внимателни, възпитани хора са. Аз нали ви казах, и кирпич да им дам, манджа ще направят. Идеални готвачки са.Проектът ще приключи в края на 2019 година, но от общината са категорични, че ще търсят варианти да продължат доставянето на топла храна за социално слабите жители.", "date": "2018.02.20", "title": "1600 души в Сливенско получават безплатен топъл обяд"}
{"url": "http://www.novinite.bg/articles/156817/Granicata-na-Balgariya-vremenno-e-blokirana", "text": "Това съобщи говорителят на ГД \"Гранична полиция\" Лора Любенова, предаде Фокус. Причината е технически проблем.", "date": "2018.02.20", "title": "Границата на България временно е блокирана"}
{"url": "http://www.novinite.bg/articles/156829/Vnezapni-proverki-na-punktove-za-tehnicheski-pregledi", "text": "46 акта съставиха служители на Изпълнителна агенция „Автомобилна администрация“ при внезапна проверка на пунктове за технически прегледи в София.   Проверяващите са установили, че в 10 пункта техническите специалисти са допуснали 46 превозни средства да преминат успешно прегледа без платен данък. Санкцията за това нарушение е 1500 лева, а ще бъде задействана и процедура по отнемане на разрешителните.   От агенцията предупреждават, че изненадващите проверки продължават в цялата страна.", "date": "2018.02.20", "title": "Внезапни проверки на пунктове за технически прегледи"}
{"url": "http://www.novinite.bg/articles/156797/Prashtat-balgarskiya-domat-na-Mars", "text": "Българска космическа оранжерия може да изхранва първата човешка колония на Марс, която ще започне да се създава около 2030 г. Това съобщи шефът на Института по космически изследвания и технологии към БАН проф. Петър Гецов, пише в. \"Телеграф\". Според него възможностите за принос на института към мисията за колонизиране на Марс са големи и включват и разработването на радиационна зашита за колонизаторите. Институтът заедно с Българското астронавтическо дружество са официални партньори при визитата на шефа на проекта Mars One Бас Лансдорп, планирана за 23 март в София. Идеята на холандската организация Mars One е да засели първата човешка колония на Марс. Няколко мисии ще бъдат изпълнени, като крайният срок, в който ще бъдат изпратени хора, е през 2032 г. След дълга кампания вече са избрани 100 доброволци, които са готови да отпътуват с еднопосочен билет и да поставят началото на един нов свят. От тях ще бъдат отсети 24-ма, половината жени. Mars One добива все по-голяма популярност особено след успешното изстрелване на Falcon Heavy от компанията SpaceX на Илон Мъск, обясни проф. Гецов. Според негов института не просто вярват във финансовия успех и научните постижения на Mars One, а и са готови да допринесат за него с разработени от нас технологии. От един от спътниците на Марс, например, български уред вече събира информация за радиацията на планетата, важен фактор за бъдещата колония. Очаква се около 2020 г. на планетата да кацне марсоход, който отново ще бъде оборудван с български прибори за това изследване. \"Това е много важно, защото ако се окаже, че радиацията е прекалено висока, ще са нужни защитни средства за колонизаторите. Това пък означава допълнителен товар за космическия кораб, който ще ги транспортира до там\", казва проф. Гецов. Според него основна задача на Mars One е калкулирането на водата и храната, която трябва да се закара на Марс, за да може колонията да съществува, но и корабът да не бъде прекалено тежък. Именно тук са надеждите за внедряване на наши технологии, тъй като родните учени са пионери в разработването на т.нар космическа оранжерия. \"Това е система за производство на храна в космически условия, за да може колонията да е независима от доставки на храни от Земята\". В нея вече е постигнат затворен цикъл на производство на пшеница от зърно до зърно. Сега нашите учени работят върху третото поколение оранжерия, която има по-съвършени светодиоди е е напълно отделена от екипажа в кораба или селището на колонията. \"Досега оранжерията бе отворен тип, но искаме да я отделим с нова система на поливане и отделна атмосферта, независима от ефектите на човешкото дишане\", разкри проф. Гецов.", "date": "2018.02.20", "title": "Пращат българския домат на Марс"}
{"url": "http://www.novinite.bg/articles/156807/Sasho-Dikov-si-tragva-ot-BiT", "text": "Сашо Диков си тръгва от телевизия BiT, съобщи той пред OFFNews.Вчера журналистът е имал разговор с новите собственици, на която - по думите му - не му било предложено нищо конкретно. Затова решил, че вместо да стои там без да прави предаване, е по-добре да си тръгне.Те още не са готови с новата програма. За мен е непонятно защо предприеха този самоубийствен ход, да спрат всички предавания преди да са готови с новите, коментира Диков.Телевизията бе продадена в началото на февруари, а на 9 февруари, с встъпването на новата управа, всички предавания без новините бяха спрени.Очаква се новата програмна схема на BiT да тръгне към средата или края на март. Засега плановете са в нея да има голям дневен блок, от 9 до 17 ч. В него може да влязат и елементи от някои от досегашните публицистични предавания - \"еМисия България\" и \"Код 11-13\".Според вече обявените намерения на новия собственик Миро Янев, BiT ще се развива като интерактивна телевизия, насочена към по-младата аудитория.Към момента не е ясна съдбата на тв студиото в САЩ, където специален кореспондент е дългогодишното лице на Си Ен Ен Ралица Василева. Самото студио също е продадено като част от сделката.Имам разговори за нови проекти, но още е рано да кажа с какво ще се занимавам занапред, споделя журналистът. Плановете му са свързани отново с телевизията.", "date": "2018.02.20", "title": "Сашо Диков си тръгва от BiT"}
{"url": "http://www.novinite.bg/articles/156813/Verijna-katastrofa-v-Lyulin", "text": "Верижна катастрофа с шест автомобила стана на изхода на тунела за столичния ж.к. „Люлин” около 11 ч. днес.Ударите са били леки и за щастие няма пострадали.Движението в посока от центъра към „Люлин” обаче продължава е затруднено и час по-късно.Колите са изтеглени в най-лявата лента, на място са и служителите на пътната полиция.", "date": "2018.02.20", "title": "Верижна катастрофа в „Люлин”"}
{"url": "http://www.novinite.bg/articles/156820/Dronove-mogat-da-Ubiyat-pchelite", "text": "Американски учен смята, че  могат да опрашват селскостопанските култури, ако естествената популация на те продължава да намалява, съобщи в. \"Дейли мирър\", цитира БНТ.Японски специалисти създадоха дрон с дистанционно управление и с размерите на водно конче, който може да опрашва лилии. Американските им колеги се включиха в технологичната надпревара, като изобретиха двойно по-малък робот-пчела, способен да се снижава 120 пъти за секунда.Експертът по компютърни науки проф. Шаши Шекар от Масачузетския университет каза, че рояците от  са решение на проблема с катастрофалния недостиг на храна. Той очаква проектът му за създаване на детайлни карти на терена, по които да навигират роботите-пчели, да получи финансиране от САЩ до две години.\"Продължават усилията да се разбере причината за намаляването на пчелните колонии, така че това е резервен план. Със засушаването на климата в райони като Калифорния изчезват и много дървета. Дърветата са само началото. Следващи в списъка вероятно са насекомите, птиците или животните, затова е хубаво да се подсигурим по някакъв начин\", обясни той.Японският прототип е разработен от Държавния институт за напреднали индустриални науки и технологии в Токио (National Institute of Advanced Industrial Science and Technology). Той лети с помощта на хеликоптерна перка. За направата му е използван гел, нанесен върху подложки от конски косми, за да наподобява мъхнатото тяло на пчелата, което подпомага полепването на цветния прашец.Американските изследователи от Харвардския университет създадоха дрон с размерите на пчела, който тежи по-малко от един грам и има криле, които размахва подобно на истинското насекомо.Проф. Шекар каза, че се изработват детайлни карти на растенията в определени райони, с които могат да се преброят цветята и листата.\"Ако направиш много прецизна карта, след това може да използваш тези изображения без връзка с Интернет и да локализираш растенията и цветята, обясни специалистът идеята на предварителното програмиране - Можеш да програмираш пчелата да отиде до онези 10 цветя.\"Той предупреди, че роботите-пчели могат да станат жертва на хакери или да бъдат използвани от военните като преносители на химични оръжия против хората.", "date": "2018.02.20", "title": "Дронове могат да ''Убият\" пчелите"}
{"url": "http://www.novinite.bg/articles/156808/16-ot-balgarite-podkrepyat-Istanbulskata-konvenciya", "text": "Само 16% от българите подкрепят приемането на Истанбулската конвенция. Оценките на обществото за работата на основните институции в България през февруари са сходни с тези за миналия месец. Това показват обобщените данни от социологическо проучване на изследователски център „Тренд” по поръчка на вестник „24 часа“.Положителните оценки за президента (63%) и омбудсмана (62%) са практически изравнени. Веднага след тях се нарежда Българската православна църква, като над половината от българите (51%) одобряват работата й. Традиционно с най-ниско обществено одобрение се ползват съдът и прокуратурата с по 19% и за двете институции.От всички членове на Министерски съвет, премиерът Бойко Борисов събира най-много положителни оценки за работата си (45%).Сред министрите Красимир Каракачанов, Томислав Дончев и Лиляна Павлова са тези, които се радват на най-голямо одобрение.В дъното на тази класация са Бисер Петков, Емил Караниколов и Боил Банов, но това се дължи най-вече на ниската им разпознаваемост, а не толкова на отрицателните оценки за тяхната работа, коментират експертите от „Тренд”.В таблицата умишлено не фигурира оценка за работата на транспортния министър Ивайло Московски, тъй като по време на изследването се случи трагичният инцидент със смъртта на сина му, който може да се е отразил върху обществените нагласи.Въпреки че Истанбулската конвенция е една от водещите теми в политическия и обществен живот в последния месец, едва половината от запитаните декларират, че са запознати с документа. Логично, най-запознати са хората с висше образование.Приблизително на две равни части са разделени отговорите дали следят (46%) или не следят (47%) дебатите около конвенцията. Тя предизвиква най-голям интерес у висшистите и най-малък – у хората на възраст между 18 и 29 години.Едва 16% от всички български граждани подкрепят приемането на документа, а 46% са против. Прави впечатление, че няма динамика в демографската разбивка по пол, което показва, че жените не възприемат конвенцията като документ, защитаващ техните права.Единствено сред привържениците на ГЕРБ, мнението относно конвенцията е разделено на две равни части, поради ясно заетата позиция от страна на партията относно документа. Проучването обаче е приключило преди премиерът да обяви, че замразява ратификацията на конвенцията.ГЕРБ запазва първата си позиция с преднина в подкрепата от около 2,5% от всички запитани пред своя основен опонент БСП. След тях се нареждат ДПС (6,4%) и Обединени патриоти (5,2%).Разликите с предишните проучвания са в рамките на статистическата грешка.", "date": "2018.02.20", "title": "16% от българите подкрепят Истанбулската конвенция"}
{"url": "http://www.novinite.bg/articles/156782/Krasimir-Karakachanov-Modernizaciyata-na-armiyata-ne-e-prekratena", "text": "Модернизацията на армията не е прекратена. Към двата проекта, които заварихме - за флота и авиацията, към тях беше прибавен и проектът за модернизация на сухопътните войски. Това каза министърът на   в студиото на \"Денят започва\".Той допълни, че е бил изненадан от думите на президента  за състоянието на отбраната.Министърът на  заяви, че проектите за модернизация на сухопътните войски и този за авиацията ще бъдат внесени за разглеждане в Министерския съвет до края на март.По проекта за бронираните машини е нужно одобрението на Министерския съвет, а след това и парламентът, който да гласува необходимите средства, каза Каракачанов и допълни, че над изпълнителната власт стои българският парламент. Когато той вземе решение, ние сме длъжни да го изпълним, без значение дали ни харесва или не.За пръв път от над 10 години бяха увеличени заплатите в армията. Ремонтните заводи на МО излизат на печалба. ВМА е без загуби. Къде е проблемът? Нещата не могат да се случат за 2-3 месеца, 27 години нещата са били конюнктурни.Става въпрос за над 3.5 млрд. лева. Нямам правото да ги хвърля набързо и да отбия номера, да отчетем в следващия доклад, че сме похарчили едни пари за модернизация.Защото досега са похарчени стотици милиони евро за бойна техника, която стои на земята и ние не я ползваме, каза министърът.Според Каракачанов трябва да се търси най-доброто като цена/качество. ", "date": "2018.02.20", "title": "Красимир Каракачанов: Модернизацията на армията не е прекратена"}
