{"url": "https://www.novinite.bg/articles/183527/Borisov-Zlobata-na-Radev-preliva-ne-e-prezident-a-opozicionen-lider", "text": "Премиерът Бойко Борисов с остри критики към президента за думите му пред бТВ, че ще инициира промени в конституцията за независимия прокурор.\r\n“Президент е този, който е обединител на нацията. Опозиционен лидер, който за 40 минути не е казал една добра дума за държавата, дори вече злобата му, вече омразата му до такава степен преливат, че не е нужно да коментирам един опозиционен лидер”, заяви Борисов, който присъства на честването на СДС за 30 години от създаване на партията.\r\nСпоред премиера президентът е опозиционен лидер с най-много власт в държавата – държавен глава и върховен главнокомандващ. “Аз само първата минута гледах… и отидох да играя футбол, защото човек, който почне да говори от името на народа – такъв няма. Дори Левски не си го е позволил”, каза още Борисов по повод интервюто, дадено от президента пред бТВ два часа по-рано.Радев е двуличен човек, един ден хората ще разберат какъв човек са избрали за президент, заяви още Борисов и отбеляза, че държавата е изтеглена от правителството му на нива, на каквито е била през златните години.Той бе категоричен, че постът на “Дондуков” 2 не го интересува. v", "date": "2019.12.12", "title": "Борисов: Злобата на Радев прелива, не е президент, а опозиционен лидер"}
{"url": "https://www.novinite.bg/articles/183543/Svetofar-padna-na-krastovishte-v-stolicata", "text": "Светофар падна на кръстовището на бул. \"Витоша\" и бул. \"Патриарх Евтимий\", съобщи БНР. Пострадали няма. Паднала е една от секциите на светофарната уредба, но причините тепърва се изясняват. Работи се по отстраняването на пораженията, движението е нормално. За инцидента потвърдиха от Столичната община.", "date": "2019.12.12", "title": "Светофар падна на кръстовище в столицата"}
{"url": "https://www.novinite.bg/articles/183545/Talantlivi-velikotarnovcheta-ot-Ansambal-Balgarche-posetiha-Narodnoto-sabranie", "text": "Деца и младежи от великотърновския Детско-юношески фолклорен ансамбъл \"Българче\" посетиха Народното събрание. Гостуването бе по покана на председателя на Парламента Цвета Караянчева, отправена във връзка с честванията на 140- годишнината от приемането на Търновската конституция. Кулминацията на отбелязването на знаковото за българската история събитие бе през април в Старата столица.Посещението бе организирано от кмета на Велико Търново Даниел Панов, а ръководители на групата бяха директорът на общинската дирекция „Образование, младежки дейности и спорт“ Пенка Игнатова и ръководителят на ДЮФА „Българче“ Петър Петров. Гостите от старопрестолния град бяха посрещнати лично от председателя на НС Цвета Караянчева. В срещата участваха и депутатите от Великотърновски регион Станислава Стоянова и Станислав Стоянов. Целта на визитата бе малките и по-големи ученици да видят къде се творят законите на държавата, да се запознаят както с историята на българския парламентаризъм, така и с ангажиментите и задълженията на народните представители.", "date": "2019.12.12", "title": "Талантливи великотърновчета от Ансамбъл „Българче“ посетиха Народното събрание"}
{"url": "https://www.novinite.bg/articles/183546/Zapochna-sreshtata-na-Borisov-s-generalniya-sekretar-na-NATO-v-Bryuksel", "text": "Започна срещата на министър-председателя Бойко Борисов с генералния секретар на НАТО Йенс Столтенберг в Брюксел. В началото на разговора премиерът Борисов подчерта, че единството на НАТО и силата на връзката между Европа и Северна Америка са ключови, за да се справим с предизвикателствата и заплахите за сигурността.Според българския министър-председател 70 години след създаването на Северноатлантическия Алианс, организацията се е доказала като най-успешния съюз в историята. „Различията в НАТО не ни притесняват, защото това е нормално за съюз от демократични държави. Това обогатява допълнително организацията“, посочи още Бойко Борисов пред Столтенберг.Министър-председателят Борисов заяви, че България остава силно ангажиран и отговорен съюзник. „Изпълняваме ангажимента за повишаване на инвестициите в отбраната. Тази година отделяме над 3% от БВП за отбрана. Бюджетът за сектора през 2020 г. отново ще бъде висок“, отбеляза премиерът Бойко Борисов.В хода на срещата беше подчертана важността и на сътрудничеството между Северноатлантическия Алианс и ЕС. „НАТО е основата на колективната отбрана в Европа. Засилването на отбранителния потенциал на Европа не може да става в конкуренция с НАТО“, добави още българският премиер. ", "date": "2019.12.12", "title": "Започна срещата на Борисов с генералния секретар на НАТО в Брюксел"}
{"url": "https://www.novinite.bg/articles/183539/Deca-s-uvrejdaniya-v-zimno-vodolazno-priklyuchenie", "text": "Деца с двигателни и ментални затруднения ще имат възможност да се включат в зимно водолазно приключение в басейн. От 13 часа в събота /14 декември/ в частно училище „Симеон Велики“ в Иваняне (ул. \"Св. св. Кирил и Методий\" 66) малчуганите ще се запознаят с подводното гмуркане с водолазна екипировка и ще имат възможност да опитат плуване с моноплавник. Aлекс Кръстанова е дългогодишен инструктор водолаз и професионален спасител-водолаз. Именно тя ще е човекът, който ще потапя децата в дълбокия басейн.Д-р Димитър Тянков е лекар по дентална медицина и състезател в Националния отбор по подводно ориентиране, който ще показва на децата как да плуват като истински риби. Събитието е част от програмата на ParaKids за предоставяне на възможности за адаптиран спорт за хора с увреждания. ParaKids е организация, която предоставя спорт за деца с увреждания, гръбначни изкривявания и наднормено тегло. Мисията на проекта е да прави спорта достъпен за всички, независимо от техните възможности, а визията е всяко дете да е двигателно активно и да има избор от разнообразни спортни дейности. Това, което различава ParaKids от всички останали организации, предоставящи спорт за хора с различни възможности, е разнообразието от спортни дейности. Ние предоставяме както целогодишни занимания и тренировки, така и сезонни спортове и еднодневни събития. Деца и възрастни имат достъп до занимания по адаптирано плуване и водна рехабилитация, адаптирани алпийски ски, спортни лагери през различните сезони (сърф, каяк, плуване, планински преходи, ски) и еднодневни събития (Спортен празник „За всяко дете“, Софийски маратон, Национален турнир по адаптирано плуване и др.).", "date": "2019.12.12", "title": "Деца с увреждания в зимно водолазно приключение"}
{"url": "https://www.novinite.bg/articles/183532/Lovech-naznachava-vatreshna-proverka-po-sluchaya-v-detska-yasla-Patilanci", "text": "Община Ловеч се е самосезирала от публикации в медиите на 11 декември и назначава вътрешна проверка по случая с дъщерята на Маргарита Стоянова. Майката твърди за проявено насилие срещу дъщеря й в детска ясла „Патиланци“. До момента в общината не е постъпвало оплакване от родителите, макар случката да е станала преди повече от месец.", "date": "2019.12.12", "title": "Ловеч назначава вътрешна проверка по случая в детска ясла „Патиланци“"}
{"url": "https://www.novinite.bg/articles/183547/Maksim-Behar-e-obyaven-za-Modna-ikona-v-biznesa-za-2019-godina", "text": "Световно признатият PR експерт Максим Бехар бе обявен за „Модна икона“ в бизнеса в конкурса „БГ Модна Икона 2019“. Престижната награда бе връчена на водещия специалист комуникации и бизнесмен от председателя на Академията за мода – проф. Любомир Стойков. Академията за мода, най-влиятелната модна институция в страната, отличи за 11-а поредна година най-стилните и успешни българи. Връчването на статуетките се проведе по време на стилна тричасова церемония в София, водена от председателя на Академията.Гала събитието по награждаването бе придружено от ревю-спектакъл на едни от най-добрите и признати български дизайнери, сред които Невена Николова, Жана Жекова, Евгения Живкова, София Борисова и много други. „Винаги съм казвал, че нашият бизнес има два основни и много важни елемента – професионализъм и стил. Докато за първия оценката дават нашите клиенти и партньори, то единствената валидна оценка за втория може да бъде тази на Академията за мода – споделя Максим Бехар. – Благодаря на журито, на председателя на Академията – проф. Стойков, и на всички тези, които оцениха високо нашата компания – M3 Communications Group, Inc., и нещата, които правим вече над 25 години.“ Тази година Академията за мода награди още Райна Кабаиванска и Поли Генова в категория „Музика“, Васил Петров и Ивайло Захариев – в „Изкуство“, Ивета Лалова – в „Спорт“, Цветанка Ризова – в „Медии“ и Бояна Шарлопова – в „Бизнес“.", "date": "2019.12.12", "title": "Максим Бехар е обявен за „Модна икона“ в бизнеса за 2019 година"}
{"url": "https://www.novinite.bg/articles/183549/Kriminalisti-iznasyat-lekcii-za-vredata-ot-narkoticite", "text": "Четвърта по ред среща се проведе вчера в сградата на ОДМВР-Сливен на ученици от ПГПЗЕ „Захарий Стоянов” и полицейски служители от сектор „Противодействие на криминалната престъпност”. Инициативата е на ръководството на гимназията. Темата на срещите е наркотиците и вредата от тях, като целта е учениците да се запознаят с рисковете, които крие употребата на наркотични вещества. Лекциите се водят от инспектори от сектор „Противодействие на криминалната престъпност”, които работят по линия „Наркотици” и са запознати в детайли с проблема. По време на срещите учениците се докоснат до пряката работа на полицейските служители, запознават се с реални събития и съдби на хора, повлияни от наркотиците. Могат да видят вредата която те причиняват, както на хората, изпаднали в зависимост, така и на хората, извършващи престъплението. На вчерашната среща беше представен проектът на Пламена Зенгинова, ученичка от 11 клас в същата гимназия. Той е озаглавен „Психоактивни вещества и видове наркотици”. Идеята на 17-годишното момиче е да запознае своите връстници с основните видове наркотични и упойващи вещества, на които всеки може да стане жертва, и влиянието им върху организма и психиката на хората. По време на срещите полицаи и ученици беседват и коментират житейските ситуации, които могат да принудят човек да посегне към наркотиците. Обсъждат важността всеки един от тях да успяват да реализира своя потенциал и цели, без наркотични вещества, запазвайки живота и здравето си. Противодействието на престъпленията, свързани с наркотични вещества, остава приоритетно в работата на ОДМВР-Сливен. Ръководството на дирекция е отворено за сътрудничество в проекти, инициирани от страна на останалите институции, партньори на МВР по изпълнение на Националната стратегия за борба с наркотиците, което включва широко участие на държавни и общински институции, частния сектор и структури на гражданското общество.", "date": "2019.12.12", "title": "Криминалисти изнасят лекции за вредата от наркотиците"}
{"url": "https://www.novinite.bg/articles/183551/Dyado-Koleda-sabra-pismata-na-decata-ot-rajon-Vazrajdane-i-donese-valshebni-sladki", "text": "Десетки малчугани и техните родители посрещнаха Дядо Коледа в парк „Възраждане“, където добрият старец дойде да вземе писмата с желанията на децата, които все още не са ги изпратили, защото до Коледа остават само две седмици и неговите работливи джуджета са много заети. Той беше приятно изненадан, че най-новият столичен парк е станал още по-голям, красив и много добре празнично украсен. За поредна година Дядо Коледа идва в парка да види коледната елха, която и тази година е украсена от район „Възраждане“.„Преди дни получих поканата от кмета на район „Възраждане“ Савина Савова и обещах да дойда, да оставя тази светеща шейна с еленчетата, за да се радват децата от район „Възраждане“ и от цяла София. Разбрах от моите джуджета, че кметът на района Савина Савова е направила много добри дела за хората от район „Възраждане“ през миналата година – вече имат аквапарк с минерална вода, в 30-то училище скоро басейнът ще е готов и децата ще плуват, разбрах, че наблизо има много хубаво парково пространство – „Градината на Доброто“, в която има забавления за всички – за малки и големи“, каза Дядо Коледа и даде на кмета на район „Възраждане“ Савина Савова подарък от Баба Коледа - вълшебни коледни сладки, които лично е изпекла. Подаръкът е за добре свършената работа и добрите дела през изминалата година. Савина Савова пожела на всички здраве, щастие, да бъдат с близките си хора на светлите коледни празници, а на родителите - да бъдат отговорни към своите деца, да бъдат пример за тях и да правят добри дела. На малчуганите пожела за бъдат здрави, послушни и добри, да получат желаните подаръци и да имат много вълшебни коледни мигове. Кметът на район „Възраждане“ Савина Савова благодари на малките изпълнители от Вокално студио „Дъга - Палавници“ от Арт център „Карнолски“ при Дом на културата „Средец“ и техният ръководител Снежана Полихронова за хубавите песни и празничното настроение, което създадоха със своите изпълнения. Дядо Коледа напълни торбата си с писмата на децата и се отправи към Лапландия за да изпълни техните желания.", "date": "2019.12.12", "title": "Дядо Коледа събра писмата на децата от район \"Възраждане\" и донесе вълшебни сладкi"}
{"url": "https://www.novinite.bg/articles/183529/Godishen-horoskop-za-2020-Kozirog-Lyubov-pari-kariera-zdrave", "text": "2020 г. ще бъде година, в която всички  ще могат да поставят ново начало, както в личния си живот, така и във финансов аспект.Козирог (родените между 22 декември и 20 януари) е десетият астрологичен знак от зодиака, управляван от планетата Сатурн, и е Земен знак.Според вашия хороскоп, 2020 г. е годината, в която ще бъдете напълно фокусирани в това да създадете света, в който копнеете да живеете.ако вашият рожден ден е между 22 и 31 декември. Хороскопът за Козирог за 2020 г. предвижда, че любовта и романтиката вероятно ще бъдат дълбоко разрастваща се и изграждаща се сфера в живота ви през 2020 г. Децата ще играят важна роля в живота ви през тази година. ако вашият рожден ден е между 1 и 10 януари. Началото на годината ще донесе промени, свързани с бъдещето, породени от помощта на влиятелни хора. Страстта също е важен източник на промяна и разбиране. С напредването на годината фокусът се измества към ангажименти, партньорства и вашата интимна връзка с това около вас.ако вашият рожден ден е между 11 и 20 януари. През 2020 г. любовта ще процъфти през тази година. 2020 ще е година за изграждане на сериозни връзки и съюзи.  е ретрограден между 26 април и 5 октомври, в Козирог. Плутон ще упражнява натиск върху Козирозите. Времето, когато Плутон срещне Слънцето, той ще бъде богат на откровения, вътрешни трансформации, значителни промени във вярванията, нагласите.За някои , които са по-еволюирали духовно, всички тези трансформации ще изглеждат естествени, тъй като вече са запознати с духовните ценности и разбират необходимостта да трансформират себе си. Вижте повече на: ", "date": "2019.12.12", "title": "Годишен хороскоп за 2020- Козирог: Любов, пари, кариера, здраве"}
{"url": "https://www.novinite.bg/articles/183542/YouTube-prokara-po-strogi-pravila-za-sadarjanieto-na-videoklipovete", "text": "ЮТюб (YouTube) обяви по-строги правила за допустимо съдържание на поместваните видеоклипове, като вече ще се трие съдържание с прикрити заплахи, обиди, и тормоз на расов и полов признак и сексуална ориентация, предадоха Франс прес и ТАСС.\"Повече няма да допускаме злонамерено съдържание, което оскърбява някого за негови лични отличителни черти като раса, джендър самоопределяне или сексуална ориентация, както и такова, в което се разкрива лична информация. Това се отнася за всички, както за обикновени потребители, така и за създателите на съдържание и политическите представители. Правилата ни вече забраняват не само явните заплахи, но и завоалираните и подразбиращите се\", каза вицепрезидентът на този филиал на Гугъл (Google) Мат Халприн.Повече няма да се допуска, например, съдържание, в която се борави с оръжие, докато се говори за някой човек или се поставя лицето му върху запис от видеоигра с насилие.Освен триене на съдържание, при многократни нарушения може да се приложи и демонетизиране на създателите на съдържание, което ще ограничи или премахне приходите им от ЮТюб чрез забрана на платени реклами във видеоклиповете им.По-строгите правила се отнасят и за коментарите под видеоклиповете. Платформата съобщи, че само през третото тримесечие на тази година е изтрила над 16 милиона коментари, съдържащи някаква форма на тормоз, и с въвеждането на новите правила очаква тази бройка да нарасне през следващите тримесечия.", "date": "2019.12.12", "title": "YouTube прокара по-строги правила за съдържанието на видеоклиповете"}
{"url": "https://www.novinite.bg/articles/183560/EVN-Toplofikaciya-otlichi-UMBAL-Sveti-Georgi-EAD-za-prinos-kam-chistiya-vazduh-na-Plovdiv", "text": "С отопление от EVN Топлофикация през 2018/19 г. болницата е спестила над 1050 тона вредни емисии въглероден диоксид във въздуха на Пловдив На 12 декември 2019 г. EVN Топлофикация отличи  УМБАЛ „Свети Георги“ ЕАД в Пловдив за използването на екологично чисто централно отопление от дружеството. По този начин болницата допринася за качеството на въздуха и околната среда на град Пловдив. Свидетелството беше връчено от г-н Робърт Дик, регионален мениджър на EVN, на доц. Момчил Мавров, заместник-директор по административни и икономически въпроси на УМБАЛ „Свети Георги“ ЕАД.   През отоплителен сезон 2018/19 г. едно от най-големите болнични заведения на Балканите е консумирало над 2619 MWh (мегаватчаса) топлинна енергия и по този начин е спестило повече от 1050 тона вредни емисии въглероден диоксид във въздуха на Пловдив. EVN Топлофикация връчва зелени сертификати за втори пореден сезон като за 2017/18 г. бях отличени АГ „Селена“ и Медицински университет Пловдив, а за 2018/19 г. беше отличен и хотел „Рамада Пловдив Тримонциум“", "date": "2019.12.12", "title": "EVN Топлофикация отличи УМБАЛ „Свети Георги“ ЕАД за принос към чистия въздух на Пловдив"}
{"url": "https://www.novinite.bg/articles/183552/Berbatov-napada-modniya-bransh-VIDEO", "text": "Футболната звезда Димитър Бербатов пусна своя собствена марка дрехи. Това съобщи самият той в профила си във Facebook. \"Стартирам мой собствен бранд. Само с ексклузивни артикули, лимитирана серия. Може да отидете на моя сайт и да видите какво съм приготвил за вас”, казва той в началото на видеообръщението си. Той уточни, че лимитираните серии ще бъдат пускани в точно определени моменти. Вече се предлагат тениски, шапки, суитчъри, бельо и гривни с новата марка.", "date": "2019.12.12", "title": "Бербатов напада модния бранш (ВИДЕО)"}
{"url": "https://www.novinite.bg/articles/183536/Bezstopanstveni-jivotni-zastrashavat-jivota-na-hora-na-patya-za-Razlog", "text": "\r\nДългогодишен е проблемът с безстопанствените животни, които обикалят около главния път за Банско и Разлог. Става дума за десетки коне и крави, поне около 50, според зрители, които ни сигнализираха.\r\nНякои от тях са заградени с електропастири, други се движат свободно, но е факт, че животните често се озовават на пътя и изненадват нищо неподозиращите шофьори.\r\n\r\n\r\n\r\n\r\n", "date": "2019.12.12", "title": "Безстопанствени животни застрашават живота на хора на пътя за Разлог"}
{"url": "https://www.novinite.bg/articles/183541/Avtobusnite-prevozvachi-shte-protestirat-ot-utre", "text": "\r\nАвтобусните превозвачи ще протестират от утре. Фирмите са недоволни от въвеждането на толсистемата, в която попадат и те, въпреки че трябваше да бъдат изключени от нея.\r\n\r\n\r\n\r\n\r\n\r\n", "date": "2019.12.12", "title": "Автобусните превозвачи ще протестират от утре"}
{"url": "https://www.novinite.bg/articles/183556/OON-Sledvashtite-12-meseca-shte-sa-klyuchovi-v-bitkata-za-klimata", "text": "Следващите 12 месеца ще са ключови в битката за климата, заяви днес генералният секретар на ООН Антониу Гутериш, цитиран от ДПА.Гутериш подчерта от трибуната на международната климатична конференция в Мадрид, че светът става все по-горещ и това се случва много по-бързо, отколкото хората са допускали. Необратимите повратни точки са съвсем видими и се приближават с мълниеносна скорост, предупреди той.Гутериш отбеляза, че ограничаването на глобалното затопляне в рамките на 1,5 градуса по Целзий - една от набелязаните цели в Парижкото климатично споразумение - все още е постижимо, но допълни, че човечеството много изостава.За да спрем глобалното затопляне над тази стойност, ще трябва да предприемем мерки, включително да не строим нови електроцентрали на въглища след 2020 г. и да накараме държавите и цели промишлени отрасли като корабоплаването да се ангажират да бъдат въглеродно неутрални през следващите десетилетия, каза генералният секретар на ООН.Гутериш призова за \"повече амбиция, повече солидарност и по-спешни действия\".В публикувано вчера изследване Световният икономически форум (СИФ) се присъедини към призивите към правителствата и компаниите да намалят вредните си емисии.Проучването показва, че до момента едва 67 от общо 193-те страни членки на ООН, отговорни за по-малко от 15% от глобалните емисии, са се ангажирали да сведат своите въглеродни емисии до нула.Правителствата и компаниите трябва да повишат амбициите си и да започнат да набелязват конкретни цели и да ги изпълняват, заяви управляващият директор на СИФ Доминик Уогрей. Той допълни, че това, от което се нуждае светът, за да постигне поврат, е съчетание от обществена амбиция, политическа увереност и лидерство на бизнеса.", "date": "2019.12.12", "title": "ООН: Следващите 12 месеца ще са ключови в битката за климата"}
{"url": "https://www.novinite.bg/articles/183535/Otlaga-se-vavejdaneto-po-strogiya-rejim-na-vodata-v-Pernik", "text": "Въвеждането на новия режим на водата в Перник се отлага. Това потвърдиха за NOVA от Общинската администрация.От там обясниха, че причината за отлагането е фактът, че местната здравна инспекция не е одобрила графика на водоподаване, предложен от министъра на регионалното развитие и благоустройството Петя Аврамова. Според него жителите на града трябва да имат вода по 6 часа на ден – между 16 и 22 часа.Кметът Станислав Владимиров е категоричен, че ще подпише за нов режим на водата само ако всички институции го одобрят. Дотогава в града ще важи стария такъв.", "date": "2019.12.12", "title": "Отлага се въвеждането по-строгия режим на водата в Перник"}
{"url": "https://www.novinite.bg/articles/183544/Naclednicata-na-Hrictiyan-i-Cvetlana-Gushterovi-s-parti-za-10-bona", "text": "Нacлeдницaтa нa Хриcтиян и Cвeтлaнa Гущeрoви oтпрaзнувa пищнo cвoя първи имeн дeн, мaкaр вce oщe дa нe e нaвършилa и гoдинкa.Нa 9 дeкeмври, хриcтиянcкaтa църквa пoчeтe Cвeтa Aннa - мaйкaтa нa Бoгoрoдицa, кoятo ce приeмa зa пoкрoвитeлкa нa жeнcкoтo нaчaлo, ceмeйcтвoтo, брaкa, мaйчинcтвoтo, кaктo и кaтo зaкрилницa нa брeмeннитe жeни. Нa дaтaтa прaзнувaт вcички c имeнaтa Aнa, Aнeлия, Aннa, Aня, Янa, Янкa и т.н.Пo тoзи пoвoд Cвeтлaнa Гущeрoвa рeши дa oргaнизирa пищнo тържecтвo, c кoeтo дa oтбeлeжи първият имeн дeн нa дъщeря cи - мaлкaтa Aнeлия-Дoбрoмирa, кoятo вce oщe нe e нaвършилa eднa гoдинa.Cъбитиeтo ce cъcтoя в cтoличнo зaвeдeниe, кaтo нa нeгo приcъcтвaхa нaй-близкитe приятeли нa двoйкaтa.В oфициaлния cи Instаgrаm прoфил брюнeткaтa cпoдeли крaтки видeo клипoвe и cнимки oт прaзнeнcтвoтo в някoлкo пocлeдoвaтeлни cтoритa.Нa тях ce виждa, чe Cвeтлaнa нe e пecтилa бaлoнитe, кoитo изпълвaт цялoтo пoмeщeниe, укрaceнo в рoзoвo, бялo и злaтнo.Oчeвиднo cлaбocт нa Гущeрoвицa ca cлoнoвeтe, зaщoтo тe зaeмaт cпeциaлнo мяcтo кaктo в дeкoрaциятa нa мяcтoтo, тaкa и в тaзи нa тoртaтa.В coциaлнaтa мрeжa Cвeтлaнa cпoдeли кaдър, нa кoйтo пoзирa дo тoртaтa, oблeчeнa в къca cвeтлocиня рoкля c тънки прeзрaмки и дълбoкo V-oбрaзнo дeкoлтe, кoмбинирaнa c виcoки кубинки c пух.\"Милo нaшe дeтe, нaшe щacтиe, cърцe нaшe!Днec e твoят прaзник, нo прaзникът e двoeн зa нac, твoитe рoдитeлитe, зaщoтo oткaктo избрa нac зa cвoe ceмeйcтвo, живoтът ни ce изпълни c бeзкрaйнa любoв! Бъди здрaвa и нeкa Cвeтa Aннa тe зaкриля пo пътя ти! Нeкa нeвиннитe ти дeтcки oчи винaги иcкрят oт рaдocт, върви ръкa зa ръкa c къcмeтa прeз живoтa! Нocи имeтo cи c гoрдocт!Чecтит Имeн дeн! Oбичaмe тe!\", нaпиca тя в тeкcтa, кoйтo дoбaви към cпoдeлeнaтa cнимкa.Пoлoвинкaтa нa Хриcтиян Гущeрoв cтaнa мaйкa в крaя нa фeвруaри т.г., нo първoнaчaлнo рeши дa нe cпoдeля публичнo щacтливaтa вecт, зaщoтo дъщeря ѝ ce рoди прeждeврeмeннo в ocмия мeceц. Пoнeжe бeбeтo бeшe нeдoнoceнo, лeкaритe гo пocтaвили зa извecтнo врeмe в кувьoз пoд нaблюдeниeтo нa нeoнaтoлoзи. Зa щacтиe вcичкo зaвърши дoбрe и cкoрo двeтe ce прибрaхa у дoмa.", "date": "2019.12.12", "title": "Нacлeдницaтa нa Хриcтиян и Cвeтлaнa Гущeрoви с парти за 10 бона"}
{"url": "https://www.novinite.bg/articles/183530/Dneven-horoskop-za-chetvartak", "text": "Предстои ви приятен ден. Преобладават оптимизмът и креативността. Можете да се възползвате от цялата свобода, необходима за среща с щастието. Всъщност, това ново щастие може да дойде под формата на нов човек, който кара сърцето ви да бие по-бързо.Предстоящият ден изглежда обещаващ. Енергията ви постепенно се връща и вие започвате да се чувствате по-предприемчиви. Без съмнение днес ще бъдете призовани да разрешите някои финансови въпроси, свързани с вашите нужди.Опитайте се да си представите, че сте в творческата си работилница и сте се отказали от използването на всички обичайни инструменти, за да намерите нови начини да придадете форма на вашето вдъхновение. Ще се появи още един съвсем различен творчески стил. Вижте повече на:", "date": "2019.12.12", "title": "Дневен хороскоп за четвъртък"}
{"url": "https://www.novinite.bg/articles/183538/Nova-zelena-strategiya-za-Evropa-Parvi-reakcii-ot-evrodeputatite", "text": "Евродепутатите се събраха на извънредно парламентарно заседание в сряда, за да обсъдят с Урсула фон дер Лайен и Франс Тимерманс пътна карта с действия за климатично неутрален континент.След неотдавнашната декларация на Парламента за извънредна ситуация в областта на климата, в сряда Урсула фон дер Лайен представи пред евродепутатите плановете на Европейската комисия за достигане на климатична неутралност в ЕС.Лидерите на политическите групи представиха вижданията си относно това как да се гарантира, че бъдещото европейско законодателство в областта на климата ще бъде финансирано и изпълнено по икономически и социално балансиран начин.В заключение на двучасовия дебат изпълнителният заместник-председател на ЕК Франс Тимерманс, отговори на някои от най-неотложните въпроси на евродепутатите относно начините за финансиране на енергийния преход в държавите от Централна и Източна Европа, и как да се гарантира, че индустриите на европейските държави и на държавите извън ЕС могат да се конкурират успешно при подобни правила.Естер де Ланге (ЕНП, Нидерландия) заяви, че нейната група споделя „моралното задължение“ да защити планетата. „Ние сме последното поколение, която може да го направи. Съгласувана и последователна промишлена политика и амбициозен зелен план трябва да вървят ръка за ръка като съберат най-добрите и най-умните хора заедно, за да представят умни решения“. Ако други региони в света не спазват също тези правила, ЕС трябва да преосмисли достъпа им до европейския пазар, заключи тя.Ираче Гарсия (С&Д, Испания): „Днес бе представен нов модел за растеж, който ще превърне ЕС в по-справедливо и по-проспериращо общество“. Този модел трябва да бъде основан на три стълба: зелен стълб за постигане на климатичните цели, червен стълб за гарантиране на социалното измерение към Зеления пакт, и финансов стълб, в който дългосрочният бюджет ще предостави достатъчно средства за постигането на тези цели.„Ние ще успеем само ако превърнем това предизвикателство във възможност“, заяви Дачиан Чолош (Обнови Европа, Румъния). За да направим това, „Зеленият пакт не трябва да води до допълнителна бюрокрация“, а трябва да мобилизира обществото. Той призова за амбициозни намаления на парниковите газове в ЕС в предстоящия закон за климата и за двустранен подход за зелената дигитализация и технологии.Филип Ламбертс (Зелените/ЕСА, Белгия) поиска ЕС да поеме ангажимент за намаляване на парниковите газове с 65% до 2030 г. и да гарантира устойчиво управление на ресурсите, биологичното разнообразие и борбата със замърсяването. „Фондът за справедлив преход“ трябва да бъде в полза на най-уязвимите хора, докато земеделската и финансовата политика се нуждаят от цялостно преразглеждане“, каза той.Силвия Сардоне (ИД, Италия) запита Комисията: „Разгледали ли сте социалното и икономическо въздействие от достигането на климатична неутралност до 2050 г.?“ Тя отбеляза, че има „противоречие“ между климатичните и търговски споразумения подписани със страни с по-ниски стандарти в областта на околната среда.Ришард Легутко (ЕКР, Полша) каза, че Комисията трябва да работи с държавите членки, които се очаква да обсъдят целите за намаляване на емисиите в Европейския съвет. „Комисията опитва ли се да завземе властта от държавите членки? Правителствата не бива да бъдат оставени на заден план относно нещо толкова съществено“, добави той.Манон Обри (ЕОЛ/СЗЛ, Франция) предложи алтернативен „нов зелен пакт“ от нейната група, който включва данъци върху въглерода, пластмасата и керосина и задължителни мерки за намаляване на емисиите с 70% за постигане на по-хуманен „социален и екологичен“ преход.", "date": "2019.12.12", "title": "Нова зелена стратегия за Европа: Първи реакции от евродепутатите"}
{"url": "https://www.novinite.bg/articles/183555/Osvobodiha-MMA-boeca-Georgi-Valentinov-ot-Belator", "text": "Подният боец Георги Валентинов бе освободен от втората по престижност професионална ММА организация в света \"Белатор\", съобщава Boec.bg. Решението на американската бойна верига идва след като журналистът от Bloodyelbow.com Карим Зидан публикува материал, в който обвинява Валентинов, че е участвал в расистки прояви. Мениджърът на Валентинов - Никола Атанасов, заяви пред Boec.bg, че мерки по разрешаването на този случай и опровергаването на тази публикация вече са предприети", "date": "2019.12.12", "title": "Освободиха ММА боеца Георги Валентинов от \"Белатор\""}
{"url": "https://www.novinite.bg/articles/183528/Oblaci-i-maglivo-shte-e-vremeto-dnes", "text": "Днес над страната ще преобладава облачно, в равнините и мъгливо време. На места ще има слаби превалявания от дъжд, в сутрешните часове в Предбалкана и по високите полета - от сняг. Ще продължи да духа слаб, в източните райони до умерен вятър от изток-североизток. Преобладаващите максимални температури ще бъдат между 7° и 12°. Над планините ще е облачно, по билата и мъгливо. На места ще има слаби превалявания, предимно от сняг. Ще духа умерен вятър от юг-югоизток. Максимална температура на височина 1200 метра около 4°, на 2000 метра – около минус 1°.Над Черноморието ще е предимно облачно, на отделни места ще превали слаб дъжд. Ще духа до умерен вятър от изток-североизток. Максимални температури на въздуха и морската вода: 12°-13°. Вълнението на морето ще бъде 3 бала.", "date": "2019.12.12", "title": "Облаци и мъгливо ще е времето днес"}
{"url": "https://www.novinite.bg/articles/183557/Prokurori-vlyazoha-v-bolnicata-v-Haskovo-sled-signal-za-otcheteni-no-neizpolzvani-stentove", "text": "Прокуратурата в Хасково влезе в местната болница в хода на разследване за отчетени, но неизползвани стентове, съобщиха от държавното обвинение. Сигналът е подаден от териториалната дирекция на ДАНС.При обиска в лечебното заведение са открити 23 интракоронарни стента, за които се предполага, че са отчетени като поставени на пациенти. Те били запечатани в алуминиеви опаковки.По този начин на болницата са изплатени незаработени средства от бюджета на НЗОК, твърдят от прокуратурата.Работата по случая продължава. Предстои да бъдат изискани документи, както от ръководството, така и от РЗОК-Хасково. Ще бъдат разпитани свидетели и при необходимост ще се назначат и експертизи.", "date": "2019.12.12", "title": "Прокурори влязоха в болницата в Хасково след сигнал за отчетени, но неизползвани стентове"}
{"url": "https://www.novinite.bg/articles/183566/Maj-zagina-na-bul-Slivnica-dokato-goni-tramvaya", "text": "Кола помете възрастен мъж на бул. “Сливница” в София в нощта на вторник срещу сряда, съобщи “24 часа”. Човекът е починал на място, потвърдиха от МВР.\r\nЖертвата пресичала големия булевард неправилно. На мястото няма пешеходна пътека. От другата страна е спирката към кв. “Люлин”.\r\nМъжът бил от страната на Западен парк. Видял, че се задава последният тролей, и побързал да го хване. Успешно стигнал до мантинелата, която разделя платната.\r\nПрескочил я и побегнал към спирката. В този момент обаче е пометен от шофьор, който пътувал в същата посока. Предполага се, че не го е видял заради гъстата мъгла и не е успял да спре, защото настилката е хлъзгава. След удара е извикана линейка, но когато медиците пристигнали, той вече бил мъртъв.\r\n", "date": "2019.12.12", "title": "Мъж загина на бул. \"Сливница\" докато гони трамвая"}
{"url": "https://www.novinite.bg/articles/183567/Nepatriotichno-Djambazki-se-napi-i-sedna-zad-volana", "text": "Евродепутатът Ангел Джамбазки сгази лука здраво. \"Патриотът\" е бил заловен да шофира с алкохол в кръвта, съобщава Нова телевизия. Случаят е от 7 декември. Катаджиите спрели политика, а след тест дрегерът отчел над 1 промила.Джамбазки заяви, че ще понесе последствията от постъпката си, но не е ясно точно какво има предвид.Novinite.bg проучи колко алкохол трябва да погълне човек, за да удари дрегерът над 1 промил. Това зависи и от телосложението, но като цяло би трябвало Джамбазки да е изпил 3 водки или какъвто и да е твърд алкохол, 5-6 бири или бутилка вино.", "date": "2019.12.12", "title": "Непатриотично! Джамбазки се напи и седна зад волана"}
{"url": "https://www.novinite.bg/articles/183562/BABH-shte-vzema-probi-na-vsyaka-pratka-s-ptiche-meso-i-subprodukti-s-proizhod-Polsha", "text": "Българска агенция по безопасност на храните (БАБХ) ще взема проби за лабораторно изпитване на всяка пратка с птиче месо и субпродукти с произход Полша, предназначени за България. Предприетите действия са във връзка със зачестилите нотификации в Системата за бързо съобщаване на храни и фуражи (RASFF) за наличие на салмонела в птиче месо с произход Полша.Птичето месо и субпродуктите ще бъдат поставени под забрана до получаване на резултата. При положителни резултати за наличие на салмонела, БАБХ ще предприема действия, съгласно действащото законодателство. Припомняме, че миналата седмица Агенцията предприе вземане на проби на пристигащите в страната ни пратки с птиче месо от един и същи полски производител, след получени няколко нотификации за заразено със салмонела охладено птиче месо. Към момента БАБХ проверява пратка замразено пилешко месо, замърсено със салмонела, след получен сигнал късно снощи по нотификация в RASFF, създадена от Италия, за птиче месо с произход Полша. Предприети са незабавни действия за установяване на проследяемостта на месото. Предстои да бъде извършена детайлна проверка. При откриване на налични количества от засегнатите партиди, те ще бъдат изтеглени от пазара и възбранени. В получената нотификация не се споменава полската фирма, за която до момента бяха издадени нотификации. След извършване на проверката, резултатите от нея ще бъдат оповестени.", "date": "2019.12.12", "title": "БАБХ ще взема проби на всяка пратка с птиче месо и субпродукти с произход Полша"}
{"url": "https://www.novinite.bg/articles/183565/VAS-otkaza-registraciya-na-brak-na-ednopolova-dvojka-sklyuchen-vav-Velikobritaniya", "text": "Върховният административен съд потвърди решение на Административен съд София град и окончателно отказа регистрация в ГРАО на брак между две жени, сключен във Великобритания, съобщиха от пресцентъра на съда.Първоначално кметът на район \"Люлин\" е отказал актуализиране на семейно положение в личен картон. След това Административния съд отхвърля жалбата срещу този отказ. Сега тричленен състав на ВАС е потвърдил решението на долната инстанция.От съда посочват, че съгласно българския закон еднаквият пол на лицата, желаещи да сключат брак е пречка за сключване на брак. Както Конституцията на Република България така и Семейният кодекс установяват като задължително условие за сключване на граждански брак разнополовост на съпрузите. И допълват, че макар и този брак да е допустим от законите на държавата, в която е сключен, той не поражда правни последици в България, от което следва, че няма как да бъде признат и регистриран.Според върховните магистрати няма нарушение на разпоредбите от Хартата на основните права на ЕС, тъй като правото на встъпване в брак е гарантирано в съответствие с националните закони, които регулират упражняването на това право. Като цитират Съда на Европейската общност, според който поради невъзможността да бъде постигнато съгласие между държавите членки относно еднополовите бракове, партньорите в тези съюзи не могат да имат правата на семейни членове за целите на свободното движение на работници по смисъла на европейското право.От ВАС отбелязват, че това дело, както и други две със същия характер, се различават от делото, по което през юли тази година съдът потвърди правото на еднополова двойка да пребивава на територията на България. Решение не касае еднополовите бракове, а се отнася до правото на граждани на ЕС да пребивават законно и продължително в друга страна-член на съюза.", "date": "2019.12.12", "title": "ВАС отказа регистрация на брак на еднополова двойка, сключен във Великобритания"}
{"url": "https://www.novinite.bg/articles/183533/VSS-glasuva-ostavkata-na-Sotir-Cacarov", "text": "\r\nВисшият съдебен съвет гласува оставката на Сотир Цацаров като главен прокурор. Тя беше подадена вчера предсрочно, след като парламентът го избра за шеф на Антикорупционната комисия.\r\n\r\n\r\n\r\n\r\n\r\n\r\n", "date": "2019.12.12", "title": "ВСС гласува оставката на Сотир Цацаров"}
{"url": "https://www.novinite.bg/articles/183564/Rajdaniyata-sas-sekcio-u-nas-se-izravniha-s-normalnite-rajdaniya", "text": "Процентното съотношение на ражданията със секцио и на нормалните раждания в България се изравни, сочат последни данни. Така страната ни се нарежда на челните места в Европа.Основна причина жените да предпочитат операцията е страхът от болката. Със съвременните методи на обезболяване обаче, този страх е абсолютно неоснователен, обясни на дискусия с бъдещи родители акушерка Динка Негалова от АГ болница „Селена“, съобщиха от болничното заведение.Събитието се състоя в сряда като съвместна инициатива на най-голямата специализирана АГ болница в Южна България и българска марка за бебешки продукти.Нормалното раждане е естествен процес. Той е най-доброто и за бебето, и за майката. Възстановяването от естествено раждане и възможноста да се поемат грижите за новороденото, се случва за до 2 часа след нормално раждане. Реанимационният период след секцио е 24 часа. Разбира се, има медицински обстоятелства, които налагат операция, но решението за нея трябва да вземе лекарят, а не бъдещата майка, обясни акушерка Негалова.Българките не са достатъчно добре информирани и по отношение на храненето на новороденото. Много са митовете според акушерка номер едно у нас за 2014-та година за кърменето на бебето. Липсата на кърма и лошите й качества са едни от основните. Според Негалова, кърмата се образува от спокойствие и близък контакт между майката и детето. За правилните техники и съвети, жените могат да използват услугите на консултант по кърмене, с който разполага АГ болница „Селена“.За предимствата от съхранение на стволови клетки пък разказа Елена Танева – представител на българска тъканна банка.При раждането кръвта от пъпната връв се изхвърля като биологичен отпадък. Съхранена обаче по-късно тя може да спаси живота на донора или роднините му. Клетките са 100% съвместими с бебето и между 25% и 100% съвместими с други членове на семейството, обясни на бъдещите родители Танева. ", "date": "2019.12.12", "title": "Ражданията със секцио у нас се изравниха с нормалните раждания"}
{"url": "https://www.novinite.bg/articles/183534/Manolova-Predstoi-da-se-vdigne-cenata-na-vodata-i-v-Pernik-i-v-drugite-gradove", "text": "Предстои да се вдигне цената на водата и в Перник, и в Шумен, и в София, и в другите градове. Така хората хем няма да имат вода, както в Перник и района, хем ще я плащат по-скъпо. Вчера в приемната ми дойдоха хора от Перник, Драгичево и Батановци и селата наоколо и питаха къде е водата и кой ще поеме отговорност.Това каза пред България он Еър председателят на гражданската платформа „Изправи се.БГ” Мая Манолова, като визираше доклада на КЕВР от вчера следобед, публикуван на сайта на Комисията, според който на 17 декември трябва да се вземе решение за повишаване на цената на водата в София с близо 7 %, като цената ще стане 2,75 лв. на кубик, а в Перник – с близо 3 %, като за кубик вода перничани вече ще плащат 2,41 лв. Манолова попита задочно министъра на регионалното развитие Петя Аврамова и заместника й, но и предходен министър Николай Нанков, сега ли чуват за проблема с водата в Перник и защо това е допуснато. Те били ли са на тези места и защо не са предотвратили тази криза, коментира още Манолова, като посочи, че оставките на шефа на ВиК дружеството и областния управител от ГЕРБ са прах в очите на хората и гражданите са прави да очакват още оставки.Попитана за позицията й относно предложението на ГЕРБ да се назначи разследващ главния прокурор, Манолова припомни позицията си, че това е „маневра” и „уйдурма”, както самият премиер се изразява. Както събра Борисов мнозинство да си вдигнат партийните субсидии с гласовете на ГЕРБ и БСП, така да събере мнозинство и да промени Конституцията, за да направи реална съдебна реформа, посочи Манолова. Тя бе категорична, че гражданската платформа „Изправи се.БГ” няма да става партия, както и че ще открива клонове в страната. Да, ние се занимаваме с политически въпроси, защото доходите, работата, правата на хората, корупцията са политически въпроси, касаещи всеки българин. Не може само партиите да имат монопол над тях, гражданите със своята енергия са незаобиколим фактор и смятам да покажа именно това, подчерта Манолова. Не делим хората на леви, десни, „зелени”, центристи, а всички граждани, които искат да се борят с „Изправи се.БГ” за гражданските си права, за върховенството на закона, за медийната свобода, против монополите, за правото на достойно възнаграждение и работа за всеки, за чиста пазарна среда и справедливо разпределение на публичните ресурси, за подкрепа на малкия и семеен бизнес от произвола на администрацията, за работещи качествено институции са добре дошли. Манолова обяви, че тръгва на приемни в страната, защото в трите й приемни досега са дошли хора от цяла България. Първото място, което ще посетим, е Видин - знаково тръгваме от Северозапада, където ще бъдем утре, обяви още Манолова. Приемната на Мая Манолова във Видин ще бъде утре, петък, от 14,00 ч., а по-късно – от 17,00 ч. тя ще се срещне с обществеността на Видин. В петък през деня Манолова ще направи мобилна приемна във влака от Видин до София, с който тръгва с екипа си в 7,25 ч. сутринта от Централна ЖП гара в София.", "date": "2019.12.12", "title": "Манолова: Предстои да се вдигне цената на водата и в Перник, и в другите градове"}
{"url": "https://www.novinite.bg/articles/183531/Manolova-Podigravka-e-95-kv-m-imot-v-gradskata-chast-na-Sofiya-da-se-ocenyavat-ot-Stolichnata-obshtina-na-1470-leva", "text": "Абсурдно е 95 кв. м. в градската част на София да се оценяват от Столичната община на 14,70 лв. Това е подигравка с гражданите! Не може 1 кв. метър да се оценява от общината на 15 стотинки! Това заяви председателят на гражданската платформа „Изправи се.БГ“ Мая Манолова днес след среща със собственици на имоти на столичния бул. „Ломско шосе“. „Разделено между седем съсобственика, се пада по 1,20 лв. на шестима от тях и 7,35 лв. на един от тях“, обясни тя. „Хората нарекоха Столична община „фокусници“ и са прави“, допълни Манолова. Тя заяви още, че гражданската платформа ще помогне на хората със съвети за следващите им дела в съда в Страсбург. „Няма да си напуснем имотите. Категоричен съм в това“, заяви собственик на триетажна къща, заедно със земята под нея, която е оценена на 99 000 лева. „Стъкмиха си обществено обсъждане през 2012 година, написаха, че е имало такова, но никой от нас не е потърсен и с никой от нас не е обсъждано. Това е подигравка с нас“, допълниха гражданите.", "date": "2019.12.12", "title": "Манолова: Подигравка е 95 кв. м. имот в градската част на София да се оценяват от Столичната община на 14.70 лева"}
{"url": "https://www.novinite.bg/articles/183568/Tol-sistemata-shte-moje-da-se-izpolzva-za-ustanovyavane-na-nereglamentirani-patnicheski-prevozi", "text": "Данните, постъпващи в Електронната система за събиране на такси за ползване на платената пътна мрежа на база време (е-винетка) и на база изминато разстояние (тол), ще могат да служат и за установяване на нерегламентиран превоз на пътници. Това обяви проф. Олег Асенов, член на Управителния съвет на Агенция „Пътна инфраструктура“, пред участниците в заключителната конференция по транспортна политика, организирана от Конфедерацията на автобусните превозвачи (КАП). Информацията за трафика по платената пътна мрежа, която постъпва в електронната система, може да се споделя с партньорските служби на АПИ като „Пътна полиция“ в МВР, Национална агенция по приходите, Изпълнителната агенция „Автомобилна администрация“ и др. „АПИ не е оправомощен орган да правоприлага в тази част, но може да предостави данни, за да се реагира“, посочи проф. Асенов. Нелицензираният транспорт е един от проблемите, които тревожат представителите на автобусния бранш, каза председателят на Управителния съвет на КАП Магдалена Милтенова. Пред участниците във форума проф. Олег Асенов представи същността и възможностите на тол системата. „Основната цел е да се промени моделът на пътното таксуване - този, който руши повече пътя, да плаща повече, както е справедливо“, каза той. Проф. Асенов посочи, че понастоящем две трети от приходите от такси за ползване на платени пътища постъпват от леките автомобили, а останалите – от пътните превозни средства с обща технически допустима максимална маса над 3,5 тона. Европейският модел предполага това съотношение да се обърне. „Всички споделяме, че тол системата трябва да бъде въведена, но да има плавен преход от винетни към тол такси“, каза Милтенова и отбеляза, че браншът има добър диалог с Министерството на регионалното развитие и благоустройството и АПИ. Тарифата за таксите, които се събират за преминаване и ползване на републиканската пътна мрежа е в процедура за обществено обсъждане. До 16 декември 2019 г. могат да постъпват становища, коментари и предложения по проекта. В него тол таксите за автобусите са диференцирани според общата технически допустима максимална маса до и над 12 т, екологичния им клас, както и според категорията на платената пътна мрежа – автомагистрали, първи и частично втори клас пътища. Според предложените за обществено обсъждане ставки автобусите до 12 т, в зависимост от екологичния си клас, ще плащат от 4 ст. до 8 ст. на километър за ползване автомагистрали, от 3 ст. до 7 ст. за километър на първи клас пътища и от 2 ст. до 5 ст. – за километър второкласни пътища. За автобусите над 12 т цените са с една по- високи с една стотинка на километър. Първоначалният обхват на платената пътна мрежа с тол е 6 050 км от общо близо 20 000 км републиканска пътна мрежа, за която всички ползватели понастоящем плащат. Автобусните превозвачи настояват ставката за тези от тях, които обслужват редовни линии, да бъде нулева. Анализ на Световната банка, консултант по въвеждането на тол системата, показва, че отражението на тол таксите върху цените на автобусните билети би трябвало да е в рамките между 5 ст. и 96 ст. Разликите идват от дължината на маршрутите и от това каква част от тях е по платената мрежа, както и от натоварването и емисионния клас на автобуса. Билетът от София до Перник, например, би следвало да поевтинее с 2,2%, тъй като делът на таксуваната мрежа по този маршрут ще стане само 30%. Според анализа на Световната банка, с предложената тарифа държавата ще постигне 52% ефективно финансиране на пътната инфраструктура от пътни такси, посочи проф. Асенов. Крайната цел на реформата е в дългосрочен план пътната инфраструктура да може да се самоиздържа. „В хода на общественото обсъждане постъпиха становища, които ние, като съвносители, сме длъжни да анализираме, да видим аргументите „за“ и „против“, за да излезем с финално предложение. Ние също имаме нашите аргументи. Окончателният вариант на тарифата ще бъде приет с решение на Министерския съвет“, обясни проф. Асенов. „Прекаленото намаляване на таксите може да доведе до обратния ефект – при изключително ниски ставки да се обезсмисли въвеждането на тол таксите“, каза той.", "date": "2019.12.12", "title": "Тол системата ще може да се използва за установяване на нерегламентирани  пътнически превози"}
{"url": "https://www.novinite.bg/articles/183554/Geshev-vstapva-v-dlajnost-na-18-dekemvri", "text": "\r\nИван Гешев най-вероятно ще встъпи в длъжност като главен прокурор на 18 декември. Това предположи представляващият ВСС Боян Магдалинчев в отговор на въпрос на \"По света и у нас\".\r\n\r\n\r\n\r\n\r\n\r\n\r\n\r\n", "date": "2019.12.12", "title": "Гешев встъпва в длъжност на 18 декември"}
{"url": "https://www.novinite.bg/articles/183537/VSS-prie-ostavkata-na-Cacarov-kato-glaven-prokuror", "text": "С 20 гласа \"за\" и нито един \"против\" Висшият съдебен съвет прие оставката на Сотир Цацаров като главен прокурор. Кадровиците на Темида още днес ще пратят решението си на президента Румен Радев, за да подпише указ за освобождаването му. Самият Цацаров не присъства на заседанието, а председстелят на ВКС Лозан Панов пристигна минута след обявяване на резултата от гласуването. Припомняме, че вчера той бе избран за шеф на КПКОНПИ с гласовете на 165 от народните представители в парламента. Малко по-късно депозира оставката си.", "date": "2019.12.12", "title": "ВСС прие оставката на Цацаров като главен прокурор"}
{"url": "https://www.novinite.bg/articles/183563/Srednata-rabotna-zaplata-u-nas-se-e-uvelichila-s-blizo-12-prez-2019-g", "text": "\r\nСредната работна заплата у нас се е увеличила с близо 12% през тази година, отчете социалният министър Деница Сачева. На заседание на Тристранният съвет за сътрудничество работодатели, синдикати и правителството обсъдиха повишаването на минималната заплата до 610 лева от 1 януари.\r\n\r\n\r\n\r\n\r\n\r\n\r\n", "date": "2019.12.12", "title": "Средната работна заплата у нас се е увеличила с близо 12% през 2019 г."}
{"url": "https://www.novinite.bg/articles/183558/Robart-Dauni-Djuniar-s-lichno-obrashtenie-kam-balgarskite-zriteli", "text": "Този януари ще станем свидетели на поредното иконично превъплъщение на един от най- успешните и ярки холивудски актьори. Робърт Дауни Джуниър (Отмъстителите: Краят, Шерлок Холмс) ще влезе в кожата на един от най-колоритните класически образи Доктор Дулитъл.По повод наближаващата премиера на филма, която у нас ще се случи през януари, Робърт Дауни Джуниър отправя лично обръщение към българските зрители и ни приветства да станем част от това знаменито приключение. Холивудската звезда съвсем точно отбелязва, че българският национален символ е лъвът, какъвто е и един от всички говорещи приятели на Дулитъл. Папагал, горила, жираф, полярна мечка, гъска и още много, и различни представители на животинския свят се хвърлят смело в едно опасно пътуване, което за всички ще бъде съдбовно! Вижте специалното видео на Робърт Дауни Джуниър, което още повече вдъхновява и дава заявка за филма не само като грандиозна продукция, а и като едно много сантиметално преживяване за самия Доктор Дулитъл! А през януари кината се превръщат в сцена за най-вълнуващата история, която ще топли сърцата ни през студените зимни дни. Доктор Дулитъл – 17 януари в кината на 2D, 3D, IMAX 3D и 4DX в дублирана и субтитрирана версия.Видео !", "date": "2019.12.12", "title": "Робърт Дауни Джуниър с лично обръщение към българските зрители!"}
{"url": "https://www.novinite.bg/articles/183550/Borisov-Diplomaciyata-i-mirat-tryabva-da-badat-nashata-cel-v-NATO", "text": "„Дипломацията и мирът трябва да бъдат нашата цел, независимо, че се намираме в най-силната отбранителна централа в света – НАТО“. Това заяви министър-председателят Бойко Борисов по време на съвместно изявление с генералния секретар на НАТО Йенс Столтенберг в Брюксел.Премиерът Борисов изтъкна значението на възпиращата сила на Алианса. „България се намира на много уязвимо място и затова дипломацията я поставяме на първо място. Единственият надежден партньор, който ни пази, е НАТО“, заяви още българският министър-председател. Борисов добави, че принципът, който той защитава и на който държи, е отбрана и възпиране. По думите му това е и причината страната ни да инвестира значителни средства в сектора. Премиерът Бойко Борисов специално акцентира върху индустриалното сътрудничество, изтъквайки огромните възможности на страната ни в индустриално производство по лицензи и в съвместно производство. „Ако така върви икономиката, освен за образование, здравеопазване, инфраструктура, ще заделим допълнителни средства и по тези пера“, уточни Борисов. Българският министър-председател отбеляза, че благодарение на повишаването на БВП в страната ни и растящата икономика, България отдели повече средства за армията – не само за заплати и ремонти, но и за закупуването на нови изтребители, и също така беше възстановено Висшето военновъздушно училище в Долна Митрополия. Наскоро българският парламент ратифицира и покупката на два миночистача от Холандия. „Ако така върви икономиката и бюджетът е на излишък, ще продължим да модернизираме българската армия, не само ВВС.Трябва да се насочим и към военноморския флот и сухопътните сили“, заяви още Борисов. Премиерът специално изрази своята благодарност за изключителния професионализъм на българските военни, които са на мисии. Министър-председателят Борисов отбеляза, че създаването на координационен център във Варна среща подкрепата и на НАТО. Премиерът Борисов изтъкна значението и на диалога с Русия. „Именно затова работя толкова активно за съвместния проект за АЕЦ „Белене“ и за „Балкански поток.Това го знаят в Белия дом, в НАТО, в ЕС, нищо тайно и скрито не правим. И затова се надявам, че подписаното с президента Тръмп споразумение за координационния център във Варна среща огромна подкрепа и от НАТО“, допълни министър- председателят. По време на изявленията генералният секретар на НАТО Йенс Столтенберг изтъкна приноса на България като член на Алианса. За да са сигурни нашите народи, трябва да инвестираме в отбрана, посочи Столтенберг и добави, че с инвестициите в модерно оборудване и способности НАТО става по-силно, а България по-сигурна. Генералния секретар на НАТО обърна внимание, че страната ни е сред 9-те членки на Алианса, които са достигнали поетия ангажимент за 2% от разходите от БВП да се отделят за този сектор. „Повече учения, повече инвестиции в нашата съвместна сигурност – за това работим“, добави Столтенберг. Генералният секретар на НАТО специално благодари на министър-председателя Бойко Борисов и на България за подкрепата по отношение на Република Северна Македония, която скоро ще стане 30-ия член на НАТО. Столтенберг отбеляза още, че светът се променя и способността на Алианса също да се променя е причина и НАТО да е толкова успешен съюз. „Силата на НАТО е, че въпреки различията сме способни да се обединим около нашата отбрана“, заяви още Йенс Столтенберг.", "date": "2019.12.12", "title": "Борисов: Дипломацията и мирът трябва да бъдат  нашата цел в НАТО"}
{"url": "https://www.novinite.bg/articles/183561/Zadarjaha-32-godishen-maj-izdirvan-za-ubijstvo-v-Burgas", "text": "\r\nСпециализирана операция е проведена вчера от служители на ГДНП и ОДМВР-Бургас. В резултат на проведените действия е установен 32-годишен мъж от Бургас, обявен за общодържавно издирване от месец май т.г. за убийство в условията на опасен рецидив, извършено по особено мъчителен начин. Той е задържан на територията на столицата.\r\n\r\n\r\n\r\n\r\n\r\n", "date": "2019.12.12", "title": "Задържаха 32-годишен мъж, издирван за убийство в Бургас"}
{"url": "https://www.novinite.bg/articles/183548/Bobby-Star-Reporters-Slavi-e-izklyuchitelen-profesionalist", "text": "От скоро известният с провокациите си репортер – Борислав Борисов – Bobby Star Reporters – стана част от екипа на Слави Трифонов в телевизия 7/8. Напомняме ви, че Слави покани лично в ефир Bobby да има специална рубрика във „Вечерното шоу на Слави Трифонов“. „Със Слави се работи изключително лесно, ако знаеш какво правиш. Моята задача в шоуто е да изненадвам всеки път уважаемия зрител с репортажи, които не са очаквали. Предпочитам да снимам и показвам различни истории, които не биха били излъчени в други телевизии.По този показател аз съм щастливец – имам пълна свобода в шоуто да покажа това, което искам“, обяснява Bobby за работата си в шоуто. Звездният репортер, прочут със скандалните си интервюта с плеймейтки и силиконови „красавици“, всяка седмица продължава експериментите си и търси истината и отговори на въпросите, които всички си задават. „Най-интересното е, че Слави никога не гледа моите репортаж преди предаването. Всичко се случва на момента. Това е огромно предизвикателство, защото голямото доверие трябва да се заслужи.Трябва да внимавам много какво снимам и пускам, защото не искам да подведа големия екип на Шоуто, както и да бъде балансирано, защото СЕМ дебнат отвсякъде.“ , продължава Bobby. Напомняме, че Bobby вече почти пет години развива онлайн предаването Star Reporters. За това време са направени над 1000 репортажа, превърнали се в символ на провокация и забавление. Освен с абсурдните разговори със „силиконки“ Bobby се гордее и с това, че няма звезда от българския шоубизнес, която да е устояла на личния чар и силата на микрофона му. “Отне ми 5 години, за да стигна до най-гледаното шоу в България. Всичко, което съм постигнал, го дължа единствено на денонощен труд. Всяка една врата сам съм си я отворил. Тръгнах от нулата. За мен всяка стъпка е като изкачване на Еверест. Затова съм щастлив, че най-големият професионалист в България – Слави Трифонов, както и неговия екип, оцениха моя труд. Трябва да ценим всеки един момент. Благодарен съм!“ Star Reporters може да гледате всяка седмица по 7/8TV и онлайн на сайта на телевизията sedemosmi.tv.", "date": "2019.12.12", "title": "Bobby Star Reporters: Слави е изключителен професионалист"}
{"url": "https://www.novinite.bg/articles/183540/PP-MIR-Da-se-zabrani-i-kriminalizira-vaobshte-izgaryaneto-na-otpadaci-v-Balgariya", "text": "В следствие на повишените в пъти нива на фини прахови частици във въздуха през последните пет дни София буквално не диша. „Вместо обаче да се вземат сериозни, ефективни и устойчиви мерки за подобряването на чистотата на въздуха в София, Столична община и кметът Фандъкова, изключителното лицемерно и безотговорно, само призоваха хората да не горят отпадъци и да не ползват твърди горива за отопление.Призивът на Фандъкова, както и искането й да се криминализира нерегламентираното изгаряне на отпадъци е абсолютна подигравка със столичани, защото именно кмета Фандъкова лично внесе доклад в общинския съвет, с който предлага отпадъците на София да се изгарят в центъра на града, което допълнително ще повиши нивото на фини прахови частици на и без това достатъчно мръсния въздуха на София” Това заяви председателят на ПП МИР инж. Симеон Славчев по повод направеното от Фандъкова предложение да се криминализира нерегламентираното изгаряне на отпадъци и поиска да разбере, дали и в кой случай Фандъкова е била искрена, припомняйки, че тя лично е заявила желание да носи отговорност за изграждането на инсталацията за изгаряне на боклук в центъра на столицата ?! Световната здравна организация препоръчва хората да не се излагат на мръсен въздух за повече от 24 часа, тъй като фините прахови частици могат да проникнат дълбоко в белите дробове и дори в кръвта.Смогът е най-опасен за децата и хората с белодробни проблеми. „При изгарянето на отпадъци се отделят много вредни вещества като диоксини, фурани и тежки метали. Диоксините са устойчиви органични замърсители и един от най-токсичните химикали, оценени някога от науката. Изгарянето на отпадъците е най-големият източник на диоксин във въздуха. Тъй като няма безопасни нива за излагане на човека на диоксини, не може да има наистина безопасно нива на емисиите на диоксин, изхвърлени от инсинераторите в атмосферата– дори и те да отговарят на нормативните изисквания. Изгарянето на боклук е един от най-големите източници на емисии и фини прахови частици във въздуха и по никакъв начин не кореспондира с нито една от политиките на Столична община за справянето с проблема за чистотата на въздуха. Именно за това предлагам Народното събрание да криминализира не само нерегламентираното и и регламентираното изгаряне на отпадъци” категоричен е Славчев. Припомняме, че в предишния мандат на Столичния общински съвет, именно Славчев и групата\"Политическа група 5\" се противопоставиха на изграждането на завод за изгаряне на отпадъци в центъра на София, като дори внесоха искане за провеждане на местен референдум за завода за изгаряне, което стигна и Административния съд и делото е в ход. „Напълно съм съгласен с кмета на София Йорданка Фандъкова, че трябва да има солидна глоба и затвор за изгарянето на отпадъци.”, което причинява вредни емисии. Предложените от кмета промени в законодателството са да има до 2 години затвор и глоба от 2000 до 5000 лв. за замърсяване на въздуха чрез горене на отпадъци, отработени масла, гуми или дрехи. Моето предложение е да се забрани напълно изгарянето на отпадъци в България, без значение дали е регламентирано или не, а същите санкции, тоест затвор до 2 години да се прилагат и за всички, които горят отпадъци\", допълни още инж. Симеон Славчев. Председателят на ПП МИР заяви, че ако Фандъкова иска да подобри чистотата на въздуха в София, то първата мярка е спиране на изграждането на завода за изгаряне. „В противен случай кметът на София ще понесе своята наказателна отговорност за замърсяването на въздуха на столицата и застрашаването на здравето на столичани.”", "date": "2019.12.12", "title": "ПП МИР: Да се забрани и криминализира въобще изгарянето на отпадъци в България"}
{"url": "https://www.novinite.bg/articles/183553/Chetirima-arestuvani-pri-specakciya-sreshtu-seksualna-eksploataciya-na-deca-onlajn", "text": "На компютърните им системи са открити колекции от огромно количество видео файлове и изображения, съдържащи сексуални извращения с деца. Специализираната операция по противодействието на онлайн сексуалната експлоатация на деца е проведена през изминалата седмица. Действията по разследването са осъществени от служители на отдел „Киберпрестъпност“ при ГДБОП. В хода на акцията са установени и задържани четирима мъже, които споделяли в мрежата материали, съдържащи брутални сцени на сексуално насилие на деца. При претърсванията на обитаваните от тях жилища, антимафиотите открили на компютърните им системи колекции от огромно количество видео файлове и изображения, съдържащи сексуални извращения с деца – от новородени до 12 години. Задържаните са на възраст от 28 до 56 години. Работата по документирането на престъпната им дейност продължава в рамките на образуваните досъдебни производства.", "date": "2019.12.12", "title": "Четирима арестувани при спецакция срещу сексуална експлоатация на деца онлайн"}
{"url": "https://www.novinite.bg/articles/183559/Fermerskite-pazari-nastoyavat-da-padne-zabranata-za-prodajbi-na-svinsko-meso-i-kolbasi", "text": "Да отпадне забраната за продажба на свинско месо и колбаси на фермерските пазари в страната, поискаха в писмо до Българската агенция по безопасност на храните (БАБХ) техните организатори. Рестрикциите бяха наложени през лятото, за да се ограничи разпространението на болестта Африканска чума по свинете.Със заповед № РД 11-1419/19.07.2019 изпълнителният директор на БАБХ забрани предлагането на прясно свинско месо, месни заготовки и месни продукти, съдържащи свинско месо на регистрираните фермерски пазари в цялата страна. „Не сме съгласни с продължаващите до момента ограничения и настояваме заповедта да бъде отменена по отношение на организираните и контролираните от наша страна фермерски пазари“, казват от фондация „Локалфууд.БГ“, организатор на Фермерски пазари „Пендара“ в София и Пловдив, ДЗЗД „Фермерски пазар Варна“, Фондация за биологично разнообразие „Биоселена“, организатор на Фермерски пазар \"Произведено във фермата\" пред МЗХГ, както и Обединение за местен пазар и занаятчии ДЗДД, което организира Фермерски пазар „Натурално“ в Пловдив.„Предприемането на мерки за превенция от разпространение на болестта Африканска чума по свинете е необходимо, за да се спре незаконната и неконтролирана продажба на свинско месо от нерегистрираните животински обекти. Провежданите от нашите организации фермерски пазари в цялата страна са надлежно регистрирани в компетентните областни дирекции на БАБХ, провежда се непрекъснат контрол по отношение подбора на производители и всеки един участник е регистриран оператор в системата на БАБХ. Всички производители и преработватели на свинско месо, членуващи в нашите фермерски пазари, разполагат с пълната документация, системи и мерки за самоконтрол“, изтъкват в писмото си до БАБХ организаторите на фермерските пазари. От Фермерски пазар „Натурално“ настояват забраната за продажба на свинско месо и колбаси да се промени така, че да се разграничат легалните от нелегалните свиневъди, производители и разпространители на свинско месо.Целта е да се даде възможност на регистрираните фермери „да осъществяват своята основна дейност, която за семействата им осигурява поминък, а за българските граждани – достъп до чисто, екологично и нетретирано с химикали месо“, изтъкват от Обединение „Натурално“.", "date": "2019.12.12", "title": "Фермерските пазари настояват да падне забраната за продажби на свинско месо и колбаси"}
