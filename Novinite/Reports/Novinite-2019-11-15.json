{"url": "https://www.novinite.bg/articles/182527/BSP-Udovletvoreni-sme-che-s-dejstviyata-si-zashtitihme-svobodata-na-slovoto", "text": "Днес Конституционният съд се произнесе по жалба на БСП във връзка с промени в Закона за защита на личните данни, които на практика ограничаваха правото на свобода на словото. Припомняме, че преди половин година атакувахме спорните текстове, с които се създаваха условия за цензура и самоцензура на българската журналистика и се въвеждаха безпрецедентни критерии за работата на журналистите. Заявяваме своята удовлетвореност от решението на Конституционния съд и това, че с действията си защитихме свободата на словото в България.", "date": "2019.11.15", "title": "БСП: Удовлетворени сме, че с действията си защитихме свободата на словото"}
{"url": "https://www.novinite.bg/articles/182506/Parvi-trejlar-na-dalgoochakvanata-animaciya-Spondj-Bob-Gaba-beglec", "text": "Един от най-впечатляващите анимационни герои на нашето време се завръща с нови сили, нова енергия и стари гащи! Спондж Боб: Гъба беглец ни поднася чисто нови приключения от света на суперуспешната филмова поредица за жълтия симпатяга, който заедно с необикновените си приятели живее на дъното на океана в град Бикини Ботъм. След огромния успех на филмите от 2004 и 2015 година Спондж Боб Квадратни гащи: Филмът и Спондж Боб: Гъба на сухо следва новата вълнуваща история на нестандартните герои, а каква е причината една безобидна гъба да се превърне в беглец, следва да разберем с любимата анимация!Още в първия трейлър на Спондж Боб: Гъба беглец зрителите виждат любимците от необичайната банда, които се завръщат за невероятни начинания. Спондж Боб и компания запретват ръкави, за да превърнат продукцията в достойно продължение на феноменалните си предшественици. След като обичаният домашен любимец на Спондж Боб – охлювът Гари е бил отвлечен, разтревожената жълта гъба заедно с Патрик оставят Бикини Ботъм зад гърба си и се впускат в епично приключение към изгубения град Атлантик сити, за да открият Гари и да го върнат у дома.И докато се сблъскват с изненадите и опасностите от тази спасителна мисия, Спондж Боб и неговите приятели доказват, че няма нищо по-велико от силата на приятелството. Дали ще се справят с предизвикателството и какво ще трябва да преодолеят по пътя, осеян с препятствия? Нямаме търпение да разберем! Режисьор на филма е Тим Хил, който поема щафетата от Пол Тибит и Майк Мичъл, режисирали Спондж Боб: Гъба на сухо. Очакваме още по-цветно, щуро и забавно приключение в света на най-известната гъба, създаден от Стивън Хиленбърг.Спасете Гари заедно със Спондж Боб: Гъба беглец от 29 май в кината на 2D и 3D!", "date": "2019.11.15", "title": "Първи трейлър на дългоочакваната анимация \"Спондж Боб: Гъба беглец\"!"}
{"url": "https://www.novinite.bg/articles/182523/Ananiev-Pri-donorska-situaciya-i-savmestimost-s-pacient-ot-listata-na-chakashtite-shte-prodaljim-s-belodrobnite-transplantacii-u-nas", "text": "При донорска ситуация и съвместимост с пациент от листата на чакащите, ще продължим, съвместно с екипа на УБ “Лозенец” и специалистите от болницата в Хановер, с белодробните трансплантации. Успоредно с това продължаваме работата по изграждане на капацитет чрез обучението на наши специалисти за извършване на белодробна трансплантация. Това заяви министърът на здравеопазването Кирил Ананиев от парламентарната трибуна.Ананиев посочи, че заедно с двама представители на пациентски организации, е посетил пациента на УБ „Лозенец“, на когото беше присаден бял дроб. Пациентът се чувства добре, движи се самостоятелно, и по отношение на него се провежда рехабилитационна програма, коментира здравният министър.МЗ обръща внимание, че министерството и Изпълнителна агенция „Медицински надзор“ продължават своята работа, насочена към обучения на български специалисти, изграждане на двустранни отношения със страни с развити трансплантационни програми и реализиране на национални мерки за изграждане на съвременна система по донорство и трансплантация, която да предостави на всеки нуждаещ се български гражданин равни и адекватни възможности за трансплантация.Припомняме, че в началото на 2019 г. България поднови сътрудничеството си с отделението по гръдна хирургия към Многопрофилна болница – Виена. В резултат на постигнатите договорености с австрийската болница са планирани обучения по белодробна трансплантация на български специалисти, които ще започнат в началото на 2020 г. Приет е и подробен график за осъществяване на обучителната програма. Предвижда се екипите, подготвени по нея, да започнат работа по трансплантации и следтрансплантационно наблюдение на пациентите в края на 2020 г. или началото на 2021 г. ", "date": "2019.11.15", "title": "Ананиев: При донорска ситуация и съвместимост с пациент от листата на чакащите, ще продължим с белодробните трансплантации у нас"}
{"url": "https://www.novinite.bg/articles/182522/Prokuraturata-Mestan-e-edinstveniyat-obvinyaem-za-katastrofata-sas-zaginalo-bebe", "text": "„Готова е автотехническата експертиза за катастрофата с Лютви Местан. Разследването по случая продължава“, заяви заместник окръжният прокурор на Кърджали Димитрина Делчева. Тя отказа да посочи детайли от експертизата, но каза, че единственият привлечен като обвиняем остава лидерът на партия ДОСТ. Автотехническата експертиза беше назначена веднага след катастрофата, при която загина 6-месечно бебе. Срокът на разследване беше удължаван 3 пъти заради вещите лица. Изготвянето на експертизата им отне половин година. Катастрофата стана на 14 април 2019 година на разклона край село Загорско. При опит Лютви Местан да се включи с автомобила си в главния международен път, водещ към Гърция, последва сблъсък с „БМВ“, движещо се от Кърджали по посока на ГКПП „Маказа“. От удара „БМВ“-то излита от главния път и пада на над 100 метра в близкото дере. В катастрофата загина 6-месечно момиченце, пътуващо се със семейството си към Кирковско. 9-годишното братче на бебето, както и родителите му бяха ранени. Лютви Местан се размина само с изкълчена китка. Часове след инцидента лидерът на ДОСТ беше задържан от полицията и му беше повдигнато обвинение за причиняване на смърт по непредпазливост.", "date": "2019.11.15", "title": "Прокуратурата: Местан е единственият обвиняем за катастрофата със загинало бебе"}
{"url": "https://www.novinite.bg/articles/182511/Otkriha-zelenchukovata-gradina-na-Hitler-v-Polsha", "text": "Градина, в която някога са се отглеждали пресни зеленчуци за Адолф Хитлер, беше открита сред руините на неговия скандален щаб „Вълчата бърлога” в Полша. Там нацисткият лидер е прекарал по-голямата част от последните години на войната.Строго секретният, силно охраняван бункерен комплекс е използван от нацистите до януари 1945 г., когато е изоставен и частично разрушен пред настъпващите съветски сили.„Открихме Хитлеровата градина в четвърта зона на „Вълчата бърлога”, съобщиха историци, проучващи обекта, цитиран от БГНЕС.Разкопките разкриха основите на градинарска къща, две оранжерии и подземно котелно, което е осигурявало вода и топъл въздух за отглеждане на свежи продукти през цялата година.Хитлер е бил вегетарианец, трезвеник и непушач, затова в бункера му се доставяли пресни зеленчуци редовно.По-късно през живота си той е обхванат от параноя, че може да бъде отровен, така че нацисткият лидер е имал множество дегустатори на храна, които са работили във „Вълчата бърлога”.", "date": "2019.11.15", "title": "Откриха зеленчуковата градина на Хитлер в Полша"}
{"url": "https://www.novinite.bg/articles/182517/Kitajsko-megasmetishte-se-napalni-s-25-godini-predsrochno", "text": "Дзянчуноу е най-голямото сметище в Китай. Заема площ като 100 футболни полета и е проектирано така, че да може да приема 2500 тона боклук дневно.Вместо това обаче на ден там отиват 10 000 тона боклук. Никое друго сметище не приема толкова много отпадъци.Китай е един от най-големите замърсители в света и в продължение на години се бори с боклука, който 1,4 млрд. души население създават.Дзянчуноу е построено край град Сиан през 1994 г. и е трябвало да бъде активно до 2044 г. То служи да събира отпадъците на над 8 млн. души. Разположено е на 700 000 квадратни метра и е дългоко над 150 м, пише BBC.Доскоро обаче Сиан е един от малкото градове в Китай, който разчитат единствено на сметище за да се отърват от боклука си. И така 25 години преди по план Дзянчуноу да достигне пълния си капацитет, то е вече препълнено.Въпреки че управата на Сиан се бори с проблема и този месец отваря завод за преработка на боклука и още 4 трябва да заработят до догодина, те може би няма да успеят да се справят.Китай има оромни проблеми с боклука, но се опитва да ограничи използването на сметища, а вместо това да се насочи към инсталациите за изгаряне на боклука.А на мястото на Дзянчуноу град Сиан иска да създаде \"екологичен парк\".", "date": "2019.11.15", "title": "Китайско мегасметище се напълни с 25 години предсрочно"}
{"url": "https://www.novinite.bg/articles/182504/Novo-pokachvane-na-vodata-vav-Veneciya", "text": "Във Венеция днес се очаква покачване на нивото на водата до 150 сантиметра - нов пик, при критично ниво от 130 см, предаде ТАСС, като се позова на властите в италианския град.\"Очаква се към 11.20 ч. (12.20 ч. българско време) нивото на водата да достигне 150 см\", се казва в съобщение в Туитър.Кметът на Венеция Луиджи Бруняро призова жителите и гостите на града да не излизат на улицата без необходимост. Нивото на водата вчера се повиши до 125 см, предаде БТА.Службата за гражданска защита на Италия обяви последното \"червено\" ниво на климатична опасност в областта Венето. В по-голямата част от страната днес ще има порои и гръмотевици. Заради очакваното ново влошаване на времето са затворени училищата в близо 30 града.Метеоролозите предупредиха за снеговалеж в областите Пиемонт, Ломбардия, Венето и Трентино - Алто Адидже. Очаква се на места там да се образува до 70 см снежна покривка. ", "date": "2019.11.15", "title": "Ново покачване на водата във Венеция"}
{"url": "https://www.novinite.bg/articles/182493/Nu-pagadi-se-zavrashta", "text": "Филмовото студио „Союзмултфилм“ стартира разработката на нова поредица на анимационния сериал „Ну, пагади!“, Първата серия ще излезе през лятото на 2020 г., каза Юлияна Слащева, председател на филмовото студио, предаде БГНЕС.Първата серия може да бъде видяна в началото на лятото догодина, след което планираме 26 нови епизода на „Ну, пагади!“, каза Слащева пред репортери на културния форум в Санкт Петербург.Културният форум се провежда в Санкт Петербург за осми път от 14 до 16 ноември. Основната му тема е „Културни кодове в условия на глобализация“.", "date": "2019.11.15", "title": "„Ну, пагади!“ се завръща"}
{"url": "https://www.novinite.bg/articles/182491/Dneven-horoskop-za-petak", "text": "Днешният ден минава ужасно бавно, защото не е от най-приятните. Все пак в края му настроението ви ще се оправи и ще намерите отново красотата на живота.Днес всичко се случва много лесно при вас. Толкова сте продуктивни, че околните ви завиждат за постигнатите резултати. Ако някой се опита да ви засегне, то е защото иска да е като вас.В работа ще имате доста сериозни ангажименти, които обаче в крайна сметка ще ви донесат успехи. Смятате, че не полагате достатъчно усилия, но всъщност се подценявате.Вижте повече на: ", "date": "2019.11.15", "title": "Дневен хороскоп за петък"}
{"url": "https://www.novinite.bg/articles/182521/Maj-ot-Lom-iznasili-dva-pati-sobstvenata-si-dashterya", "text": "Рaйoннaтa прoкурaтурa в Лoм e внecлa зa рaзглeждaнe в cъдa oбвинитeлeн aкт cрeщу 37-гoдишният К.И., кoйтo изнacилил двa пъти coбcтвeнaтa cи дъщeря. Oкoлo 2.20 чaca нa 3 ceптeмври в рaйoннoтo упрaвлeниe нa пoлициятa в Лoм пocтъпил cигнaл oт мaйкa нa нeпълнoлeтнo мoмичe зa изнacилвaнe нa дeтeтo oт coбcтвeния ѝ бaщa. В хoдa нa рaзcлeдвaнeтo e билo уcтaнoвeнo, чe извършитeлят нa прecтъпнoтo дeяниe e К.И. Нa 2 ceптeмври oбвиняeмият К.И., cлeд кaтo упoтрeбил aлкoхoл, изгoнил oт дoмa жeнaтa, c кoятo живeeл нa ceмeйни нaчaлa, кaтo ѝ oтпрaвил зaплaхи зa caмoрaзпрaвa. Пo-къcнo вeчeртa пoчeрпкaтa прoдължилa в двoрa прeд къщaтa му c учacтиe нa приятeлитe му. В eдин мoмeнт oбвиняeмият cтaнaл oт мacaтa и oтишъл дo прoзoрeцa нa cтaятa, в кoятo cпeли дeцaтa и пoчукaл. Кaзaл нa ceдeмнaдeceтгoдишнaтa cи дъщeря дa oтидe в другa cтaятa, в прoтивeн cлучaй „щe ѝ рaзбиe мoзъкa“. Пoд влияниe нa уплaхaтa мoмичeтo му ce пoдчинилo. Тoгaвa oбвиняeмият К.И. ocъщecтвил нacилcтвeн пoлoв aкт c дeтeтo cи. Вeднaгa cлeд тoвa тoй ce върнaл при приятeлитe cи. Зa извecтнo врeмe мъжкaтa кoмпaния oтишлa дa игрae нa пoкeр-aвтoмaти. Нa връщaнe И. oтнoвo извикaл пocтрaдaлaтa, кoятo ce oпитaлa дa ce прoтивoпocтaви нa бaщa cи, нo тoй я зaплaшил c пoбoй и пoвтoрнo я изнacилил. Прeдcтoи нaкaзaтeлнoтo прoизвoдcтвo cрeщу К.И., кoйтo имa прeдхoдни ocъждaния, дa прoдължи в cъдa.", "date": "2019.11.15", "title": "Мъж от Лом изнасили два пъти собствената си дъщеря"}
{"url": "https://www.novinite.bg/articles/182495/Kalna-voda-i-bum-na-hepatit-v-Simeonovgrad", "text": "В Симеоновград няма нормално водоподаване от години. Заради високо съдържание на манган водата там е забранена за пиене, а от повече от година водата в чешмите е изключително мръсна или такава изобщо няма.„Справяме се изключително трудно с тази ситуация. Проблемът е от повече от година. Водата е кална и мазна, ръцете ти стават по-мръсни, когато се измиеш с нея. Има бум на хепатит в града, десетки хора са болни от жълтеница. Притеснявам се, че може да стане епидемия”, споделя Мария Луиза Карабоюкова, жител на града.„Ние сме възрастни хора, притесняваме се много, защото ако се разболеем за нас дори е по-опасно”, опасява се друг местен жител.„В кладенците няма вода. Те са в критичния минимум”, казват от ВиК.Единственият начин ситуацията да се разреши според кмета на града е изграждането на пречиствателна станция.„В процедура сме за изграждането на станцията, до сега в годините назад този ангажимент беше на Министерство на регионалното развитие и благоустройството, тъй като ние нямахме право да участваме по проекти за изграждането на такава. След тонове преписки, последно писмо, което получихме е, че те ще подкрепят такъв наш проект”, добави тя.„Всяко лято сме на режим. Водата в кладенците свършва. Какво ще пречиства станцията, ако вода няма?”, пита Мария Луиза.", "date": "2019.11.15", "title": "Кална вода и  бум на хепатит в Симеоновград"}
{"url": "https://www.novinite.bg/articles/182497/OON-s-plasheshta-statistika-Nad-11-mln-dushi-se-nujdayat-ot-humanitarna-pomosht", "text": "От ООН съобщават, че над 11 милиона души в Сирия се нуждаят от хуманитарна помощ, което е повече от половината от населението на страната. Хуманитарните организации успяват да достигнат едва до около 5,5 милиона души месечно, съобщи bTV. В Северна Сирия ООН подкрепя с доставки през границата 4 милиона души. Резолюцията, която позволява трансграничната операция, изтича през декември. Според ООН няма алтернатива на тези доставки и затова резолюцията трябва да бъде подновена.", "date": "2019.11.15", "title": "ООН с плашеща статистика: Над 11 млн. души се нуждаят от хуманитарна помощ"}
{"url": "https://www.novinite.bg/articles/182499/Borisov-se-sreshtna-s-poslanika-na-Saedinenite-amerikanski-shtati-v-Garciya", "text": "Министър-председателят Бойко Борисов се срещна с посланика на Съединените американски щати в Гърция Джефри Пиат. Разговорът бе в рамките на Четвъртата среща на върха в Солун.Акцент по време на срещата бе диверсификацията на източниците и маршрутите за доставка на природен газ за България и региона на Югоизточна Европа. Министър-председателят Борисов припомни постигнатия напредък по изграждането на газовата връзка Гърция-България, която е от стратегическо значение за гарантиране енергийната сигурност в региона. Премиерът акцентира и върху извършените от началото на 2019 г. до момента доставки на втечнен природен газ за българския пазар - 396 млн. куб. метра, в това число 182 млн. куб. метра газ с произход САЩ. Премиерът Бойко Борисов и посланик Пиат обсъдиха и участието на България като акционер в проекта за изграждане на терминал за втечнен природен газ до Александруполис, Гърция. Българската страна е взела решение да участва с 20% в капитала на проектната компания. В момента „Булгаргаз“ прави анализ за количествата втечнен природен газ, които предстои да резервира в рамките на втората обвързваща фаза на пазарния тест.В хода на разговора беше дадена висока оценка за сътрудничеството между България и САЩ в областта на сигурността и отбраната като партньори в НАТО.", "date": "2019.11.15", "title": "Борисов се срещна с посланика на Съединените американски щати в Гърция"}
{"url": "https://www.novinite.bg/articles/182514/Semejna-drama-Saprug-naraga-nyakolko-pati-jena-si-za-otkazan-seks", "text": "Криминално проявен мъж бе осъден за домашно насилие в Пловдив. Той системно пребивал жена си и дори я наръгал с нож по време на един от скандалите. Жертвата и насилникът й били женени от пет години. Живеели в малко градче, близо до Пловдив, имали и невръстно дете. Малко след сватбата, мъжът обаче започнал да посяга на съпругата си. С годините насилието станало всекидневно, изразяващо се под всякакъв начин и повод. След консумация на алкохол, съпругът изтезавал жена си, биел я и дори я насилвал сексуално.Именно отказ да сподели леглото с бруталния мъж довел и до последната кървава развръзка. Двамата се скарали през лятото, когато жената му отказала секс. Побеснелият съпруг не само я пребил, но и грабнал нож. После я пробол няколко пъти по тялото. Ударите били съпроводени и със заплахи за смърт. Младата жена била приета в болница за лечение. Тя била със леки и средни наранявания. Била е освидетелствана от съдебни медици, а с епикризата подала жалба срещу съпруга си. Казусът бил отнесен до Районен съд и насилникът бил осъден. Той не може да се доближава до жертвата, дома й и местоработата й.Мъжът е насочен и към неправителствената организация „Джендър алтернативи“ за консултации. Този случай бе разказан именно от фондацията по време на отчета на постигнатите резултати по проект „Програми за превенция и преодоляване на домашното насилие и мониторинг по приложението на ЗЗДН“. Домашното насилие е широко разпространен проблем в България. Той засяга основно правата на жените и децата, които, бидейки уязвими групи лица, често не получават адекватна защита.„Дейностите бяха фокусирани върху ефективна защита на правата и интересите на пострадалите чрез предоставянето на интердисциплинарни услуги – юридически и психо-социални консултации; ефективна работа с извършителите на домашно насилие в рамките на програма. В двете приемни, в рамките на шест месеца сме извършили 148 консултации по програмата. 6 души от тях са мъже. Това прави по 1-2 души на ден. От тези лице 84 са получили юридически консултации. 7 насилника, трима доброволно и 4 – ма с наложена мярка, са били при нас”, разказа Рада Еленкова-Рашева, която е ръководител на проект. Тя добави още, че в последната една година сигналите за домашно насилие са скочили драстично. Според нея най-много са тези от Пловдив. Най-много хора са постъпвали в приемните в първите работни дни в седмицата. По време на шестмесечната програма са били организирани различни мероприятия. „ Реализирахме три форума. Два от тях бяха семинари за обучение на представители на различни структури – медици, полицаи, социални работници и хора от прокуратурата. Целта бе именно те, като първоисточник, да разпознават белезите на домашното насилие”, каза още Рада Еленкова. Според статистиката жертвите на домашно насилие се увеличават, като голям процент от насилваните стават и жертви на убийства.", "date": "2019.11.15", "title": "Семейна драма: Съпруг наръга няколко пъти жена си за отказан секс"}
{"url": "https://www.novinite.bg/articles/182490/Oblachno-i-maglivo-shte-e-vremeto-dnes", "text": "Днес преди обяд на много места в равнините и котловините ще има ниска облачност или мъгла. В следобедните часове се очаква подобрение на видимостта и намаление на облачността. Над планинските райони ще преобладава слънчево време. Максималните температури ще са между 15° и 20°, по-ниски в районите с трайна мъгла и ниска облачност.Над планините ще бъде предимно слънчево. Ще духа слаб до умерен югозападен вятър. Максималната температура на височина 1200 метра ще е около 12°, на 2000 – около 5°.Над Черноморието преди обяд облачността ще е значителна, но постепенно ще се разкъсва и намалява. Ще духа слаб до умурен южен вятър. Максималните температури на въздуха ще са 18°-19°. Температурата на морската вода е 17°-18°. Вълнението на морето ще е 1-2 бала.", "date": "2019.11.15", "title": "Облачно и мъгливо ще е времето днес"}
{"url": "https://www.novinite.bg/articles/182492/Zapochvat-kolednite-posti", "text": "От 15 ноември започва 40-дневният Коледен или Рождественски пост, които завършва на 24 декември - Бъдни вечер. Според Типика /Устава/ на Българската православна църква Рождественският или Коледният пост е вторият по своята продължителност след Великия пост. Той е четиридесетдневен и не е така строг като Великия и Богородичния пост, като е подобен на Апостолския или Петровия пост. Коледният пост се нарича още Малка четиридесетница за разлика от Голямата четиридесетница - Великденския пост.За болни, бременни и кърмачки постът е значително облекчен, тъй като самото им състояние се приема в някаква степен духовен подвиг, изискващ себеограничение.Утвърждаването на 40-дневния пост е свързано с 25 декември, на който се чества Рождеството на Господ Исус Христос. Това е станало сравнително късно - през 12-и век. Преди Коледа вярващите постят, за да се подготвят да посрещнат материализираното Божие слово - Божия син Исус Христос.През първата седмица на Рождественския пост и от 20 до 24 декември, включително, се консумира само растителна храна с олио. През останалите дни на този пост /без сряда и петък/ се разрешават безгръбначни животни /охлюви, миди, октоподи и други/, които също се приемат за постни храни. Традиционно на 21 ноември - Въведение Богородично, и на 6 декември - Никулден, се консумира и риба.Според духовници не е толкова важно да се спазва стриктно физическият пост, а човек трябва с делата си да покаже, че искрено се е разкаял за волните и неволните грехове, и да потърси опрощение. От началото на Коледните пости до празника Въведение Богородично, който се отбелязва на 21 ноември, са забранени венчавките.40-дневният Рождественски пост често е наричан още \"Четиридесетница на апостол Филип\", тъй като се празнува веднага след Деня на апостол Филип - на 14 ноември. Установен е сравнително късно - в чест на Раждането на Спасителя, за да се очистят християните чрез покаяние, молитва и пост, и с чисто сърце, душа и тяло благоговейно да посрещнат явилия се в света Син Божий.", "date": "2019.11.15", "title": "Започват коледните пости"}
{"url": "https://www.novinite.bg/articles/182525/Proveryavat-bolnici-zaradi-smart-na-dete", "text": "\r\nМинистърът на здравеопазването разпореди спешна проверка в три столични болници заради смъртта на 3-годишно дете. Проверяваните лечебни заведения са Педиатричната болница \"Професор Иван Митев\", болница \"Лозенец\" и \"Пирогов\".\r\nКирил Ананиев - министър на здравеопазването: Изразявам съболезнования на родителите. Назначил съм незабавна проверка на случая в трите болници, през които детето е минало. До сряда трябва да ми докладват и ако наистина се установи някакво нарушение, може да бъдете сигурни, че ще има наказания.\r\n", "date": "2019.11.15", "title": "Проверяват болници заради смърт на дете"}
{"url": "https://www.novinite.bg/articles/182507/Baumit-nagradi-pobeditelite-vav-Fasada-na-godinata-2018-2019-na-tarjestvena-ceremoniya-v-Sofiya", "text": "Вчера, 14 ноември 2019 г., в Националния дворец на културата се състоя официалната церемония по награждаване на победителите в конкурса на Баумит „Фасада на годината 2018-2019“. Събитието приветства над 600 гости от сферата на бизнеса, архитектурата и строителство, а професионално жури определи проектите, заели призови места. През октомври бяха избрани финалистите в конкурса сред общо 101 подадени кандидатури на обекти, изпълнени с материали на Баумит.Във всяка категория на „Фасада на годината 2018- 2019“, експертите определиха първо, второ и трето място от предварително селектираните 6 финалисти, а всеки победител си тръгна с почетна статуетка, грамота и парична награда. Фасадите, класирани на първо място, получиха сумата от 3000 лв, а второ и трето място – съответно 2000 лв. и 1000 лв. Победител в категория „Еднофамилни къщи /ново строителство/“ е фасадата на „Комплекс три еднофамилни къщи гр. София, ул. Свети Сава и ул. полк. Антон Кръстев“ с проектанти – арх. Атанас Панов, арх. Лорита Панова и арх. Катерина Тончева от ЛП АРХ ООД.Инвеститор на проекта е СТП Пропърти енд Асетс Мениджмънт ЕООД, а изпълнител е Елит строителна компания ЕООД. Не за първи път, обектите на арх. Лорита Панова са високо оценени от професионално жури. В предходното издание на международния конкурс „Life Challenge 66“ за 2018 г., неин проект се класира сред 36-те финалисти в категория „Еднофамилни къщи“. Второ място спечели обект „Еднофамилна къща в с. Безден, община Костинброд“. Проектант, инвеститор и заявител в конкурса е арх. Ивайло Мишев, АТМ ЕООД, а изпълнител е фирма Кари-10 ЕООД. Третото място бе за „Еднофамилна къща в с. Равно поле, община Елин Пелин“. Проектант и заявител в конкурса е арх. Николай Недков, инвеститор е Любомир Тилев, а изпълнител РС- инженеринг-2000 ООД.Общият брой на подадените кандидатури в „Еднофамилни къщи /ново строителство/“ бе 14. В категория „Реновиране на исторически сгради“, първото място спечели обектът „Реконструкция, основен ремонт, преустройство и пристрояване на съществуваща сграда на Американски колеж в гр. София, жк Младост 2, алея „Флойд Бляк“ с проектант арх. Димчо Тилев, Тилев архитекти ООД, който е и заявител в конкурса. Инвеститори на проекта са Фондация „Америка за България“ и Американски колеж в София, а изпълнител е Геострой АД).Второ място в конкурса спечели проект „Реставрация, ремонт и саниране на жилищна сграда в гр. София, бул. Цар Освободител 25А“ с проектант арх. Йорданка Кандулкова от Архи-реста 05 ЕООД. Инвеститор и заявител в конкурса е Никола Темелков, а изпълнители са Николай Билянски и Пламен Хаджиев. Третото място бе отредено за „Орел палас на бул. Мария Луиза 45 в гр. София“.Проектанти и заявители в конкурса са арх. Анна Неврокопска, арх. Добрин Цветков и арх. Любомира Момчева от И Хауз Аркитектс ЕООД, а изпълнител е Николай ОМ ЕООД. Финалният брой на кандидатурите в категория „Реновиране на исторически сгради“ бе 7. Наградата за най-добър проект в категория „Нежилищни сгради /ново строителство/“ бе присъдена на „Хотел „Arte Spa&Park” в гр. Велинград“ с проектант арх. Радко Тодоров, ЕР ТЕ Консулт ООД. Инвеститор, изпълнител и заявител на конкурса е Стройколукс ООД. Второ място спечели „International school and preschool Saint George, гр. София, бул. Никола Вапцаров №47“ с проектанти и заявители в конкурса – арх. Калин Диков и арх. Галина Стоянова от Елит Проджект Груп ООД. Инвеститор на фасадата бе ОСК Лозенец ЕАД, а изпълнител на фасадата е Елит строителна компания ЕООД. Третата награда отиде при „Хотел Казино и СПА „Гранд Моста“ в гр. Свиленград“ с проектант арх. Боян Върбанов от БО-АРХ ЕООД. Инвеститор и заявител в конкурса е Глобъл Гейн Груп ООД, а изпълнител ВА и МИ ООД.Общият брой кандидатури в категорията „Нежилищни сгради - ново строителство“ бе 11. Първо място в категорията „Термично саниране“ бе присъдено за „Преустройство, реконструкция и модернизация на работническо общежитие в апартаментен тип в гр. София, ул. Житница №21“, с проектант арх. Кристина Канинова, СКИЦА ЕООД. Инвеститор на проекта е Актив пропъртис АДСИЦ, а изпълнител и заявител – Димел ЕООД. Второ място бе връчено на обект „ОУ „Цанко Дюстабанов“ в гр. Габрово, ул. Христо Смирненски №27“, с проектант арх. Александър Генчев, Сол Ер Интернешънъл ООД. Инвеститор е Община Габрово, а изпълнител и заявител в конкурса – Гипсотехника ООД. Трето място заслужи „Многофамилна жилищна сграда в гр. Габрово, ул. Могильов №15, 17, 19, 21“ с проектант арх. Павлета Василева, Инфра Билд Проект ЕООД.Инвеститор бе отново Община Габрово, а изпълнител и заявител в конкурса бе фирма Инфра Билд Проект ЕООД. В категория „Термично саниране“, спрямо условията на конкурса, бяха представени 15 обекта. Печелившият обект в категория „Жилищни сгради /ново строителство/“ е „Жилищен комплекс от затворен тип „Съни Гардън“, гр. София, кв. Драгалевци, ул. Къпинка №20“ с проектант арх. Димитър Димитров, Веста Дизайн ЕООД. Инвеститор, изпълнител и заявител в конкурса е ЙЕС ИНВЕСТ ООДВтората награда бе присъдена на „Жилищна сграда „Анима“ на ул. Ралевица 79, гр. София“. Проектанти и заявители на обекта са арх. Лорита Панова, арх. Атанас Панов, арх. Ивайло Игнатов, арх. Николай Велчев и арх. Катерина Тончева от ЛП АРХ ООД. Инвеститор на проекта е Ралевица ЕООД, а изпълнител Фактор СК ЕООД. Третото място спечели „Многофамилна жилищна сграда, ул. Ал. Стамболийски 4, гр. Плевен“ с проектант и заявител в конкурса арх. Румен Шекеров, Шекеров ЕООД.Инвеститор и изпълнител за обекта е Четири едно ООД. Това бе и най-оспорваната сред категориите, като общият брой на подадените кандидатури за „Жилищни сгради - ново строителство“ бе 54. Първите 6 фасади, достигнали до финалния кръг на всяка категория от „Фасада на годината 2018-2019“, ще се състезават и в международния конкурс на Баумит „Life Challenge 66“, заедно с фасадите от други 26 държави, на чиято територия Баумит присъства. Финалният вот бе определен от експертно жури в състав:  арх. Светослав Станиславов, председател и член на международното жури в международния конкурс на Баумит „Life Challenge“; проф. д-р арх. Асен Писарски, декан на Архитектурния факултет при УАСГ; проф. д-р арх. Тодор Булев, председател на Съюза на архитектите в България; арх. Николай Баровски, изпълняващ длъжността председател на Камарата на архитектите в България;  инж. Илиян Терзиев, председател на Управителния съвет на Камарата на строителите в България; Николай Бъчваров, управител на Баумит България ЕООД. Съгласно условията на конкурса, екипът на Баумит България ЕООД, реши да присъди и две поощрителни награди от 1000 лв. за постигнати оригинални структури с дизайнерски мазилки и бои Баумит. Първата от тях е за „Жилищна сграда, гр. София, ул. Емилиян Станев 9 и 9А“, с проектант арх. Иван Моев, Топ Арх ЕООД. Инвеститор, изпълнител и заявител на обекта в конкурса е Кис Инвест ООД. Оригиналните структури са постигнати с продукти Баумит КреативТоп, ГранопорТоп, Блясък и Металик. Втората поощрителна награда в конкурса получи „Жилищна сграда с магазин и гаражи, гр. София, ул. Козлодуй №60“, с проектанти арх. Румен Йотов и арх. Орлин Йорданов от Форма 1 БГ ООД. Инвеститор, изпълнител и заявител на обекта е Контракт сити ООД. За постигането на оригинални структури са използвани мазилката Баумит КреативТоп и дизайнерските бои Лазур Конкурсът „Фасада на годината 2018-2019“ на Баумит България има за цел да отличи професионалното и естетическо изпълнение на сградите в заобикалящата ни среда. Освен това стремежът на екипа на Баумит е да насърчи строителната гилдия да прилага екологосъобразни и енергоефективни практики при проектирането и изпълнението на фасадите. Разнообразието от дизайнерски продукти Баумит може да даде поле за артистична изява и на най-взискателните архитекти, изпълнители и инвеститори. Предстоящото издание на европейската „Фасада на годината“ - „Life Challenge 66“ за 2020 г., на което ще участват финалистите от България, ще се проведе на 14 май във Валенсия, Испания.", "date": "2019.11.15", "title": "Баумит награди победителите във „Фасада на годината 2018-2019“ на  тържествена церемония в София"}
{"url": "https://www.novinite.bg/articles/182503/Pacientski-organizacii-sa-obyaviha-protiv-iskaneto-na-taksa-za-pregled-na-decata", "text": "От Пациентски организации \"Заедно с теб\" се обърнаха към министъра на здравеопазването с искане да се отхвърли предложението на Българския лекарски съюз за потребителска такса - 1 лев за децата при посещение при личен лекар. От пациентската организация твърдят, че в обществото се създава напрежение и тревога и \"затова таксата за посещение при общопрактикуващ лекар трябва да отпадне изцяло\", се казва в позицията, цитирана от БНР. В подкрепа на искането от \"Заедно с теб\" напомнят, че с новия договор за семейните лекари ще бъдат осигурени 19 милиона лева повече от миналата година.", "date": "2019.11.15", "title": "Пациентски организации са обявиха против искането на такса за преглед на децата"}
{"url": "https://www.novinite.bg/articles/182508/Tristranna-deklaraciya-na-IAB-BAR-i-BAKA-otnosno-razvitie-na-digitalnata-sreda", "text": "Дигиталната среда в България е на много и различни видове съдържание - образователно, информативно, забавно и т.н. С нарастването на фалшивите новини и проблемите с позиционирането на марките в интернет среда, днес е по-важно от всякога да се гарантира, че рекламните послания ще се появяват в и заедно със съдържание, подходящо на марката. Interactive Advertising Bureau Bulgaria (IAB Bulgaria), Българска Асоциация на Рекламодателите (БАР) и Българска Асоциация на Комуникационните Агенции (БАКА) декларират, че ще работят съвместно в посока подобряване и развитие на дигитална среда в България.Трите организации се съгласяват да бъдат признати стандартите на IAB за интернет реклама и да препоръчат на своите членове да приемат и да се съобразяват с European Viewability Measurement Principles – принципи, създадени, за да помогнат за намаляване на несъответствията в данните, предоставяни от различни инструменти за измерване на видимостта на рекламното съобщение.Трите организации се обединяват около това, че са необходими активни действия за подобряване на рекламната среда в интернет и по-конкретно - ограничаване на фалшив рекламен трафик, пускане на реклами извън потребителския изглед, както и други фиктивни механизми за доставяне на реклами, които не се виждат от потребителите. Трите организации приемат, че подобряване на потребителското преживяване и възможността брандовете да достигнат до всеки свой потенциален клиент по нов и по-ефективен начин е от съществено значение за по- нататъшното развитие на дигиталната среда.IAB Bulgaria, БАР и БАКА се обявяват и за активни действия за подобряване качеството на данните и мониторинг на трафика на българските интернет сайтове (посещаемост, демография на посетителите, рекламна динамика - рекламен мониторинг) и поемат ангажимент да инициират публична дискусия през 2020 година за налагането на добри международни практики и на родния пазар. Interactive Advertising Bureau Bulgaria, Българска Асоциация на Рекламодателите и Българска Асоциация на Комуникационните Агенции приемат, че общите действия ще бъдат от полза както за потребителите, така и за медиите и рекламодателите. От името на Interactive Advertising Bureau Bulgaria (IAB Bulgaria): Радослав Неделчев, Председател на Управителния Съвет От името на Българска Асоциация на Рекламодателите (БАР): Росен Мисов, Изпълнителен директор, От името на Българска Асоциация на Комуникационните Агенции (БАКА): Ненад Лозович, Председател на Управителния Съвет", "date": "2019.11.15", "title": "Тристранна декларация на IAB, БАР и БАКА относно развитие на дигиталната среда"}
{"url": "https://www.novinite.bg/articles/182510/Zapochva-kolednata-kampaniya-Topal-obyad-v-uchilishte", "text": "Започва Коледната благотворителна кампания на Българския червен кръст и заведения за бързо хранене в подкрепа на програмата \"Топъл обяд\" в училище. Това съобщиха от БЧК. Кампанията започва от днес и ще продължи до 8 януари 2020 г. Събраните средства ще се даряват чрез отчисления на процент от продажбите и от дарения на клиенти на касите в ресторантите от три вериги на територията на страната. До момента компанията, представляваща заведенията за бързо хранене, е дарила над 420 000 лв., с които са били осигурени над 210 000 безплатни обяда през учебната година. През учебната 2019/2020 г. всеки учебен ден 1 663 нуждаещи се деца ще получават безплатна топла храна в училище на територията на 24 области в страната. Осигуряването на храна за някои особено уязвими ученици чрез включването им в проектите \"Топъл обяд\" е стимул и възможност те да посещават редовно учебните занятия. Досега програмата е обхванала 17 500 деца от цялата страна.", "date": "2019.11.15", "title": "Започва коледната кампания \"Топъл обяд\" в училище"}
{"url": "https://www.novinite.bg/articles/182501/Golyamata-Stoyanka-Mutafova-e-prieta-v-reanimaciyata", "text": "Голямата българска актриса Стоянка Мутафова е била преместена в реанимацията на Военномедицинска академия в четвъртък вечерта. Оттам потвърдиха информацията и казаха, че правят всичко възможно за лечението й, съобщава .Мутафова бе в болница „Лозенец\", където оперираха възпалената й жлъчка. Тя получи сепсис и бе с висока температура, която бе овладяна с много усилия за десетина дни.Дъщеря й Мария Грубешлиева-Муки в момента е при нея и също потвърди новината. Данни за състоянието на голямата актриса ще има в петък следобед.В реанимацията на ВМА продължава да е и Стефан Данаилов като състоянието му е без промяна.", "date": "2019.11.15", "title": "Голямата Стоянка Мутафова е приета в реанимацията"}
{"url": "https://www.novinite.bg/articles/182513/Agenciyata-za-zakrila-na-deteto-vleze-v-skandalnata-DG-Mir-v-Plovdiv", "text": "Експерти на Държавната агенция за закрила на детето са влезли на кризисна интервенция в ДГ „Мир”, информира Марица.бгТам възникна напрежение в колектива след оплакване на майка, че 5-годишният й син е бил многократно наказван от помощник-възпитателка да седи на столче, да не закусва и да мие тоалетните. Директорката Светлана Джаникян, която пое ръководството на градината това лято, изискала писмено твърденията на родителите, а после и обяснения от учителката и лелята в групата. На последвала обща родителска среща се стигнало до грозни обвинения, закани и обиди между различните страни в конфликта. Последва излизане в болничен на учителката и директорката, а майки защитиха педагозите и внесоха подписка в общината за освобождаване на Джаникян.От Държавната агенция за закрила на детето потвърдиха за „Марица”, че са се намесили в ситуацията, като уточниха, че там не са постъпвали писмени жалби от родители или служители на детското заведение. Ведомството се е самосезирало след медийното оповестяване на сигнал „за прилагане на неприемливи методи на възпитание над дете от служители в ДГ „Мир”, казаха от ДАЗД.В продължение на два дни в началото на тази седмица от инспектори на Главна дирекция „Контрол по правата на детето“ в ДАЗД е извършена проверка в учебното заведение. Използвани са различни методи – разговори с децата и наблюдение в детската група, разговори със служители, анонимна анкета с родители, преглед на документи. За разговора с децата е привлечен външен специалист психолог с опит в работата с тази възрастова група, уточниха от агенцията.В отговор на запитване на „Марица” за направените констатации, оттам отговориха: „За съжаление, не са съхранени записите от видео наблюдението, които да потвърдят или отхвърлят твърденията относно използване на неприемливи методи на възпитание. Липсва документиране на действията на предходния директор по устен сигнал, подаден до него от родителите на детето от месец април 2019 г.С оглед по-голяма обективност на получената информация и на изводите от проверката, предстои разговори да бъдат проведени с директора на детското заведение, който е в отпуск по болест, включително в дните на проверката 11 – 12 ноември, както и с родителите на детето, обект на жалбата. При извършеното наблюдение в хода на проверката е установено, че атмосферата в групата е спокойна. Детето, обект на жалбата, не посещава детското заведение по желание на своите родители. Съществува напрежение сред служителите на градината и родители на деца в групата”.Междувременно в сряда изтече болничният на директорката Светлана Джаникян. Тя не се е явила на работа и устно е уведомила в градината, че болничният й ще бъде продължен, без да уточни до кога.  Пред „Марица” Джаникян също не се ангажира да посочи кога ще се върне в градината. Запитана дали е потърсена подкрепа за екипа от педагози, които остават на терен, тя отвърна: „Аз съм в болнични и нямам информация”. И не пожела да прави изявления, докато приключат проверките и излязат официалните становища на институциите. По думите й към момента не й е поискана писмена позиция от общината. За целта обаче първо трябвало да приключи тяхната проверка.От общинския отдел „Образование” обясниха, че от нея все още няма окончателни резултати . И увериха, че ще излязат със становище в законовия срок от 1 месец.", "date": "2019.11.15", "title": "Агенцията за закрила на детето влезе в скандалната ДГ „Мир” в Пловдив"}
{"url": "https://www.novinite.bg/articles/182515/Malkiyat-pravitelstven-samolet-s-Borisov-e-prizemen-rachno-v-Sofiya-s-otkazala-navigacionna-sistema", "text": "Малкият правителствен самолет с премиера Бойко Борисов на борда беше приземен ръчно на пистата на летище София, заявиха за БГНЕС от Министерски съвет.До мярката се стигнало, след като навигационната система отказала напълно при опит самолетът да се приземи в София. Системата е изключила и пилотите не са успели да я рестартират, така се е наложило да преминат на ръчен режим. Самолетът е приземен успешно, няма пострадали. Министър-председателят Бойко Борисов се завърна от Четвъртата среща на върха в Солун.", "date": "2019.11.15", "title": "Малкият правителствен самолет с Борисов е приземен ръчно в София с отказала навигационна система"}
{"url": "https://www.novinite.bg/articles/182500/BChK-i-svetovna-veriga-restoranti-shte-pomagat-na-nujdaeshti-se-balgarski-deca", "text": "За девета поредна година стартира традиционната съвместна Коледна благотворителна кампания на БЧК и „Самекс“ ЕООД (KFC, Dunkin Donuts §Nordsee) в подкрепа на Програма „Топъл обяд“ в училище. От 15 ноември 2019 г. до 8 януари 2020 г., в рамките на международната програма Add Hope, служителите във веригите ресторанти за бързо хранене в цялата страна отново ще набират средства за осигуряване на безплатна храна в училище за нуждаещи се деца от социално-слаби семейства. Средствата ще се даряват чрез отчисления на процент от продажбата на собствени продукти на компанията и от дарения на клиенти и служители на касите в ресторантите от трите вериги на територията на страната. До момента „Самекс“ ЕООД е дарила над 420 000 лв., с които са осигурени над 210 000 безплатни обяда през учебната година. През учебната 2019/2020 г. 1 663 нуждаещи се деца ще получават всеки учебен ден безплатна топла храна в училище на територията на 24 области в страната. Програмата, която се реализира 15 поредни години има за цел да се подпомогне физическото развитие на деца в неравностойно положение и чрез топлия обяд те да се върнат в класните стаи. Осигуряването на храна за някои особено уязвими ученици чрез включването им в проектите „Топъл обяд” е стимул и възможност те да посещават редовно учебните занятия. До сега програмата е обхванала 17 500 деца от цялата страна.", "date": "2019.11.15", "title": "БЧК и световна верига ресторанти ще помагат на нуждаещи се български деца"}
{"url": "https://www.novinite.bg/articles/182502/Bastunat-na-Pencho-Slavejkov-stava-jertva-na-vandali", "text": "Част от бронзовата статуя на Петко и Пенчо Славейкови от емблематичния площад изчезна. Синът остана без бастуна, на който се подпираше. Без него ръцете на Пенчо Славейков стоят необичайно, сключени като за молитва, предаде БГНЕС.Вандализмът сполетя композицията на Георги Чапкънов само около шест месеца, след като бе поставена на обновения площад „Славейков“. Пейката с двамата поети бе посрещната с любов от хиляди столичани, а за туристите отново стана любимо място за снимки. Мнозина софиянци са така привързани към тази творба, че не приеха добре промяната с бронзовата сянка под пейката, матирана до блясък, припомнят от „Площад Славейков”.Бастунът на Пенчо Славейков не за първи път става жертва на подобно отношение. Преди години хулигани го бяха огънали – от тогава на статуята не бе посягано.На по-малко от 100 метра от площад „Славейков“, в Такевата градинка, преди години изчезна друго произведение на Чапкънов – „Отвличането на Европа” (женска фигура върху бик). От известно време скулптурата отново е върху чешмичката в оригиналния си вид, но някой е покрил част от женската фигура с жълта боя. А на стотина метра от Такевата градинка, пред входа на ул. „Ангел Кънчев“ № 3 отново Георги Чапкънов бе украсил стълбите, водещи към входа на кооперацията с бронзов бръшлян, из който се криеха гущерчета, птички и други дребни фигурки. Те започнаха да изчезват една по една, докато накрая авторът бе принуден да демонтира опосканото си произведение.", "date": "2019.11.15", "title": "Бастунът на Пенчо Славейков става жертва на вандали"}
{"url": "https://www.novinite.bg/articles/182498/KZP-Targovcite-nyamat-pravo-da-ogranichavat-pravata-ni-pri-pazaruvane-po-vreme-na-Cherniya-petak", "text": "Това, че някои кампании се озаглавяват по определен начин, не ги прави по-различни от всяка кампания за намаление. Т.е. всичко това трябва да минава под знака на разпоредбите на Закона за защита на потребителите, който е категоричен, че трябва стоката да е продавана на старата цена поне един месец преди старта на намалението. Самото намаление може да продължи от един ден до 30 дни, припомни по телевизия Bulgaria ON AIR председателят на Комисията за защита на потребителите (КЗП) Димитър Маргаритов по повод Черния петък, който тази година е на 29 ноември.„Наблюдаваме едно преливане на кампании за намаления, стартирайки от сега – средата на ноември, на чак до след Коледа и Нова година. Не може да се кумулират механично процентите намалени, когато Вие всъщност правите намаление на намалението. Би било заблуда за потребителите, ако в рамките на Черния петък например, Вие сте намалили с 30% някакви стоки, които продавате, и след това в навечерието на Коледно- новогодишните празници ги намалите с още 20% и анонсирате общо 50% намаление“, обясни председателят на КЗП.Според Димитър Маргаритов, за разлика от други страни като Китай и САЩ, където намаленията са 80-90% за по- кратък период от време, типичното за тези кампании в България е, че те са повече на брой и по-продължителни. „Независимо от това какви са кампаниите – как ги наричаме, какъв е процентът намаление и колко дълго се предлага на вниманието на потребителите, те имат всички онези права, каквито биха имали и когато си купуват стоки на редовната цена“, подчерта той. Например, правото на рекламация за дефекти, на отказ в 14-дневен срок от закупена онлайн стока или извън търговски обект, както и възможността да тестват стоката преди да я закупят. Създаването на електронни магазини, които имат за цел да просъществуват само в рамките на тези кампании и то за да акумулират някакви средства и после доставките да не бъдат осъществени е един от основните рискове при пазаруването на Черния петък през интернет, предупреди Маргаритов.„Много внимателно към магазини, които са по съмнителен начин изглеждащи, с нереално ниски цени, със станалото напоследък проблем – използването на самоличност на известни хора, които не знаят и това е на границата вече с престъплението“, акцентира той. Други проблеми, на които и КЗП се е натъквала, са забавяне на доставки, неуважаване правото на отказ и др. Димитър Маргаритов каза още, че във връзка с предстоящия зимен сезон по инициатива на Министерството на туризма са проведени поредица от срещи с всички институции, които са ангажирани с процеса на контрола в туристическите обекти, ски пистите и съоръженията в тях. „Най-важното е да успеем да направим така, че със съвместни екипи да проверяваме, да установяваме всичко, което е проблемно, наведнъж. Това изиграва вътрешна контролна роля между институциите, а и не създава излишна трудност при търговците, които знаем, че понякога с основание негодуват, когато ден подир ден някой влиза при тях на проверки от най-различно естество.", "date": "2019.11.15", "title": "КЗП: „Търговците нямат право да ограничават правата ни при пазаруване по време на Черния петък“"}
{"url": "https://www.novinite.bg/articles/182520/Sled-krajbata-Porachan-e-nov-bastun-za-Pencho-Slavejkov", "text": "Скулптурата на Петко и Пенчо Славейкови в София ще бъде възстановена.Вече сме поръчали изработването на нов бастун, съобщи столичният кмет Йорданка Фандъкова в пост във Facebook.В момента се преглеждат записите от камерите и се уточнява кога точно бастунът на Пенчо Славейков е бил откраднат.Тази година скулптурата беше реставрирана и върната на площада.Нейни автори са Георги Чапкънов и арх. Станислав Константинов.", "date": "2019.11.15", "title": "След кражбата: Поръчан е нов бастун за Пенчо Славейков"}
{"url": "https://www.novinite.bg/articles/182524/Golemiyat-ni-aktor-Stefan-Danailov-izleze-ot-koma", "text": "\r\nГолемият ни актьор Стефан Данаилов е излязъл от състояние на медикаментозната кома и е в съзнание, съобщава bTV, позовавайки се на сина на Данаилов - актьора Росен Цанков.\r\n\r\nСлед комата Данаилов остава в реанимацията на ВМА на апаратно дишане, докато се възстанови достатъчно.\r\nПрипомняме, че Ламбо беше поставен за втори път в медикаментозна кома на 2 ноември, като по-рано също прекара няколко дни в такова състояние, докато лекарите преценят как да продължи лечението му.\r\nДанаилов беше приет във ВМА заради проблем с белите дробове.\r\nСлед инцидент през август той претърпя операция на тазобедрената става, от която се възстановяваше.\r\n", "date": "2019.11.15", "title": "Големият ни актьор Стефан Данаилов излезе от кома"}
{"url": "https://www.novinite.bg/articles/182496/Trifonov-se-perchi-s-rejting-SNIMKA", "text": "Продължавам да ви информирам за това, което правим и за вашия реален интерес към това, което правим. Защото, както съм казвал неведнъж - силата е в истината. Това заяви лидерът на Няма такава държава и тв водещ Слави Трифонов. В своя фейсбук профил той публикува данни за гледаемостта на 7/8 ТВ - телевизията, която създаде след напускането на ефира на бТВ.Информацията сочи, че в часовия пояс 19:00 - 23:45 ч. на национална база във възрастовата група 15-70 г. е 1 милион 127 хиляди 480 зрители. Или 22.3 % Reach. \"Лидер по зрителски интерес вчера отново е „Вечерното шоу на Слави Трифонов“ с достигната аудитория на национална база от 12.7 % Reach.Снощното предаване беше особено специално за мен заради участието на Камен Воденичаров, който се превъплъти в образа на Соломон Паси. За мен беше удоволствие отново да участвам в скеч заедно с Камен. Нещо, което не се беше случвало от 1998 г.\", каза Слави Трифонов.", "date": "2019.11.15", "title": "Трифонов се перчи с рейтинг (СНИМКА)"}
{"url": "https://www.novinite.bg/articles/182526/Ot-Pirgov-s-izvanredni-novini-za-tragediyata-s-3-godishnoto-detence", "text": "От „Пирогов“ съобщават, че детето е било в „състояние, несъвместимо с живота“.Сепсис е вероятната причината за смъртта на 3-годишното дете, за което по-рано днес стана ясно, че е починало в болницата в четвъртък. Здравният министър Кирил Ананиев нареди проверка в 3 лечебни заведения - Пирогов, университетската \"Лозенец\" и специализираната детска болница \"Проф. Иван Митев\".Причината е, че момченцето е преминало и през трите преди да се стигне до фаталния край. Според родителите детето е закарано в детската болница, защото получило обрив, вероятно причинен от коксаки вирус. От там обаче отказали да го приемат, защото леглата в болницата били запълнени. Родителите отиват и в болница \"Лозенец\". Прегледът продължил 10-15 минути, като според лекарите там, детето е било без температура и е вървяло само. Назначено му е лечение. Когато се прибират вкъщи обаче състоянието на детето се влошава и родителите отново отиват в детската болница, където се полагат необходимите грижи, но състоянието му много бързо се влошава и в почти терминално състояние го откарват в Пирогов. Въпреки положените усилия и грижи от страна на спешните медици там, детето е починало. Коксаки вирусите принадлежат към групата на ентеровирусите. Те се предават по въздушно-капков път, поради което инфекцията много лесно се разпространява в ясли и детски градини. Заболяването е заразно. Предава се по фекално Ц орален път чрез пряк контакт със слюнка или фецес на инфектирани.Най-често коксаки-вирусната инфекция протича с грипоподобни симптоми и преминава, без да се предприема специфично лечение. В други случаи обаче вирусите могат да засегнат кожата, храносмилателната, дихателната система, мускулите и сърцето, предизвиквайки по-сериозни заболявания. Поради тази причина клиничната картина и оплакванията при децата могат да са много разнообразни.В повече от 50% от случаите заболяването протича много леко, дори без специфична клинична картина. В тези случаи инфекцията се самоограничава в рамките на около 3 дни. Обикновено повишената температура е причината, която кара родителите да потърсят медицинска помощ. В следващите ден-два се появяват мехурчета по задната стена на фаринкса, небцето, устната лигавица, езика. Към третия ден се появява и обрив Ц предимно по дланите и ходилата. Той може да се изяви само със зачервяване или с развитие на болезнени мехурчета.", "date": "2019.11.15", "title": "От \"Пиргов\" с извънредни новини за трагедията с 3-годишното детенце"}
{"url": "https://www.novinite.bg/articles/182512/Goranov-Predlojenieto-parviyat-den-ot-bolnichnite-da-ne-se-zaplashta-e-na-upravlyavashtata-koaliciya", "text": "Предложението първият ден от болничните да не се заплаща е на управляващата коалиция. Всичко друго е опит за създаване на напрежение, което не съществува, особено след вчерашния коалиционен съвет. Това коментира в кулоарите на парламента финансовият министър Владислав Горанов, цитиран от БТА.Днес сутринта от ГЕРБ посочиха като автор на идеята по-малкия си коалиционен партньор - \"Обединени патриоти\"/ОП/, ОП веднага ги опровергаха - предложението било на голямата управляваща партия, най-вероятно на финансовия министър.Горанов отговори, че решението е политическо и е в пакет заедно с по-висока минимална пенсия /250 лв./ за следващата година и мерки за подобряване достъпа на деца до детски градини.Нито г-н Ангелов /Юлиан Ангелов от ОП/, нито г-жа Стоянова /Менда Стоянова от ГЕРБ/ присъстваха на заседанието на политическия съвет на коалицията в Министерския съвет, така че и двамата грешно коментират пакета от предложения, обясни той.Това е решение, зад което стоят достатъчно мотиви и, за да бъде взето на коалиционен съвет, всички са били съгласни, решенията там се вземат с консенсус, допълни го Искрен Веселинов, съпредседател на ПГ на ОП. Еднакво зад него стоят ГЕРБ и \"Обединени патриоти\", обобщи той.Един от мотивите да се стигне до мярката били анализи, според които прилагането й ще намали склонността за злоупотреби.Финансовият министър добави, че това не е изолиран само за България проблем. Но, по думите му, за няколко години екстремално, почти двойно, са нараснали болничните при равен брой заети. През 2013 г. те са били около 8 милиона дни, следващите години до момента са стигнали до над 18 милиона дни.Не наказваме ли хората, които имат 260 лв. пенсия и получават само 6,7 на сто увеличение, така Горанов отговори на въпрос не се ли наказват изрядните работещи, които си плащат вноските и не злоупотребяват с болнични.Ако се говори за баланс на системата, имайте предвид, че фондът за изплащане на общо заболяване и майчинство традиционно от години е на дефицит т.е.осигурителната вноска в него не покрива рисковете, които фондът покрива, подчерта министърът. Но, продължи той, като свържем тази тема с едно друго небалансирано решение за почивните и празнични дни, взето през 2016 г., възможността за контрол е силно ограничена. Имало стимули за нарушения, особено в малките населени места, където е много тясна връзката между общопрактикуващите лекари и тези, които предпочитат да използват този механизъм, за да си осигурят няколко дни почивка.Всеки има право на позиция, това е политическото ни решение, коментира Горанов недоволството на синдикатите от намерението да бъдат орязани болничните.", "date": "2019.11.15", "title": "Горанов: Предложението първият ден от болничните да не се заплаща е на управляващата коалиция"}
{"url": "https://www.novinite.bg/articles/182516/Zaradi-vodnata-kriza-Obmislyat-da-svarjat-dva-yazovira-v-Pernishko", "text": "В парламента регионалният министър Петя Аврамова заяви, че се обсъждат различни варианти за решаване на кризата с водоснабдяването в Перник.Градът е под воден режим, заради критично ниското ниво на яз. „Студена“, който е основният воден източник. Вече имаше среща между МРРБ, областния управител, кмета на Перник и с ВиК дружеството.Министърът обясни, че яз. „Студена“ е проектиран като едногодишен, което означава, че се пълни при снеготопене. Тя допълни, че заради критично ниското му ниво, се проверява възможността да се свърже с яз. „Долна Диканя“. Изследва се дали водата в него е годна за пиене, а след това ще се мисли как технически да се свържат.Според Аврамова воден режим от 16.00 до 23.00 часа е възможно най- щадящият, за да могат перничани да се запасят с вода. Тя апелира кмета да пусне заповедта за режима. ", "date": "2019.11.15", "title": "Заради водната криза: Обмислят да свържат два язовира в Пернишко"}
{"url": "https://www.novinite.bg/articles/182509/Ot-dnes-vsichki-avtomobili-tryabva-da-sa-sas-zimni-gumi", "text": "Днес е последният ден, в който водачите трябва да оборудват автомобилите с гуми, подходящи за студеното време.Грайферът не трябва да е по-малък от 4 мм. Неизрядните шофьори ще бъдат глобявани.", "date": "2019.11.15", "title": "От днес всички автомобили трябва да са със зимни гуми"}
{"url": "https://www.novinite.bg/articles/182505/Ninova-komentira-oryazvaneto-na-bolnichniya", "text": "Лидерът на БСП Корнелия Нинова категорично се противопостави на предложението на управляващите, което предвижда първият ден от болничния да не се заплаща. В декларация от името на парламентарната група тя обвини ГЕРБ и „Обединени патриоти“, че са взели решението „извън институционалното място“, което е Националния съвет за тристранно сътрудничество. Днес ДПС също се противопостави на идеята, а коалиционните партньори започнаха да си прехвърлят един на друг нейното авторство. ГЕРБ твърдят, че предложението за това са направили Патриотите, а те от своя страна, че първи са били от Министерство на финансите. Идеята пък има за цел да се справи с проблема, свързан с увеличението на разходите за държавния бюджет, които отиват за излащане на фалшиви болнични. „Вие признавате безсилието на правителството да се справи с фалшивите болнични“, разкритикува Нинова от парламентарната трибуна. Според нея, ако подобно законодателно предложение бъде одобрено, то ще накаже единствено изрядните работници. „Това е възможно най-несправедливото решение, което сте взели. От „БСП за България“ категорично се противопоставяме“, аргументира се тя. Нинова призова и всички работещи в България „да не приемат мълчаливо“ отнемането на „поредното им право“ и увери всички, че ще получат парламентарната и политическа подкрепа на опозицията за това.", "date": "2019.11.15", "title": "Нинова коментира  орязването на болничния"}
{"url": "https://www.novinite.bg/articles/182519/Katastrofa-i-kilometrichno-zadrastvane-na-AM-Struma-kam-Blagoevgrad", "text": "Пътнoтрaнcпoртнo прoизшecтвиe e cтaнaлo нa AМ „Cтрумa“ при пътeн възeл \"Дoлнa Дикaня\" в пocoкa Блaгoeвгрaд. Oбрaзувaлa ce e килoмeтричнa кoлoнa oт aвтoмoбили, cъoбщихa oт Рaдиo „Фoкуc“. Движeниeтo ce рeгулирa oт „Пътнa пoлиция“.", "date": "2019.11.15", "title": "Катастрофа и километрично задръстване на АМ \"Струма\" към Благоевград"}
{"url": "https://www.novinite.bg/articles/182494/Stoyanova-Praviloto-za-bolnichnite-nyama-da-vaji-pri-bolno-dete", "text": "Вчера сутринта имаше дълъг коалиционен съвет с премиера Бойко Борисов, който по-късно се разшири с изпълнителната комисия. Това, което днес изваждате като новина, е частта за болничните, но има още 3-4 неща. Всъщност ние предлагаме пакет от няколко мерки, около който се обединихме. Нашите коалиционни партньори от \"Обединени патриоти\" са ги записали в тяхната си програма. Има за тези мерки следа и в правителствената програма. Те настояваха сега – в средата, или към края на мандата да се види реализацията на част от тези мерки. Това заяви в ефира на „Здравей,България” председателят на комисията по бюджет и финанси Менда Стоянова.„Напоследък се говори, че коалицията не е стабилна и няма да издържи. За нас е изключително важно да завършим мандата си, защото икономиката в България върви добре. Започват и трябва да бъдат довършени много строежи и проекти, важни за хората и държавата неща. Ако се спрем на икономиката, виждате ръст в доходите. Това трябва да продължи, трябва да има стабилно правителство. Трябва и нашите коалиционни партньори да получат удовлетворение. Това беше тяхно искане. Ако беше наше искане, вероятно щяхте да го видите в бюджета, още при внасянето му от правителството. Ние се обединяваме около тези неща”, каза тя.„Това беше предложение, което изкристализира в резултат на един анализ, направен от работодателите за рязкото повишаване на болничните в последните години. Ясни сигнали, че става дума за злоупотреби в една голяма част от тях. Преди години, когато въведохме първите три дни да се плащат от работодателя, една от целите беше да се реши този проблем чрез контрол от работодателя върху своите работници. Това явно не се получи. Ефектът го няма. Ако го плаща НОИ, го плащаме всички ние. Сега искаме да разделим отговорността между работодателя и този, който ползва болничните, когато те растат неимоверно много. Искам да изясня, че изключение от правилото ще бъдат болничните за отглеждане на дете. Както и за болничните при трудова злополука. Ако има такава, то е ясно, че болничните не са фалшиви”, обясни Стоянова.„Проблемът с фалшивите болнични е голям. С инвалидните пенсии също има голям проблем. Има го, но само с контрол нещата не се решават. Данъчните контролират, но в основата на това да се събират приходи, е доброволното плащане. Контролът е само допълнителна мярка. В закона трябва да има текстове, които да те принуждават да го спазваш доброволно”, смята депутатката.„Трудно се доказват тези неща, особено когато става въпрос за здравето на човек. Надявам се, че ще има два ефекта. Единият ефект ще бъде икономия от болничните, които плаща НОИ след третия ден, защото ще има ефект на общо намаляване на болничните. Такъв ще има, убедена съм, и разчитаме на такъв. Вторият ще се получи при работодателите, които така или иначе плащат една маса за работна заплата и голяма част от нея отива за болнични. Ако там хората работят, нормално е да се повишат средствата за работна заплата, тъй като ще се повиши производството. Разбирам работодателите, които са в ситуация работниците да не дойдат на работа, защото са си взели болничен. Провалят се процеси. Тази мярка е направена с тази цел - да се спрат злоупотребите”, каза още Стоянова.", "date": "2019.11.15", "title": "Стоянова: Правилото за болничните няма да важи при болно дете"}
{"url": "https://www.novinite.bg/articles/182518/PP-MIR-iskat-sezirane-na-Konstitucionniya-sad-za-naznachavaneto-na-Ivan-Geshev", "text": "Позицията на ПП МИР за избора на Иван Гешев за главен прокурор на България остава непроменена. От ПП МИР призовават президента Румен Радев да се позове на всички свои конституционни правомощия и да сезира Конституционни съд за избора на Иван Гешев. Политическа партия МИР беше първата партия, която се противопостави на избора на Гешев като го сравни с този на Делян Пеевски за шеф на ДАНС.„Повторното избиране на Гешев за поста на главен прокурор е крачка назад в правосъдната система в България и обрича страната ни на още 7 години задкулисни игри в полза на статуквото” категоричен е председателя на ПП МИР Симеон Славчев. Той подчерта, че това е явен натиск към президента да приеме една неприемлива за обществото кандидатура за главен прокурор.Пред президента остава възможността, макар и с риск да бъде атакуван от всички фронтове, да изпълни правомощието си по чл. 154, ал. 1 от Конституцията и да инициира изменение и допълнение на Конституцията във връзка с устройството и функциите на прокуратурата. На практика по този начин, президента няма да подпише указа за назначаването на Гешев, докато Народното събрание не разгледа предложенията му. От МИР са категорични, че трябва да се предизвика политически разговор за недовършената съдебна реформа и ролята на прокуратурата.„Моментът да бъдем държавници настъпи, и всеки, който държи инструментите да промени статуквото и системата трябва да действа сега!” категорични са от ПП МИР.", "date": "2019.11.15", "title": "ПП МИР искат сезиране на Конституционния съд за назначаването на Иван Гешев"}
