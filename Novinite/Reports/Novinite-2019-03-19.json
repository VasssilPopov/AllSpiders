{"url": "https://www.novinite.bg/articles/172703/Nova-prechka-pred-sdelkata-na-Tereza-Mej-za-Brexit", "text": "Председателят на Камарата на общините отхвърли вчера предложението за ново гласуване по сделката за Brexit, ако правителството я внесе в парламента без изменения, като усложни още повече сагата около Brexit 11 дни преди датата на теоретичното излизане на Великобритания от Европейския съюз, предаде БТА.Премиерът консерватор Тереза Мей обяви намерението си до сряда отново да внесе в парламента Договора за излизане от Европейския съюз, след като британските депутати го отхвърлиха с голямо мнозинство на 12 март. Оттогава насетне Мей се опитва да спечели подкрепата на бунтовните депутати от всички партии за този трудно договорен с Брюксел текст.Решението на председателя на Камарата на общините Джон Бъркоу обаче създаде нова пречка по този криволичещ път. \"Изправени сме пред сериозна конституционна криза\", заяви Робърт Бъкланд, депутат от Консервативната партия и юридически съветник на правителството.Обосновавайки решението си с парламентарно правило от 17 век, което не е използвано от 1912 г., Бъркоу заяви, че правителството не може да внесе текст, който вече е бил отхвърлен от депутатите в рамките на същата парламентарна сесия.\"Ако правителството иска да представи ново предложение, което не е същото или по същество същото (като вече отхвърленото), тогава всичко е наред\", каза Бъркоу. добави Бъркоу.Договорът за оттегляне, имащ за цел да реализира мек Brexit, бе отхвърлен за първи път на 15 януари, а след това и на 12 март.\"Тогава обаче ставаше дума за ново предложение, съдържащо променени правни положения\", а към него имаше три нови документа, които Тереза Мей успя да договори с ЕС, изтъкна Бъркоу.За да бъде подложен на ново гласуване, текстът трябва да има не различна формулировка, а различно съдържание, заяви председателят на Камарата на общините. Според източник от правителството, с когото се свърза Франс прес, \"е очевидно, че председателят иска да блокира възможността за гласуване тази седмица\".\"Проблемът е, че правителството вече не може да променя условията на споразумението\", тъй като Брюксел многократно заяви, че изключва възможността за неговото предоговаряне, твърди Даниел Хараламбус, анализаторка от \"Икономист интелиджънс юнит\".Още през уикенда започнаха да се появяват съмнения, че преди сряда може да бъде организирано ново гласуване. В основата на тези съмнения бе страхът, че сделката на Мей отново ще бъде отхвърлена.\"Преди следващо гласуване искаме да имаме или да вярваме, че имаме значителен шанс да го спечелим\", потвърди вчера говорителят на Мей.За да се сдобие с гласовете, които не му достигат, правителството започна дискусии с привържениците на чистия и твърд Brexit, като например северноирландската Демократична юнионистка партия, съюзник на консерваторите в парламента. Във връзка с тези дискусии външният министър Джереми Хънт заяви от Брюксел, че е забелязал \"предпазливо окуражаващи знаци\" в изказванията на няколко консерватори.За да ги убеди, Мей подчертава, че трето отхвърляне на сделката й може да доведе до значително отлагане на Brexit или да подпише смъртната му присъда. Демократичната юнионистка партия и Групата за европейски изследвания (European Research Group, ERG; група от депутати консерватори, подкрепящи Брекзит), които могат да преобърнат вота, се противопоставят на \"предпазния механизъм\" - предвидена в договора мярка, имаща за цел предотвратяването на физическа граница между Република Ирландия и британската провинция Северна Ирландия и предвиждаща Великобритания да остане в \"общо митническо пространство\" с ЕС.\"Очаквам да видя какво ще направи Демократичната юнионистка партия\", заяви председателят на Групата за европейски изследвания Джейкъб Рийс-Мог в интервю за радио Ел Би Си. \"Има йерархия. Излизането без сделка е по-добър вариант от сделката на Мей, но сделката на Мей е по-добър вариант от оставането\" в ЕС.Намерението на Тереза Мей в случай, че сделката е одобрена тази седмица, бе да поиска на срещата на европейските лидери в четвъртък и петък кратко отлагане на Brexit по технически причини до 30 юни. В случай на отхвърляне тя искаше да предложи по-дълго отлагане, като Великобритания ще трябва да участва в изборите за Европейски парламент от 23 до 26 май.Решението на Бъркоу \"създаде пречка за краткото отлагане\" на Brexit, твърди източник от правителството пред Франс прес.Според източника това е знак, че председателя на Камарата на общините подкрепя сценария с \"по-дългосрочното отлагане на Brexit, през който период парламентът да поеме контрола върху процеса и да тласне ситуацията към по-мек Brexit\".Преди изявлението на Бъркоу високопоставен европейски служител заяви, че Лондон на теория може да иска отлагане на Brexit до последния момент, дори \"в часа преди\" развода, планиран за 23.00 часа по Гринуич на 29 март.", "date": "2019.03.19", "title": "Нова пречка пред сделката на Тереза Мей за Brexit"}
{"url": "https://www.novinite.bg/articles/172707/Predlojenie-Semejstva-ostavat-bez-nadbavki-ako-ne-prashtat-decata-si-na-uchilishte", "text": "Край на детските надбавки за семейства, които не пращат децата си на училище. Депутати от ГЕРБ внасят промени в Закона за семейните помощи, които предвиждат по-строги санкции за напусналите образователната система.Ако за един месец детето не е ходило на училище три дни, семейството му да не получава детски цяла година, предлагат управляващите. Сега лишаването от помощи е само за месец.\"Децата не са ли в задължителна детска градина и училище, няма да получават надбавки - няма вратички, няма изключения. Моля да не приемате идеята като политика на санкции\", коментира Милена Дамянова, председател на парламентарната комисия по образование. ", "date": "2019.03.19", "title": "Предложение: Семейства остават без надбавки, ако не пращат децата си на училище"}
{"url": "https://www.novinite.bg/articles/172708/Sadat-dade-hod-na-deloto-za-vremennoto-trase-na-tramvaite-po-bul-Skobelev", "text": "Съдът даде ход на делото по случая с трамвая, който минава близо до жилищните кооперации на столичния бул. „Скобелев“. Колективният иск срещу Столичната община е подаден от живеещите в района, защото от години трамвайното трасе е под прозорците им. Обещанието беше то да бъде върнато до НДК, но това така и не се случи.Временното трасе на трамваите с номера 1 и 7 по бул. „Ген. Скобелев“ тормози хората в района вече повече от осем години.Бойка Емануилова, жител на бул. „Ген. Скобелев“: И ние не знаем докога ще продължи този кошмар. Вечер до 12 се трещи и сутрин от 4 часа започват.Съдията даде ход на делото в СГС, но поиска допълнителни експертиза за шума.Михаил Марков, жител на бул. „Ген. Скобелев“: Единствената, която беше направена се отхвърли за момента, защото не е направена в целия блок. Ето го шумът, да дойдат ако искат пак да замерват горе.Според хората, които живеят на бул. „Ген. Скобелев“, трамваите масово не спазват забраната и карат с много повече от 5 км/ч.В бюджета на общината за тази година е заложен ремонт на транспортния тунел при НДК, но хората вече не вярват на обещанията.Йордан Йорданов, адвокат на подалите колективен иск: Всяка година им се обещава, че ще бъде извършена такава реорганизация и промяна на трасето, но факт е, че не се е случило досега.Адвокатите на общината отказаха коментар преди края на делото. Следващото ще е на 22 октомври.", "date": "2019.03.19", "title": "Съдът даде ход на делото за временното трасе на трамваите по бул. „Скобелев“"}
{"url": "https://www.novinite.bg/articles/172640/Elena-Joncheva-Iskame-po-silna-i-socialna-Evropa-shte-pobedim-GERB", "text": "\"Благодаря за доверието, това не е просто доверие, а голяма отговорност, давам си сметка. Разбирам защо хората ме подкрепиха - на хората им писна от корупцията, грабеж и липса на справедливост и се надяват, че европейските институции ще намерят механизъм, с който това да се коригира. И това е възможно.\" Това заяви водачът на листата на БСП за европейските избори Елена Йончева пред БНТ. По думите й 80 процента от българите считат, че еврофондовете в България се печелят предимно от много тесен кръг, приближен до сегашната власт. Тя цитира последния доклад на Европейската комисия, според който 2/3 от подадените от финансовите институции сигнали за корупция по високите етажи на властта сред видни политици не са разследвани от финансовото разузнаване. \"Българинът вярва в европейските институции и е проевропеец. Ние от левицата също.Проблемът е, че възниква евроскептицизъм и има причини за това\", каза Йончева. Тя изрази мнение, че една от причините е липсата на справедливост в България, защото българинът разбира, че не може да разчита на българските институции. \"Всички се надяват, че след избора на европейски прокурор, ще бъде обърнато внимание на България. За около 12 години в ЕС, у нас са наляти 30 млрд. евро. За тези средства българинът можеше да живее един достоен живот\", каза още тя. \"Не мисля, че БСП е разделена. В партията има различни и аргументирани мнения, имаше сериозен дебат. В една демократична партия това е нормално, не е нормално да се избира лидер с 99 процента, както е при ГЕРБ\", коментира Йончева. По повод санкциите срещу Русия, Йончева коментира, че този въпрос е обсъден и те трябва да отпаднат, защото не са постигнали резултата, който е предвиден, и второ - България трябва да защитава националните си интереси. Йончева коментира още, че в Европа трябва да се борим за доходите ни, които в България са десет пъти по ниски. По думите й тези избори ще бъдат вот на недоверие към ГЕРБ - групировката, която 10 години управлява България. \"Искаме по-силна и социална Европа. Ще победим ГЕРБ\", заключи Йончева.", "date": "2019.03.19", "title": "Елена Йончева: Искаме по-силна и социална Европа, ще победим ГЕРБ"}
{"url": "https://www.novinite.bg/articles/172687/Poroshenko-Nyama-da-varya-kasha-s-Putin", "text": "Президентът на Украйна Петро Порошенко заяви, че няма намерение \"да вари каша\" с руския си колега Владимир Путин. Това той е казал в ефира на телевизионния канал ICTV , пише вестник \"Комсомольская правда\".Преди това в понеделник по време на визитата си в Крим руският държавен глава е отбелязал, че руският и украинският народ не се карат, но на Москва й е трудно да намери път към взаимното разбирателство със сегашното ръководство в Киев, думите му са били \"не се получава да варим каша и да постигнем някакъв положителен резултат\".Порошенко е коментирал думите му така: \"Що се отнася до това кой с кого не може да вари каша, ще кажа, че нито имам намерение да я варя, нито да я ям, нито на риболов ще отида, както правят някои наши кандидати\".Путин е произнесъл на украински основния си въпрос към властите в Киев. На 18 март той се е срещнал с представителите на обществеността в Крим и в Севастопол и е отбелязал, че онова, което в последно време творят киевските власти \"понякога предизвиква просто недоумение\".", "date": "2019.03.19", "title": "Порошенко: Няма да варя каша с Путин"}
{"url": "https://www.novinite.bg/articles/172650/Aleksandar-Simov-BSP-ne-e-razedinena", "text": "БСП не е разделена. Хората в БСП, които са разочаровани от избора на Елена Йончева, са 0,001%. Това каза пред камерата на bTV депутатът от БСП Александър Симов, който коментира последните дрязги в партията свързани с избора на Елена Йончева за водач на листата за евроизборите.\"На мен предложението на Сергей Станишев, Елена Йончева да бъде избрана първа, а той втори в листата ми прилича на сделка. Това е недопустимо. Учуден съм от бързането на Сергей Станишев да бъде поставен втори в листата. Пленумът на БСП ще реши това след няколко седмици. Върху мен не е оказван натиск да не гласувам за Сергей Станишев. Не е имало никакви фалшификации. Просто имаше сблъсък на две линии в партията и едната победи.Това е демокрацията. БСП не е разединена и изборите ще докажат това. Твърденията на Сергей Станишев са опит да оправдае политическата си загуба и да я превърне в партийна. Националният съвет ще реши подредбата на останалите места в листата. Не ми харесва поведението на Сергей Станишев в последните дни. Това не означава, че няма да гласувам за него. Трябва да помисля още по въпроса. Много мои приятели са разочаровани от неговото поведение. Станишев имаше един прекрасен ход. Като видя какво се случва, можеше да се оттегли. Елена Йончева е един прекрасен водач на листата. Тя е нещо ново и е лице на битката срещу корупцията и модела на управление\", добави Симов.\"Диалог между Сергей Станишев и Корнелия Нинова трябва да има. Няма никаква атака срещу ПЕС. Просто БСП не приема някои от идеите на ПЕС и това е напълно нормално. БСП никога не е водила пропаганда и война с ПЕС. Когато сме имали несъгласия с политиката на ПЕС, винаги сме ги изказвали ясно и точно.", "date": "2019.03.19", "title": "Александър Симов: БСП не е разединена"}
{"url": "https://www.novinite.bg/articles/172676/Tri-dni-haskovsko-selo-e-bez-voda", "text": "Три дни жителите на хасковското село Въгларово останаха без вода заради авария, съобщава БГНЕС. Хората разказват, че заради старите водопроводи, аварии в селото стават непрекъснатоОт ВиК обясниха, че са възникнали поредица от аварии, една от които на главен водопровод. Заради почивните дни нямало как да се съгласува с РЗИ и Общината изпращането на водоноска в селото, обясни инж. Лозко ЛозевНай-трудно с безводието се справят в детската градина, където на персонала се налага да мъкне кофи с вода от кладенец, който се намира на десетина метра от сградата. Помощник-възпитателят Златка Александрова сподели, че това се случва често, но никога от ВиК не са осигурявали водоноска.\"В местния магазин минералната вода е по-търсена от хляба\", казва продавачката Николина Иванова. Местните хора разказват, че доли при наличието на питейна вода, те не я пият, защото \"тя много мирише и не става за пиене\". ", "date": "2019.03.19", "title": "Три дни хасковско село е без вода"}
{"url": "https://www.novinite.bg/articles/172656/Prezidentat-nasrochi-data-za-evroizborite", "text": "Със свой указ президентът Румен Радев насрочи за 26 май 2019 година изборите за членове на Европейския парламент от Република България. Това съобщиха от пресцентъра на Президенството. ", "date": "2019.03.19", "title": "Президентът насрочи дата за евроизборите"}
{"url": "https://www.novinite.bg/articles/172653/Maya-Manolova-Sprete-natiska-varhu-medicinskite-specialisti", "text": "Професионалисти по здравни грижи от цялата страна потърсиха помощта на омбудсмана на Република България, за това че над тях се упражнява психологически тормоз, заради участието им в националния протест за по-добро заплащане и по-добри условия на труд. Получих съобщения за отправени заплахи и предприети действия срещу организатори и участници в протестите от гр. София, гр. Варна, гр. Бургас, гр. Пазарджик, гр. Монтана, гр. Казанлък, гр. Габрово, гр. Велинград и др. Предоставени са данни, включително аудиозаписи, за директни заплахи за уволнение, както и за други прояви на натиск. На следващия ден след участие в протеста, медицинска сестра е била командирована от ръководството на една столична университетска болница в друга болнична структура, без да бъдат предупредени преките ѝ началници за това, без да е инструктирана за новото работно място, а друга сестра в същата болница е заплашена с уволнение, неизвестни на какво законово основание.Има и сигнали, че в някои случаи, представители на местната власт са се опитвали да окажат въздействие на протестиращите медицински работници. Като омбудсман подкрепям исканията на медицинските специалисти, намирам ги за напълно справедливи и настоявам да бъде намерен механизъм за гарантиране на техните трудови възнаграждения, осигуряването на нормални условия на труд, както и за разглеждане на останалите проблеми и искания. Намирам за абсолютно недопустимо оказването на натиск под каквато и да е форма срещу хора, протестиращи в защита на своите права и професионални интереси. В този случай е без никакво значение дали административните ръководители споделят или не исканията на протестиращите. Свободата на изразяване и правото на протест са закрепени в чл. 39 и чл. 43 от Конституцията на Република България. Искам да обърна внимание на всички, които са си позволили да посегнат на тези конституционни права, че такъв тип действия противоречат на Конституцията, поради което някои от тях са обявени за престъпления в Наказателния кодекс.Като омбудсман на Република България, отчитайки особената обществена опасност на подобен тип деяния, които заплашват или обезкуражават гражданите да упражняват конституционните си права, ще поискам от прокуратурата да извърши проверка и да предприеме съответните законни действия. Призовавам министъра на здравеопазването да излезе с официална позиция, в която ясно и недвусмислено да осъди посегателството върху гражданските права на протестиращите професионалисти по здравни грижи, като по този начин разсее всякакви съмнения, че явно или мълчаливо стои зад тях.", "date": "2019.03.19", "title": "Мая Манолова: Спрете натиска върху медицинските специалисти"}
{"url": "https://www.novinite.bg/articles/172675/Sled-sreshtata-pri-Borisov-Nyama-da-ima-oryazani-pensii", "text": "\"Волята на премиера за промените в пенсионната формула е да не се допуска ощетяване на нито един човек\". Това каза социалният министър Бисер Петков след спешната среща, свикана от Борисов заради проблема с промяната в изчисляването на пенсиите. Петков допълни, че ще бъде продължен разговорът с експертите, за да се изпълни поръчението на премиера.Според новата формула, която влиза в сила от тази година, хората, които тепърва ще се пенсионират, може да взимат по-малки пенсии от очакваното. В понеделник беше публикуван предварителен анализ на НОИ за ефекта от отпадането на трите години за периода 1997-1999 год. Той е правен на база симулация за бъдещите пенсионери. По думите на министъра данните показват, че промяната ще се отрази благоприятно за повече от 60% от пенсионерите, за някои ще има неутрален ефект, а за около 30 на сто ще има намаление на пенсиите от най-много 5%. Петков припомни, че промяната касае само бъдещи пенсионери, а не такива с вече отпуснати пенсии.\"Спекулация е, че ще се намаляват пенсиите. Никой няма намерение да намалява пенсията на нито един български пенсионер\". Това заяви на брифинг в Министерския съвет вицепремиерът Томислав Дончев, цитиран от БГНЕС.\"Целта не е да се спестят 9 млн. Имаме амбицията да осигурим над 50-53 млн. за великденски надбавки. Това се надявам да бъде взето като решение още тази седмица\", каза още вицепремиерът.", "date": "2019.03.19", "title": "След срещата при Борисов: Няма да има орязани пенсии"}
{"url": "https://www.novinite.bg/articles/172681/Stolichen-avtotransport-EAD-osiguryava-bezplatni-obucheniya-za-vodachi-na-avtobusi", "text": "„Столичен автотранспорт” ЕАД осигурява обучение за придобиване на правоспособност за управление на МПС категория „Д” на кандидати за заемане на длъжността „Водач на автобус” в „Столичен автотранспорт” ЕАД.„Столичен автотранспорт” ЕАД осигурява:1.     Обучение за категория „Д”.2.     Провеждане на изпит по теория и управление.3.     Психологическо изследване и издаване на УПГ4.     Курс за професионална компетентност, съгласно Наредба № 41 на на МТИТС – начално обучение и изпит /тест/.„Столичен автотранспорт” ЕАД обезпечава за своя сметка разходите по обучението и първоначалното явяване на изпитите на водачите и предлага сключване на договор с обучаемите за длъжността „Водач на автобус” за срок най-малко три години, след като той завърши обучението си и придобие правоспособност да управлява МПС, категория „Д”.Кандидатите да отговарят на следните изисквания:-         да са на възраст над 24 години;-         да притежават СУ на МПС от категория „С” минимум 2 години датата на издаване на свидетелството;-         да имат завършено образование основно или средно;-         да не са лишавани от правоуправление за тежки ПТП и алкохол;-         да нямат отнети точки от влезли в сила Наказателни постановления;-         да не са осъждани или поставени под запрещение.Документи за кандидатстване:-         автобиография – Europass формат;-         ксерокопие на диплома за завършено образование;-         ксерокопие на СУ на МПС и контролен талон;-         служебна бележка от КАТ за допуснати нарушения по ЗДвП;-         свидетелство за съдимост.Документите се подават в поделениеята на „Столичен автотранспорт” ЕАД:АТ-1 “Земляне”, адрес: гр. София, ул.”Житница” 21, телефон за връзка: 02/ 8556157АТ-2 „Малашевци”, адрес: гр. София, ул. „Резбарска” 11, телефон за връзка: 02/ 847-43-48АТ-3 „Дружба”, адрес: гр.София, ул.  „Кап.Любен Кондаков” 7, телефон за връзка:  0885 130 612С депозирането (изпращането) на горепосочените документи, съдържащи лични данни, кандидатът се съгласява предоставените от него лични данни да бъдат обработвани от „Столичен автотранспорт” ЕАД за целите на разглеждане на неговата кандидатура, провеждане на обучение, провеждане на психологическо изследване и курс за професионална компетентност, съгласно Наредба № 41 на на МТИТС.Срок за подаване на документи до 19.04.2019 г.", "date": "2019.03.19", "title": "\"Столичен автотранспорт\" ЕАД осигурява безплатни обучения за водачи на автобуси"}
{"url": "https://www.novinite.bg/articles/172667/Fejsbuk-zasilva-borbata-s-falshivite-novini-predi-Evroizborite", "text": "Социалната мрежа ще си партнира с германската информационна агенция ДПА, за да проверява по-ефективно кои новини са истински.Фейсбук се намира под значителен натиск да ограничи разпространяваните чрез популярното приложение фалшиви новини, което беше масова практика по време на предизборната борба за президент в САЩ през 2016 г.През февруари Европейският съюз обвини интернет гигантите Гугъл, Фейсбук и Туитър, че не изпълняват обещанията си да се преборят с фалшивите новини преди Евроизборите в края на месец май.В понеделник Фейсбук обяви, че започва работа оперативен център, в който ще има персонал 24 часа в денонощието.Инженери, анализатори на данни и експерти в политиката ще координират работата на Фейсбук с външни организации.Освен с ДПА, Фейсбук ще продължи да сътрудничи и със сдружението на разследващи журналисти Correctiv, което алармира Фейсбук за фалшиви новини в тяхната система от 2017 г.В медийна грамотност ще бъдат обучени и 100 хиляди студенти в Германия, които да опитат да предотвратят платените реклами да се използват с политическа цел.Германия е сред най-активните държави в борбата с речта на омразата в интернет, като миналата година прие закон, според който компании, които не премахват подобни постове, могат да бъдат глобявани до 50 милиона евро.Злоупотребата с постове в интернет се превърна в основен въпрос, след като американските разузнавателни служби обявиха, че Русия се е опитала да повлияе на изхода от изборите за президент в САЩ през 2016 г. чрез кампании в социалните мрежи.Москва отрича да са прилагали подобна стратегия. ", "date": "2019.03.19", "title": "Фейсбук засилва борбата с фалшивите новини преди Евроизборите"}
{"url": "https://www.novinite.bg/articles/172660/Edna-energichna-razhodka-sedmichno-pomaga-znachitelno-na-zdraveto", "text": "Само една енергична разходка седмично значително намалява риска от преждевременна смърт от сърдечен удар или рак, съобщи АФП, цитирана от БГНЕС.Мащабно изследване в САЩ заключава, че хората, които се разхождат енергично между 10 минути и 1 час седмично, намаляват с цели 18% шанса за преждевременна смърт в сравнение с тези, които не се движат.Изследването е наблюдавало близо 90 000 души в продължение на 10 години и резултатите са публикувани в British Journal of Sports Medicine.Още по-впечатляващо отражение на здравето давали по-редовните занимания с умерена физическа активност.Хората, които извършвали умерена физическа активност поне 2,5 до 5 часа седмично, като периодите не трябва да са по-кратки от 10 минути всеки, намалявали шанса за преждевременна смърт от сърдечни болести и рак с 31% спрямо хората, които не се движат.Този процент се повишава почти до 50, когато физическата активност е между 5 часа и 25 часа на седмица, въпреки че специално за сърдечно-съдовите заболявания, увеличението на активността над 5 часа седмично не дава отражение.Поради липсата на време за продължителни разходки, лекарите препоръчват и други активности, които ускоряват пулса и карат сърцето да бие по-силно, като бягане и колоездене.Изследователите предупреждават, че проучването им е базирано на данни от самонаблюдения на изследваните хора и разчита на коректността на подаваните от тях данни, което е негова слабост.", "date": "2019.03.19", "title": "Една енергична разходка седмично помага значително на здравето"}
{"url": "https://www.novinite.bg/articles/172652/Dneven-horoskop-za-vtornik", "text": "Моментът може да бъде малко труден за вас. Бъдете с близките си хора, от тях имате нужда на този етап от живота си. Не забравяйте, че каквото и да правите, най-важното нещо, което имате е семейството и най-близките ви хора. Те винаги трябва да са на първо място.За нещата, които не ви удовлетворяват, не съдете другите, а потърсете решение у себе си. С толерантното си отношение към неравностойните и беззащитните ще си спечелите нови приятели и ще се почувствате много по-добре, ако направите добро дело.Днес ви очаква делова сполука и успешни контакти в сферите на бизнеса и пътуванията. Волята ви да успеете ще ви даде сили и енергия за да постигнете замисленото. За други то може да изглежда само мечта, но вие можете и ще го направите. Вижте повече на :", "date": "2019.03.19", "title": "Дневен хороскоп за вторник"}
{"url": "https://www.novinite.bg/articles/172658/Mladen-Marinov-se-sreshtna-s-direktora-na-FBR", "text": "Между правоохранителните органи на България и ФБР е установено стратегическо партньорство, което имаме готовност да развиваме и задълбочаваме. Около това мнение се обединиха вътрешният министър Младен Маринов и директорът на ФБР Кристофър Рей, съобщават от пресцентъра на МВР.Официалната програма на визитата на Маринов в САЩ започна със среща във ФБР. Той и Кристофър Рей обсъдиха продължаване на оперативното взаимодействие по конкретни случаи, както и съвместната работа по противодействие на киберпрестъпността. Те оцениха като забележителни постигнатите резултати.\"Установили сме редовен обмен на информация, в това число в борбата с международния тероризъм и продължаваме съвместната си работа\", заяви директорът на ФБР.В този контекст Маринов изрази надежда за продължаване на обучението и техническата помощ за укрепването на капацитета на ГДБОП за борба с киберпрестъпността. Той отправи покана към Кристофър Рей за участие в откриването на предстоящата през септември в София конференция на випускниците на ФБР. Тогава  България ще бъде домакин на годишната среща на Европейската секция на Асоциацията на завършилите Академията на ФБР (FBINAA).", "date": "2019.03.19", "title": "Младен Маринов се срещна с директора на ФБР"}
{"url": "https://www.novinite.bg/articles/172654/Sled-signala-na-VMRO-prokuraturata-pogna-Golovcite", "text": "Прокуратурата започна разследване на членове на скандално известна фамилия на Гольовците. Кланът е в основата на побоя в Кюстендил от миналия месец, при който има един убит български гражданин, а много са ранени.Тогава българският евродепутат и заместник-председател на ВМРО Ангел Джамбазки и общинският съветник, председател на „Патриоти за София“ в Столичния общински съвет Карлос Контрера  до главния прокурор Сотир Цацаров, министъра на вътрешните работи Младен Маринов и председателя на КПКОНПИ Пламен Димитров относно богатото криминално досие на „Гольовците“ и с настояване да започне разследване срещу членове на клана за различни престъпления.В отговора на главния прокурор на сигнала на Джамбазки и Контрера се казва, че е образувана проверка срещу лица, живущи в кв. „Изток“ – гр. Кюстендил. Както и че Окръжната прокуратура – гр. Кюстендил ще възложи проверка на отдел „Противодействие на икономическата престъпност“ в ОД на МВР гр. Кюстендил за лихварство, сводничество, търговия с наркотични вещества и акцизни стоки, неистински ТЕЛК решения. От пространен отговор на Окръжна прокуратура – Кюстендил става ясно, че в махалата са установени множество нарушения на данъчното законодателство, а материалите са отделени в нарочна преписка, като е възложено на МВР и Районна прокуратура – Кюстендил да образува наказателни производства по събраните данни.От началото на месец март резултатите и по отношение на фалшивите ТЕЛК решения са вече налице. Районната прокуратура – гр. Кюстендил върна писмо до Ангел Джамбазки и Карлос Контрера, в което се казва, че по подадения от тях сигнал е възложена проверка. Тя е относно издадени НЕЛК и ТЕЛК решения на лица от гр. Кюстендил, кв. „Изток“.Резултат и отговори се чакат, а те са ясни от години – „Гольовци“ са организирана, йерархична структура, която от десетилетия се занимава с противообществена дейност. Припомняме, че малко след случая в Кюстендил в столичния квартал „Орландовци“ се проведе специализирана полицейска операция срещу част от клана „Гольовци“, при която бяха задържани 14 лица, в т.ч. и двама служители на 2-ро РУ за покровителство на организираната престъпна група.Патриотите от ВМРО оценяват положително факта, че в бърз порядък институциите заработиха и дори се стигна до реализации на членове на този клан. От партията считат, че това е едно добро начало и ясен знак, че държавата се заема сериозно със задачата да противодейства на подобни структури. Всички тези „кланове“, които си позволяват да бъдат фактори, да „колят и бесят“, трябва да понесат последствията от своите действия.Очакваме и КПКОНПИ да извърши необходимите проверки, за да установи легално ли е имуществото и доходите на визираните в сигнала семейство Игови и техните присъдружни от кв. „Изток“ в Кюстендил и кв. „Орландовци“ в София, завяват вносителите на сигнала Джамбазки и Контрера.Патриотите от ВМРО категорично заявяват, че няма да спрат да алармират и настояват за разрешаване на Циганския въпрос, защото той, за съжаление, се е разклонил и метастазира в най-различни сфери в обществения, социален и политически живот в България. ", "date": "2019.03.19", "title": "След сигнала на ВМРО прокуратурата погна „Гольовците“"}
{"url": "https://www.novinite.bg/articles/172661/Nad-70-kg-naryazan-tyutyun-bez-banderol-sa-izzeti-pri-proverka-na-lek-avtomobil", "text": "Над 70 кг нарязан тютюн без бандерол са иззети при проверка на лек автомобил. Това съобщиха от ОДМВР – Варна.Служители от сектор „Икономическа полиция“ са извършили проверка на лек автомобил на 17 март, на ГП Айтос – Дългопол. При проверката е заловен 38-годишният М.Й. от село Разделна.Установено е, че в багажника на автомобила, мъжът превозва нарязан тютюн без акцизен бандерол – около 70 кг с приблизителна стойност 13 500 лева. По случая е образувано досъдебно производство, материалите са докладвани на прокурор от Районна прокуратура – Варна.Работата по доказване и документиране на престъплението продължава. М.Й. е задържан за срок до 24 часа.", "date": "2019.03.19", "title": "Над 70 кг нарязан тютюн без бандерол са иззети при проверка на лек автомобил"}
{"url": "https://www.novinite.bg/articles/172702/41-ot-balgarite-nyamat-doverie-v-NATO", "text": "41% от българите нямат доверие в НАТО, отчита социологическо проучване по темата. Доверие в Алианса са изразили 38%. На експериментален въпрос да напусне ли България НАТО, 45% са отговорили отрицателно, а 26% - положително. В последните години се наблюдава покачване на доверието в Българската армия, показват още данните. Изследването регистрира доверие  в армията от 47% в Българската армия, недоверие в Българската армия са заявили 35% от анкетираните. Данните са от мащабно изследване за младежта у нас по поръчка на фондация „Фридрих Еберт“, проведено от „Галъп интернешънъл“ и анализирано от Института по социология „Иван Хаджийски. Те бяха представени от директора на „Галъп Интернешънъл” Първан Симеонов по време на дискусия за новите предизвикателства пред сигурността на България.", "date": "2019.03.19", "title": "41% от българите нямат доверие в НАТО"}
{"url": "https://www.novinite.bg/articles/172662/Balgarin-nalagal-hora-v-rimski-park-posegnal-i-na-policai", "text": "Български гражданин предизвика страх и паника в най-големия римски парк \"Вила Памфили”, съобщи в. ”Месаджеро”. Млад мъж, за когото впоследствие се установило, че е българско гражданство, нападнал без никаква причина по лицето двама възрастни минувачи на алея във \"Вила Памфили”.Той ударил по лицето единия от тях, след което друг минувач се впуснал след него, за да го спре, тъй като явно бил в объркано състояние. Щом го настигнал, последвал втори удар на българина, този път по лицето на друг възрастен минувач, след което пак се впуснал да бяга. Опитващият се да го спре италианец повикал случайно минаващата патрулна кола на полицията, които тръгнала по дирите на българина. Дошли на помощ и други 3 полицейски коли.Операцията по задържането му се оказала по-трудна от предвиденото, защото мъжът освен че бил в превъзбудено състояние, не говорел италиански и нямал документи у себе си.\r\nПетима полицаи били необходими, за да възпрат българина. Той обаче успял да рани и полицая, който му слагал белезниците. Едва по-късно се установило гражданството на нападателя.\r\n", "date": "2019.03.19", "title": "Българин налагал хора в римски парк, посегнал и на полицаи"}
{"url": "https://www.novinite.bg/articles/172672/Plovdivskiyat-lekar-zastrelyal-kradec-v-dvora-si-se-izpravya-pred-sada", "text": "В Окръжния съд в Пловдив започва делото срещу лекаря, който застреля крадец през март миналата година. Според обвинението Случката се разиграва през нощта на 2 март преди година. Тогава Жоро Джевизов с прякор Плъха влиза с взлом в гаража на доктор Димитров. , вследствие на което Джевизов умира.Случаят предизвика широк обществен отзвук и отвори дебат за законодателни промени, свързани с неизбежната отбрана. Очаква се близките на убития рецидивист да претендират за 200 000 лева кръвнина, а .", "date": "2019.03.19", "title": "Пловдивският лекар, застрелял крадец в двора си, се изправя пред съда"}
{"url": "https://www.novinite.bg/articles/172685/Majki-izlizat-na-protest-sreshtu-zakrivaneto-na-rodilnoto-otdelenie-v-Dupnica", "text": "\r\nМайки от Дупница излизат на протест срещу закриването на родилно отделение на общинската болница в града. От ръководството на болницата посочват, че причината е намалената родилна дейност.\r\n\r\n\r\n\r\n\r\n\r\n\r\n\r\n\r\n", "date": "2019.03.19", "title": "Майки излизат на протест срещу закриването на родилното отделение в Дупница"}
{"url": "https://www.novinite.bg/articles/172682/S-2441-sa-namaleli-rajdaniyata-u-nas-prez-2018-g-v-sravnenie-s-2017-g", "text": "С 2441 са намалели ражданията в страната през 2018 г. в сравнение с 2017 г. В същото време обаче процентът на родилките, предпочели секцио, расте. Увеличават се и инвитро процедурите, финансирани от държавата. Това показва анализът на \"Индекс на болниците\", осъществен на база данни от здравната каса и Центъра за асистирана репродукция. Продължава тенденцията всички болници с договор с касата, в които се осъществяват раждания, да осъществяват минималния според стандарта брой раждания за година. През последните 12 месеца обаче 13 лечебни заведения у нас не са отговорили на изискването за поне 100 раждания. Най-голяма част от бебетата са проплакали в трите столични болници - \"Майчин дом\",  \"Шейново\" и Първа АГ \"Св. София\". Като положителна социолозите отчитат успеваемостта на инвитро процедурите. От 820 бебета, родени чрез инвитро оплождане през 2016 г., броят им през 2017 г. се е увеличил на 1023.", "date": "2019.03.19", "title": "С 2441 са намалели ражданията у нас през 2018 г. в сравнение с 2017 г."}
{"url": "https://www.novinite.bg/articles/172664/Prodaljava-izdirvaneto-na-izcheznaloto-dete-ot-selo-Ravnec", "text": "Продължава издирването на 2-годишния Юлиян  Митков от бургаското село Равнец. Последно момченцето е видяно в неделя вечерта около 18,30 ч. в района на лозов масив в края на населеното място.“Колкото и да ни се иска, към момента няма никаква промяна на ситуацията и издирването на детето продължава“, бе краткият коментар на кметът на Равнец Христо Колев.„За съжаление няма никаква промяна. Няма резултат от действията до момента. Детето не е намерено от неделя вечерта (вчера), продължаваме и днес“, добави той.Юлиян Иванов Митков (Онур) е на 2 години и половина, бил е облечен със светла връхна дреха с дълъг ръкав. Той има лек дефект при придвижване, изразяващ се във влачене на единия крак.Детето е било в района на лозов масив около селото заедно със свои близки на рожден ден, чието отпразнуване се е осъществило в стопански двор, разположен в края на населеното място.От полицията призоват всички, които имат някаква информация за Юлиян, да сигнализират на тел. 112 или в най-близкото поделение на МВР.", "date": "2019.03.19", "title": "Продължава издирването на изчезналото дете от село Равнец"}
{"url": "https://www.novinite.bg/articles/172678/Pretarsvat-kashta-po-kashta-selo-Ravnec-za-izcheznaloto-2-godishno-dete", "text": "Второ денонощие продължава издирването на 2-годишно дете от бургаското село Равнец. То изчезна в неделя следобед. Полицията разшири периметър на търсене. Освен по хълмовете и деретата се претърсва и къща по къща. Продължават и разпитите на свидетели, които може да се видели малкия Юлиян.До късно през нощта хеликоптер с термокамера е направил облитане на местността между пет населени места. Тази сутрин в търсене на детето се включиха и двама доброволци от София с парапланер и делтапланер.  и  са част от кампанията „Достойните българи”.Награждавани са за други операции по издирване на деца и възлагат надежда, че ще открият следа от момчето. С личните си летателни апарати те са участвали в десетки спасителни операции. За това и не се колебаят, когато разбират, че е изчезнало дете.„Нашият опит от другите издирвания другите показва, че много често спасителите подценяват децата… Да се надяваме, че въпреки, че е мъничко детето, то е развило неподозирана възможност да върви и да е изминало много повече километри, отколкото го търсят останалите спасители”, коментира Венелин Стайков.„От въздуха е много лесно да виждаме големи площи и затова се опитваме да помогнем, ако можем. Дано наистина има шанс детето”, уточни Деспин МитревБлизките на Юлиян, които се включват в търсенето, се надяват детето да е живо и здраво. Те подозират, че някой е прибрал детето.От социалната служба в Бургас казват, че няма риск за другите деца в семейството.", "date": "2019.03.19", "title": "Претърсват къща по къща село Равнец за изчезналото 2-годишно дете"}
{"url": "https://www.novinite.bg/articles/172688/Vnesoha-tri-obvineniya-sreshtu-Severin-Krasimirov", "text": "Окръжната прокуратура в Русе внесе в съда обвинителния акт срещу Северин Красимиров за убийството на 30-годишната Виктория Маринова - административен директор на ТВН. Това съобщиха Румяна Арнаудова, говорител на главния прокурор и Георги Георгиев, окръжен прокурор на Русе.Срещу Красимиров са повдигнати три обвинения - за блудство, за изнасилване и за умишлено убийство, извършено по особено мъчителен начин за пострадалата и с особена жестокост, предаде БТА.По думите на Арнаудова случаят от 6 октомври миналата година разтърси България не само с жестокостта, с която бе извършено престъплението, но и с изключително неприятния факт на внушения, направени от определени кръгове срещу българските институции и държава.\"Внушения за това, че в България журналисти, които се борят срещу корупцията и извършват разследвания срещу корумпирани длъжностни лица, биват убивани. Този случай се оказа, че е чист криминален случай\", заяви още Арнаудова.Георгиев обясни, че се касае за криминално престъпление, извършено по сексуални подбуди.", "date": "2019.03.19", "title": "Внесоха три обвинения срещу Северин Красимиров"}
{"url": "https://www.novinite.bg/articles/172710/Samotnik-ot-Mezdra-sloji-kraj-na-jivota-si-skochi-v-Iskar", "text": "Самотник от Мездра сложи край на живота си като се хвърли в река Искър.Трупът на 62-годишния мъж е бил открит от случайни минувачи върху решетките на водна електроцентрала близо до железничарския град.Те се обадили на спешния телефон 112, а на мястото пристигнали униформени и патолози, които идентифицирали удавника и го откарали за аутопсия.По трупа нямало следи от насилие. Криминалистите смятат, че той сам е решил да сложи край на живота си.Самоубиецът живеел в общежитие. Не е имал семейство, нито близки и най-вероятно това го е накарало да вземе фаталното решение, коментират разследващи пред \"Монитор\".", "date": "2019.03.19", "title": "Самотник от Мездра сложи край на живота си, скочи в Искър"}
{"url": "https://www.novinite.bg/articles/172673/Pravitelstvoto-shte-otpusne-velikdenski-dobavki-za-pensionerite", "text": "Имаме амбицията да осигурим 50-53 млн. лв. за великденски добавки за пенсионерите. Това заяви вицепремиерът Томислав Дончев след спешна среща, свикана от премиера Бойко Борисов заради проблема с промяната в изчисляването на пенсиите. ", "date": "2019.03.19", "title": "Правителството ще отпусне великденски добавки за пенсионерите"}
{"url": "https://www.novinite.bg/articles/172699/RU-Sliven-izdirva-Darina-Nikolaeva-Nikolova-na-15-godini", "text": "Роднините на Дарина нямат връзка с нея от 02.03.2019 година до момента. Момичето е на видима възраст 15-16 години, високо 160 см. , телосложение –слабо, очи – кафяви , лице – овално – бяло, коса – дълга – права – кестенява / може да е с променен цвят в по-светъл тон от естествения/. Умоляваме, ако някой има информация за момичето да се свърже със служител на РУ-Сливен на телефон 0898460048, на телефон 112 или в най-близкото поделение на МВР.", "date": "2019.03.19", "title": "РУ-Сливен издирва Дарина Николаева Николова на 15 години"}
{"url": "https://www.novinite.bg/articles/172641/Severin-Krasimirov-otiva-na-sad", "text": "Окръжната прокуратура в Русе ще внесе в съда обвинителен акт срещу Северин Красимиров за убийството на Виктория Маринова. Пред съда и пред медиите Северин Красимиров призна, че е виновен. Заяви, че съжалява и че е готов да излежи присъдата си.\"Не мога да повярвам, че аз съм го направил. Съжалявам! Виновен съм!\", каза обвиняемият за убийството на журналистката Виктория Маринова преди началото на съдебното заседание на 19 октомври, на което се гледа мярката му за неотклонение.Северин разказа, че на фаталния 6 октомври той и Виктория се сблъскали случайно на алеята край Дунав. Нямал намерение да я напада и да я убива. Ударил я обаче няколко пъти, а след това не помни нищо. Той твърди, че нямал съучастници, нито поръчители.", "date": "2019.03.19", "title": "Северин Красимиров отива на съд"}
{"url": "https://www.novinite.bg/articles/172709/Papagali-narkomani-provalyat-opiumnata-rekolta-v-Indiya", "text": "Фермери, отглеждащи опиумен мак в индийския щат Мадхя-Прадеш, се оплакват, че пристрастени към опиума папагали им съсипват реколтата, съобщава NDTV. сom. Според цитиран от изданието фермер някои птици атакуват полетата с мак до 40 пъти дневно.Папагалите откъсвали цвета на мака, който е с най-голямо съдържание на опиум, а някои направо откъсвали цялото растение.\"Daily Mail\" пише, че птиците са се научили да атакуват насажденията, без да издават характерните си крясъци и плячкосват в пълна тишина „подобно на нинджи“.Местните власти не се реагирали на молбите на фермерите за помощ и те са били принудени сами да охраняват маковите си полета. Опитите да бъдат изплашени папагалите със силен шум дали само временен резултат.Индия е една от малкото страни в света, където отглеждането на опиум е законно, разбира се, след издаването на съответния лиценз от страна на властите.През 2018 година също е имало подобни случаи, като опиянените птици се удряли в клоните на дърветата и лежали по полето, докато действието на наркотика премине, напомня NDTV. сom.", "date": "2019.03.19", "title": "Папагали-наркомани провалят опиумната реколта в Индия"}
{"url": "https://www.novinite.bg/articles/172704/Samo-edin-ot-trimata-obineni-za-iztochvane-na-NOI-v-Silistra-ostava-v-aresta", "text": "Само един от тримата обинени за издаване на фалшиви удостоверения за стаж за пенсия в Силистра остава в ареста. Апелативният специализиран съд пусна под \"домашен арест\" директора на НОИ - Силистра Милен Пенчев. Началникът на сектор „Отпускане на пенсии“ Стоянка Симеонова излиза на свобода срещу 7000 лева.  За постоянно в ареста остава Тодор Тодоров, сочен за посредник в престъпната схема. ", "date": "2019.03.19", "title": "Само един от тримата обинени за източване на НОИ в Силистра остава в ареста"}
{"url": "https://www.novinite.bg/articles/172644/Smartnostta-ot-rakovi-zabolyavaniya-v-ES-e-namalyala", "text": "Смъртта от ракови заболявания намалява за пета година в Европейския съюз, предава АФП. Шансът за фатален изход в резултат от раково заболяване е намалял с около 6 процента при мъжете тази година - от 139 смъртни случая на 100 000 души население на 131. При жените също се отбелязва подобряване на показателите от 86 смъртни случая на 100 000 души миналата година до 83 тази, или с 3.6 процента по-малко. Въпреки това, общият брой на починалите от рак ще е по-висок от миналогодишния, защото е нараснал броят на населението.При жените за пръв път ракът на гърдата не е най-смъртоносната разновидност на опасната болест. Повече жени са починали от рак на белите дробове, отколкото от рак на гърдата. Това е в резултат на все по-ефективното лечение на рака на гърдата, като във Великобритания отбелязват най-големия спад на фатални случаи - 13 процента, следвани от Франция с 10 процента. В Полша обаче се отбелязва 2 процента повишение на смъртните случаи от рак на гърдата, сочи изследването на учени от университетите в Милано и Лозана. \"Очевидно е, че въпреки добрата новина за процентния спад на смъртта от ракови заболявания, увеличаването на средната възраст на населението ще доведе до по-голям общ брой починали от тази болест\", казва Густав Руси, редактор на списанието Годишник на онкологията, което публикува данните от изследването.", "date": "2019.03.19", "title": "Смъртността от ракови заболявания в ЕС е намаляла"}
{"url": "https://www.novinite.bg/articles/172648/Islyamska-darjava-zaplashi-Shte-otmastim-za-atakata-sreshtu-djamiite-v-Nova-Zelandiya", "text": "Групировката \"Ислямска държава\" се закани да отмъсти за атаката срещу две джамии в Нова Зеландия в петък, при която бяха убити 50 души, предаде DPА.Нападението в новозеландския град Крайстчърч бе извършено от австралийския десен екстремист Брентън Тарант.\"Сцените на убийствата в двете джамии в Нова Зеландия ще събудят изпадналите в летаргия джихадисти и ще мотивират почитателите на халифата да отмъстят\", казва говорителят на ИД Аби ал Хасан ал Мухаджер на 44-минутен аудиозапис, качен на медийната платформа Нашир нюз.Групировката увери още, че евакуациите от последния й бастион в Сирия няма да я отслабят, предаде Reuters.\"Мислите ли, че напускането на Багуз от слабите и жалките ще отслаби \"Ислямска държава? Не\", казва говорителят на групировката Аби ал Хасан ал Мухаджер на запис, разпространен от свързаната с джихадистите медийна организация Ал Фуркан.През 2014 г. ИД превзе около една трета от Сирия и Ирак. Падането на източното сирийско село Багуз ще лиши групировката от последната територия под неин контрол в двете страни. ИДИЛ ще остане заплаха, предупреждават обаче западни представители.Подкрепяните от международната коалиция начело със САЩ Сирийски демократични сили затягат обръча около Багуз. На този фон говорителят на \"Ислямска държава\" Ал Мухаджер призова привържениците на групировката да се мобилизират и да отмъщават в зоните под контрола на доминираните от кюрдите сили.По данни на Сирийските демократични сили около 67 000 души са напуснали последния анклав под контрола на \"Ислямска държава\" в Сирия от януари. Сред тях са 5000 джихадисти, които са се предали.По оценки на доминираните от кюрдите сили 5000 човека остават в анклава.", "date": "2019.03.19", "title": "\"Ислямска държава\" заплаши: Ще отмъстим за атаката срещу джамиите в Нова Зеландия"}
{"url": "https://www.novinite.bg/articles/172677/Kriminalno-proyavena-otkradnala-pensiyata-na-maj-v-Elin-Pelin", "text": "Днес полицейските служители предадоха обратно парите на възрастния мъжРаботата по случая започнала на 7 март, когато в РУ- Елин Пелин постъпил сигнал, че 64- годишен жител на с. Лесново е станал жертва на джебчийска кражба в размер на 300 лева. Тъй като потърпевшият имал загуба на говор вследствие на претърпян инсулт, служителите на реда изяснили с помощта на негови близки, че престъплението е било извършено около 9.30 часа, непосредствено след като възрастният човек получил пенсията си. Криминалистите предприели активни оперативно- издирвателни действия, включително и преглед на записи от охранителни камери, в резултат на което изяснили, че пенсионерът е бил заговорен в центъра на селото от група жени и докато отвличали вниманието му, една от тях ловко извадила парите от джоба на якето му. Съвсем скоро самоличността й била установена и криминално проявената извършителка от Луковит била задържана в полицейския арест за срок до 24 часа. В снетите й сведения 37- годишната направила пълни самопризнания за деянието си. Служители на РУ- Елин Пелин посетиха възрастния човек в дома му и лично му предадоха отнетата сума.", "date": "2019.03.19", "title": "Криминално проявена, откраднала пенсията на мъж в Елин Пелин"}
{"url": "https://www.novinite.bg/articles/172663/London-Riskuvame-da-napusnem-ES-bez-sdelka-ili-izobshto-da-nyama-Brekzit", "text": "Британският министър за Брекзит Стивън Баркли предупреди днес депутатите, че рискуват или да унищожат Брекзит, или страната да напусне ЕС без сделка, ако не подкрепят на два пъти отхвърлената сделка на премиерката Тереза Мей, предаде Ройтерс.Баркли заяви, че има все по-голям риск Лондон изобщо да не се раздели с ЕС и подчерта, че депутатите трябва да се обединят в търсенето на изход от ситуацията.Ако няма сделка, може да напуснем без сделка или изобщо да не стигнем до Брекзит, предупреди Баркли в интервю за Би Би Си.Изказването му идва, след като вчера председателят на британската Камара на общините Джон Бъркоу изключи ново гласуване на сделката на премиера Тереза Мей, ако тя не бъде променена. Мей се надяваше да внесе нейната сделка за трето гласуване днес.По закон Обединеното кралство трябва да напусне ЕС на 29 март. Тереза Мей договори сделка с Брюксел, но тя трябва да бъде одобрена и от британските депутати.Сделката на Мей обаче бе отхвърлена два пъти и правителството обмисляше да я внесе за трети път, но Бъркоу постанови, че без промени това не може да стане, като се позова на конвенция от 1604 година. Бъркоу уточни, че второто внасяне на сделката е било според правилата, защото тя е била съществено променена.Днес Румъния - ротационен председател на ЕС, отхвърли възможността за предоговаряне на сделката.ЕС се нуждае от яснота за Брекзит, а днес имаме по-малко яснота от вчера”, каза в Брюксел Джордже Чамба, министър по европейските въпроси. ", "date": "2019.03.19", "title": "Лондон: Рискуваме да напуснем ЕС без сделка или изобщо да няма Брекзит"}
{"url": "https://www.novinite.bg/articles/172671/Treti-zapodozryan-za-strelbata-v-Utreht-e-zadarjan", "text": "Трети заподозрян е бил арестуван след стрелбата в трамвай в холандския град Утрехт в понеделник. Информацията е на вестник \"Телеграф\", който се позовава на данни на полицията. Повече подробности не са известни.Вчера бе арестуван предполагаемият стрелец, който уби трима души и рани петима други. За него се знае, че се казва Гьокмен Танъш, роден е в Турция и е на 37 години.Задържан беше и втори заподозрян, но и за него не бяха дадени подробности. Полицията разследва както терористичен мотив за нападението, така и версията за битова свада.Гьокмен Танъш живее в Холандия от 2008 година и е добре познат на властите. Името му е замесено в дела за изнасилване, насилие, включително срещу полицаи, опит за убийство и наркотици. Негови познати и приятели го определят като непредвидим, жесток и опасен.В памет на загиналите, знамената в Холандия днес ще са свалени наполовина, обяви премиера на страната Марк Рюте.", "date": "2019.03.19", "title": "Трети заподозрян за стрелбата в Утрехт е задържан"}
{"url": "https://www.novinite.bg/articles/172657/Otkriha-trup-na-maj-v-Stara-Zagora", "text": "Труп на мъж е намерен около 18:00 часа на 18 март в Станционната градина в Стара Загора, съобщава Дарик.Мъжът е на видима възраст около 60 години. Открит е на една от централните алеи на парка, прободен с нож в гърдите. До късно снощи се извършваше оглед на местопроизшествието. Една от версиите е, че става дума за самоубийство.", "date": "2019.03.19", "title": "Откриха труп на мъж в Стара Загора"}
{"url": "https://www.novinite.bg/articles/172680/Zadarjaniyat-vav-Franciya-maj-ne-e-teroristat-planira-ataka-v-Balgariya", "text": "Задържаният в автомобил на \"Шанз Елизе\" в нощта на неделя срещу понеделник мъж не е издирваният от полицията предполагаем джихадист, съобщават френският в. \"Паризиен\" и телевизия Ел Се И (LCI).Изданията припомнят, че автомобилът \"Ситроен\", в който се возел задържаният, бил спрян от полицията около 03:00 ч. през нощта, тъй като шофьорът му изглеждал видимо пиян. При проверка на документите на двамата мъже в автомобила служителите на реда установили, че единият от тях фигурира в регистъра на лицата, представляващи заплаха за националната сигурност заради принадлежността си към джихадистко движение, подготвящо терористични нападения в района на Париж и в България.Впоследствие обаче след проведено по-задълбочено проучване било установено, че името на задържания не съвпада с това на човека от регистъра - двете имена се различавали с една буква. Описанията на външния вид на двамата мъже също били различни. По този начин станало ясно, че задържаният не е издирваният заподозрян. ", "date": "2019.03.19", "title": "Задържаният във Франция мъж не е терористът, планира атака в България"}
{"url": "https://www.novinite.bg/articles/172695/Evakuiraha-rajon-v-Bryuksel-do-evropejskite-institucii-zaradi-bombena-zaplaha", "text": "Около 40 души бяха евакуирани от сграда в квартала на европейските институции в Брюксел, след като в компания, свързана с ЕС, постъпи бомбена заплаха.Полицейска говорителка заяви, че тази сутрин в консултантски офис, работеща за Европейската комисия, е постъпила \"по телефона заплаха за бомба\".Тя добави, че заплахата е приета сериозно. Част от района е отцепен, на мястото са изпратени следови кучета.", "date": "2019.03.19", "title": "Евакуираха район в Брюксел до европейските институции заради бомбена заплаха"}
{"url": "https://www.novinite.bg/articles/172638/Dnes-predi-obyad-shte-e-predimno-slanchevo", "text": "Днес преди обяд ще e предимно слънчево. След обяд над планинските райони и на отделни места в Южна България ще се развива купеста и купесто-дъждовна облачност и там ще превали краткотраен дъжд, възможно е и да прегърми. Вятърът ще се ориентира от северозапад, ще е слаб, в Северна България - до умерен. Дневните температури слабо ще се понижат и максималните ще са между 18° и 23°. Над планините преди обяд ще е предимно слънчево. След обяд ще се развива купеста и купесто-дъждовна облачност и на места ще превали краткотраен дъжд, възможно е и да прегърми. Вятърът ще е слаб до умерен - по високите части ще е от югозапад, в ниските ще се ориентира от север. Максималната температура на височина 1200 метра ще е около 11°, на 2000 метра - около 4°.Над Черноморието ще е предимно слънчево, след обяд с временни увеличения на облачността, но без валежи. Ще духа слаб югоизточен вятър. Максималните температури ще са от около 12° на север до 18° на юг. Температурата на морската вода е 8-9°. Вълнението на морето ще е 3 бала.", "date": "2019.03.19", "title": "Днес преди обяд ще e предимно слънчево"}
{"url": "https://www.novinite.bg/articles/172694/Pusnaha-bashtata-na-Tita-pod-garanciya-tya-go-podkrepi-v-sada", "text": "Пуснаха бащата на Тита- Милен Пенчев под гаранция, предаде репортер на Канал 3. Той беше обвинен, че е част от организирана група, която е осигурявала документи за получаване на по-високи пенсии. Заедно с него бяха задържани са още двама души, единият от които остава в ареста, тъй като съдът е счел, че може да извърши ново престъпление.На излизане от съдебната зала Тита и сестра й не пожелаха да дадат коментар и скриха лицата си.\"Трябва да съм само свидетел, а не и обвиняем\", каза в съда Пенчев. Той обясни, че два пъти е подавал сигнали в прокуратурата. Това било през септември и октомври м.г.", "date": "2019.03.19", "title": "Пуснаха бащата на Тита под гаранция, тя го подкрепи в съда"}
{"url": "https://www.novinite.bg/articles/172665/Spusnati-napolovina-znamena-v-Holandiya-za-jertvite-v-Utreht", "text": "В Холандия знамената във всички държавни институции днес ще бъдат спуснати наполовина в памет на жертвите на вчерашното нападение в трамвай в град Утрехт, при което загинаха трима души, а петима бяха ранени.Разследването на случая продължава, работи се и по изясняване на мотивите на задържания предполагаем извършител на нападението Гьокмен Танъш, който е роден в Турция и по данни на холандските власти има криминално досие за различни престъпления.По-рано бе съобщено за задържането на още двама заподозрени по случая, но подробности за тях не бяха оповестени.Според министъра на вътрешните работи на Холандия Ферд Граперхаус, още е рано да се каже дали заподозреният е имал терористичен мотив и апелира да се изчакат резултатите от независимото разследване на уликите.Холандският премиер Марк Рюте заяви пред журналисти, че по случая все още остават много въпроси, но изрази увереност, че случилото се няма да засегне провеждането на изборите за съвети на провинциите, планирани за 20 март.След задържането на главния заподозрян за стрелбата нивото на терористична заплаха за провинция Утрехт беше понижено с една степен - от пета на четвърта, предадоха световните агенции.", "date": "2019.03.19", "title": "Спуснати наполовина знамена в Холандия за жертвите в Утрехт"}
{"url": "https://www.novinite.bg/articles/172645/KZP-Razmerat-na-sankciite-tryabva-da-zavisi-ot-oborotite-ot-potrebitelskite-sdelki-na-dadeniya-targovec", "text": "\"Най-често потребителите се оплакват от нелоялни практики на телекомите, търговците на стоки от първа необходимост и битова електроника\", каза председателят на КЗП Димитър Маргаритов в ефира на телевизия Bulgaria ON AIR. Той обаче направи уточнението, че това не означава автоматично най-много проблеми в тези сектори, „тъй като тук в съответното хронологично подреждане са най-многото взаимоотношения, в които влизат потребителите ежедневно с тези търговци”.В сферата на телекомуникациите оплакванията предимно са свързани с обстоятелството, че параметрите на услугата не са били достатъчно добре обяснени на потребителите при сключването на договорите и поради това впоследствие се е стигнало до допълнителни разходи. Има и оплаквания за качеството на предоставяната услуга, както и за необосновано високи сметки, но тези проблеми попадат в прерогативите на Комисията за регулиране на съобщенията. Запитан от водещия взимат ли си бележка търговците при констатирането на нарушения от страна на контролните органи, Маргаритов отговори, че си плащат глобите, но според него това може да означава много неща. „Защото, когато си плащаш глобите, а след това се установи, че пак извършваш дадено нарушение, може да се окаже, че те не са достатъчно високи. Поставяли сме и друг път този въпрос.В Закона за защита на потребителите са възприети глоби, които са определени в относителен размер от – до, но винаги е фиксирана някаква конкретна сума”, коментира той и даде пример с нелоялните търговски практики, при които размерът на санкциите варира от 1000 до 30 000 лв. „Тук би трябвало да отчитаме и колко голям е даден търговец, какви обороти реализира в хода на своята дейност и особено от потребителски сделки, за да можем да тръгнем по линията на другата справедлива оценка на това какъв да бъде размерът на глобата, а именно – дали това да не бъде процент от оборота, каквито санкции например налагат колегите от КЗК”, обърна внимание Маргаритов. Председателят на КЗП потвърди за случаи, в които контролният орган е налагал най-високата глоба от 30 000 лв. „Ние винаги отчитаме тежестта на нарушението, размера на упражняваната от търговеца дейност. Случвало се е и друго – не че искам да упреквам някого – но, когато сме налагали максималната санкция, съдът да потвърждава при обжалване правотата на нашето решение, но да намалява размера на санкцията. Разбира се, че съдът винаги има право”, заключи той. „Ние непрекъснато в нашата контролна дейност установяваме определени нелоялни практики – забраняваме ги, глобяваме и често пъти това дава своя ефект – търговците преустановяват нередностите. Но, тъй като пазарът не е стерилен и изчистен от нарушения, това означава, че се търсят и нов хватки. Особено сега, когато на терена се появяват и новите, все по-актуални способи за пазаруване – онлайн търговията, маркетплейсовете, социалните мрежи. Определено има нови хитринки и по тях работим”, завърши Маргаритов.", "date": "2019.03.19", "title": "КЗП: „Размерът на санкциите трябва да зависи от оборотите от потребителските сделки на дадения търговец“"}
{"url": "https://www.novinite.bg/articles/172690/ES-otpuska-nad-polovin-miliard-evro-za-otbranitelni-proekti", "text": "Европейската комисия съобщи, че е одобрила програми за съфинансирането на съвместни промишлени проекти в областта на отбраната до 2020 г. на стойност до 500 млн. евро. Предвидени са допълнително 25 млн. евро за подпомагане на съвместни научноизследователски отбранителни проекти тази година, предаде БТА.От 2021 г. Европейският фонд за отбрана ще насърчава отбранителната индустрия и ще допринася за стратегическата автономност на ЕС. Първоначално финансирането ще бъде насочено към развитието на технологии за безпилотни летателни средства, спътникови съобщения, системи за ранно предупреждение, изкуствен интелект, електронна отбрана и морско наблюдение.От посочените суми 80 млн. евро ще бъдат предназначени за създаването на способности за откриване на химични, биологични, радиологични и ядрени заплахи, както и за системи за противодействие на дронове. Общо 182 млн. евро ще бъдат насочени към осигуряването на осведоменост и защита на киберпространството, за способности за ранно предупреждение по отношение на космическото пространство и за морско наблюдение, се посочва в съобщението.За високотехнологични дейности ще бъдат отделени 71 млн. евро, с които ще бъдат разработени или обновени наземни средства за точен удар от следващо поколение, ще бъдат създадени способности за сухопътни, военновъздушни и военноморски бойни действия. За нови отбранителни технологии са предвидени 27 млн. евро. За разработката на нови дронове са предвидени 100 млн. евро, а още 37 млн. евро ще бъдат насочени към подпомагане на оперативно съвместимите и сигурни военни съобщителни средства.За тази година ще бъдат осигурени 25 млн. евро за научни изследвания в областта на превъзходството в електромагнитния спектър и бъдещите отбранителни технологии. Предвижда се Европейският фонд за отбрана да може да разпределя до осем процента от своя бюджет за революционни технологии. Първите проекти ще бъдат избрани до края на годината и ще бъдат финансирани безвъзмездно от ЕС. Миналата година ЕК предложи Европейският фонд за отбрана да разполага с бюджет от 13 млрд. евро.", "date": "2019.03.19", "title": "ЕС отпуска над половин милиард евро за отбранителни проекти"}
{"url": "https://www.novinite.bg/articles/172646/Ogranicheniya-v-dvijenieto-prez-tunel-Echemishka-na-AM-Hemus", "text": "От 10 ч. до 12 ч. движението в тунел „Ечемишка“ на АМ „Хемус“ в посока София ще се осъществява в една лента поради ремонтни дейности на антените на мобилните оператори, съобщи АПИ.Ще бъде ограничено движението по изпреварващата лента. Трафикът ще преминава по активната лента.", "date": "2019.03.19", "title": "Ограничения в движението през тунел \"Ечемишка\" на АМ \"Хемус\""}
{"url": "https://www.novinite.bg/articles/172649/15-dushi-sa-raneni-pri-katastrofi-prez-denonoshtieto", "text": "Петнайсет души са ранени при станалите 12 тежки катастрофи в страната през изминалото денонощие, съобщават от МВР.В София са регистрирани 38 леки пътнотранспортни произшествия /ПТП/ и 2 тежки катастрофи.При пътните инциденти в столицата са ранени четирима души.", "date": "2019.03.19", "title": "15 души са ранени при катастрофи през денонощието"}
{"url": "https://www.novinite.bg/articles/172711/Tejko-ubijstvo-v-Botevgrad", "text": "Мъж закла жена си днес в 17:10ч. пред шивашкото и ателие в ж.к. Изток\". Жертвата е 38-годишната Камелия Минева. Според очевидци убийството е станало пред едно от децата на семейството. Причината за тежкото престъпление била ревност. Съпругът на Камелия, 42-годишният Людмил Димитров избягал от местопрестъплението с автомобил. В момента районът е отцепен от Жандармерия. Очакват се криминалистика от София. Днес в 17.30 ч на тел.112 е получено съобщение за жена в безпомощно състояние в ж.к. Васил Левски“ в Ботевград. На място е изпратен екип от Районно управление на МВР Ботевград и линейка. След оглед на тялото е констатирана смъртта на младата жена", "date": "2019.03.19", "title": "Тежко убийство в Ботевград"}
{"url": "https://www.novinite.bg/articles/172659/Lekarite-v-Ruse-shte-izpolzvat-3D-rentgen-za-lekuvane-na-tejki-travmi-na-pacienti", "text": "\r\nУникален рентгенов апарат с 3D визуализиране заработи в операционната зала на новото отделение по ортопедия в Университетската болница „Медика“ в Русе. Високият клас техника позволява на лекарите да правят навременна и бърза диагностика на тежки травми на пациенти.\r\n\r\n\r\n\r\n\r\n\r\n\r\n\r\n", "date": "2019.03.19", "title": "Лекарите в Русе ще използват 3D рентген за лекуване на тежки травми на пациенти"}
{"url": "https://www.novinite.bg/articles/172668/Dve-deca-sa-zapalili-pojara-mejdu-KAT-i-gimnaziyata-v-Blagoevgrad", "text": "„Пожарът е погасен от екип на РСПБЗН-Благоевград. Изгорели са треви и ниска растителност, като стойността на нанесените щети е в процес на установяване. След проведени издирвателни мероприятия, от полицейски служители на 02 РУ-Благоевград е установено, че извършители на деянието са две момчета на 13 и 14 години от гр.Благоевград. За случая е уведомена РП-Благоевград“, съобщиха от пресцентъра на полицията.БГНЕС припомня, че след обяд вчера над час огнеборците от Благоевград гасиха голям пожар, възникнал между Професионалната гимназия по икономика, слязъл до оградата на КАТ, след което тръгна към ДАП-Пътнически превози, няма пострадали. Горяха десетки декара, предимно треви, храсти и отделни дървета, разгаряни от силния западен вятър.Огънят тръгна към 15.30 ч.от улицата под гимназията, слезе до КАТ,след това тръгна към ДАП, а след това пак пламна отново откъм КАТ. Към 16.30 пожара бе почти загасен, на терен работеха три екипа огнеборци. Първоначално бе гасен само от един екип, но след като тръгна към ДАП, пристигнаха още два.Полицаите от Второ РУП започнаха да установяват откъде точно е тръгнал огъня, обгазил с дим промишлената зона на Благоевград.", "date": "2019.03.19", "title": "Две деца са запалили пожара между КАТ и гимназията в Благоевград"}
{"url": "https://www.novinite.bg/articles/172647/Shte-stanat-li-bednite-ni-pensioneri-oshte-po-bedni", "text": "Случаите, за които става въпрос за намаляване на индивидуалния коефициент, са свързани с хора, които преди 1997 г. се се осигурявали върху максимални или над максималните осигурителни доходи, а след 2000 г., ако са се осигурявали върху минималния осигурителен доходи, имат периоди, в които не са се осигурявали. Това обясни председателят на социалната комисия в Народното събрание Хасан Адемов в ефира на „Здравей, България” и Нова телеввизия.„В момента тече четиримесечният срок, в който трябва да приключат производствата по изчисляването на размера на пенсиите, става въпрос за новоотпуснатите пенсии, и тогава ще стане ясно какъв е процентът на хората с намалените пенсии”, поясни той.Според него има три варианта, за да не се стигне до намаляване на пенсиите.”Това, което може да се направи, е да няма промени в хода на осигурителния път на всяко едно лице. Започнал си по едни правила- приключваш по тях. Другото решение е да има право на избор по кои правила да се пенсионира. Третото решение е в края на годината да има обществено обсъждане, за да се предявят съответните мерки”, поясни той.Според заместник-социалния министърът Султанка Петрова подчерта, че правителството на два пъти е увеличило пенсиите. Тя заяви, че най-вероятно предлаганите промени няма да бъдат приети. „Ние ще продължим да работим за това хората да получават достойни пенсии за това, което са изработили. Аз мисля, че това няма да остане в този вариант. Това ще се промени и затова има различни становища. Може би наистина трябва да се направи тази оценка на въздействието.Тя подкрепи мнението на Хасан Адемов, че не трябва правилата за пенсиониране да се променят в движение.", "date": "2019.03.19", "title": "Ще станат ли бедните ни пенсионери още по-бедни?"}
{"url": "https://www.novinite.bg/articles/172679/Patriotite-ot-VMRO-prizovavat-Pensiite-da-se-izchislyavat-po-starata-formula-do-postigane-na-obshtestven-konsensus", "text": "Преди да бъде предложен новият начин на формиране на пенсиите не е имало обществено обсъждане, формулата не е обяснена на хората и на законодателния орган, в лицето на НС, и не е направена оценка на въздействието. Три стъпки, които допринесоха за нормотворческия хаос, който само през 2019 г. може да ощети десетки хиляди българи, които предстои да се пенсионират. И това е проблем, който ще се мултиплицира всяка следваща година.Това са данните от  предварителния анализ на Националния осигурителен институт. Причината за по-ниските пенсии на част от възрастните е отпадането на трите най-добри години от 1997 до 1999 г. От тази година в пенсионната формула се взема предвид осигурителният доход на кандидата за пенсия, натрупан след 1 януари 2000 г. без да се включват трите най-добри години от времето преди това. Анализът сочи, че парите ще паднат с до 8% заради изчислен по-нисък индивидуален коефициент.Ние, Патриотите от ВМРО, сме категорични, че доброто намерение да се прекратят измамите с осигурителния стаж не може да се реализира, ако има ощетен дори един български гражданин. Припомняме, че именно благодарение на нас от началото на мандата два пъти бяха вдигнати пенсиите. Благодарение на нас в управленската програма е заложено и намерението минималната пенсия да се доближи до прага на бедност, с което да бъдат гарантирани достойни старини на нашите майки и бащи. Ние настояхме и работихме активно по Националната стратегия за възрастните хора. Имаме и готовност за закон със специален фокус към правата и мястото на тези наши сънародници в обществения живот на страната.Ето защо оценяваме, че приетата нова формула не е редно да бъде прилагана, докато не бъдат направени основните стъпки, които изброихме по-горе – оценка на влиянието, обществено обсъждане и точна и ясна методология, която да не ощетява дори и един човек.", "date": "2019.03.19", "title": "Патриотите от ВМРО призовават: Пенсиите да се изчисляват по старата формула до постигане на обществен консенсус"}
{"url": "https://www.novinite.bg/articles/172639/Remontirat-se-104-km-ot-AM-Hemus-na-teritoriyata-na-oblast-Varna", "text": "До 25 май т. г. е предвидено да завърши ремонтът на 10,4 км от АМ „Хемус“ в платното в посока София (от км 389+717 до км 400+100). Това е участъкът между пътен възел „Неофит Рилски“ и естакада „Девня“. Движението ще се извършва двупосочно в платното за Варна и скоростта е ограничена до 90 км/ч. Необходимо е шофьорите да карат внимателно и да спазват стриктно въведената временна организация по време на строителните работи. Ремонтът включва фрезоване на асфалтовата настилка, демонтаж на стари и монтаж на нови бордюри, полагане на нов асфалт, ремонт на отводнителни съоръжения, профилиране на банкети, нова хоризонтална маркировка. Общата индикативна стойност на предвидените ремонтни дейности е 6,8 млн. лв. Те се извършват по договора за текущ ремонт и поддържане от „Автомагистрали-Черно море“ АД.", "date": "2019.03.19", "title": "Ремонтират се 10,4 км от АМ „Хемус“ на територията на област Варна"}
{"url": "https://www.novinite.bg/articles/172684/Kaloyan-Pargov-Vreme-e-Fandakova-da-spre-da-razdava-ocenki-na-BSP-i-da-se-pogriji-za-shoforite", "text": "Крайно време е кметът Йорданка Фандъкова и ГЕРБ да обърнат внимание на проблемите на шофьорите и да започнат да ги решават, вместо всеки ден да дават оценки на БСП и предизборно да ни обвиняват в популизъм и във всичките грехове на света. Това каза председателят на БСП - София и на групата на социалистите в СОС Калоян Паргов по повод изказвания на столичния кмет в последните дни.\"Нещо не разбирам. Ако нашата подкрепа за работещите в градския транспорт беше популизъм, защо кметът лично по спешност увеличи заплатите на шофьорите с извънреден доклад на миналата сесия, попита Калоян Паргов. - Ако кметът и ГЕРБ си вършеха работата, хората нямаше да протестират и да търсят БСП за помощ. Какъв популизъм може да бъде това?!\".Калоян Паргов добави, че с колегите му от групата на БСП в СОС и в градската организация ще продължат да помагат на гражданите, въпреки опитите на ГЕРБ да манипулират и изкривяват фактите. \"Това очевидно е единственият начин да принудим управляващите да си вършат работата, която им е задължение, коментира той. - След като 10 години работиха за собствения си имидж, убеждавайки хората, че работят за тях, резултатите наистина станаха видими в последните година-две. Да докарат ватманите и шофьорите в градския транспорт до ситуация на нетърпимост, да умират по време на работа, да допуснат дружествата да останат без водачи и да се оправдават сега, че това е проблем на цяла Европа, това ако не е пълно безхаберие...\".Председателят на столичните социалисти подчерта, че за разлика от ГЕРБ, представителите на БСП винаги са били на разположение на гражданите и са полагали усилия да помагат за решаването на проблемите им, дори в ролята си на опозиция. \"А после гледам как Цветан Цветанов и Йорданка Фандъкова се хвалят колко работели за гражданите и как останалите партии си били приписвали техните заслуги, коментира Калоян Паргов. - Бих им препоръчал да се постараят да си свършат работата и да оставят хората сами да преценят чия е заслугата. С вота си през есента\".", "date": "2019.03.19", "title": "Калоян Паргов: Време е Фандъкова да спре да раздава оценки на БСП и да се погрижи за шофьорите"}
{"url": "https://www.novinite.bg/articles/172683/Sami-shte-im-e-trudno-SDS-tarsyat-koaliciya-za-evrovota", "text": "Лидерът на СДС Румен Христов заяви в \"България сутрин\", че му предстоят преговори с ГЕРБ и Движение \"България на гражданите\", за да стане ясно дали десните ще се явят заедно на евроизборите.\"Времето напредна и не е никак добре да се прави коалиция в последния момент. Трябва да се подберат кандидати. Да се направи предизборна кампания. От тази гледна точка изоставаме и затова трябва да бързаме с предстоящи преговори. Когато отделни формации преговарят, винаги има нужда от напасване.Това не е първи случай в историята на десница да ни подканват да се обединим. Европа е заплашена от настъпващи крайнолеви, крайнодесни, националисти. За това именно ЕНП гарантира просперитета на България в Европа\", каза Христов.Той допълни, че опцията самостоятелно явяване на СДС на евроизборите не стои на дневен реди и партията ще направи всичко по силите си да успее да се яви в коалиция с друга формация.\"Едната опция е самостоятелно явяване. Ние обаче няма да успеем да вкараме депутат в европарламента, тъй като гласовете са разхвърляни между много формации. Другият вариант е коалиция. Там нещата се забавиха. Вратата обаче не е затворена. Ще проведа срещи с другите две формации - ГЕРБ и Движение \"България на гражданите\". Ние доказахме, че сме в опозиция на ГЕРБ.Сега ще говорим за евроизборите, а не за вътрешна политика. Ще обсъдим по какъв начин да помогнем ЕНП да получи повече депутати в европарламента. Утре сутринта ще имаме среща с Бойко Борисов и Цветан Цветанов. При съгласие от тяхна страна ще искаме да имаме представител в европарламента\", заяви лидерът на СДС пред Bulgaria ON AIR", "date": "2019.03.19", "title": "Сами ще им е трудно: СДС търсят коалиция за евровота"}
{"url": "https://www.novinite.bg/articles/172689/Mareshki-Stiga-grabeji-ot-djoba-na-pensionerite", "text": "Зам.-председателят на НС и лидер на ПП ВОЛЯ Веселин Марешки се обяви категорично против новите формули за изчисление, които ще ощетят десетки хиляди пенсионери. „ВМРО и Султанка Петрова, като заместник социален министър, да си понесат отговорността за поредния грабеж от народа, който се опитват да ни пробутат, а не да прехвърлят вината на друг. ОП влязоха в това управление с обещание да увеличат пенсиите, а правят точно обратното. Докога ще търпим тези хора да се гаврят с народа?! Ако са некадърни, веднага да си ходят. Ако го правят нарочно –също”, заяви Веселин Марешки. Според него, всички заедно трябва да се противопоставим на опитите на вредни за обществото политици, станали депутати и министри с фалшиви обещания за 300 лева минимална пенсия например, да си правят експерименти на гърба на хората. „Българските пенсионери не заслужават такова отношение, присъствието на ВМРО във властта вече е обида не само за тях, но и за цялото общество. Тези хора взимат от залъка на най-възрастните, за да харчат милиарди за изтребители. Това е единствената мечта на Каракачанов. Пенсионерите изобщо не го интересуват. Оправдаването на Султанка Петрова по медиите, че не била експерт в сферата, в която е заместник-министър, е доказателство за това, че не само за пореден път са сгафили, но и че нямат капацитета да са на тези постове”, категоричен е Марешки.", "date": "2019.03.19", "title": "Марешки: Стига грабежи от джоба на пенсионерите"}
{"url": "https://www.novinite.bg/articles/172698/Ministar-Dimov-podpisa-parviya-dogovor-za-podobryavane-kachestvoto-na-vazduha-po-OPOS-s-Montana", "text": "Министърът на околна среда и водите Нено Димов и кметът на Монтана Златко Живков подписаха договор за подобряване качеството на атмосферния въздух в общината. Това е първият проект по ОП „Околна среда“ (ОПОС) за същински инвестиционни мерки, адресиращи основния източник на замърсяване на въздуха – битовото отопление.С изпълнението на проекта ще се стимулират домакинствата да преминат към по-екологични форми на битово отопление, в резултат на което ще се намали количеството емисии на фини прахови частици (ФПЧ10) и азотни оксиди на територията на община Монтана. Дейностите предвиждат подмяна на отоплителните устройства на домакинствата, които използват уреди с твърди горива, с алтернативни форми за отопление.Размерът на инвестицията е 10,7 млн. лв., осигурени изцяло от ОП „Околна среда 2014-2020 г.“. Срокът за изпълнение на дейностите е 54 месеца.Днес министър Димов и кметовете на Плевен и Смолян – Георг Спартански и Николай Мелемов подписаха договори за програми за подобряване качеството на атмосферния въздух (КАВ) в двете общини. Проектите предвиждат планиране на подходящи към местните условия и ефективни мерки за повишаване чистотата на въздуха и ограничаване вредните въздействия върху здравето на хората и околната среда. Целта е постигане и поддържане на определените в европейското и националното законодателство норми за КАВ. Инвестицията по двата договора е общо 533 390 лв., осигурени от ОП „Околна среда“. Срокът за изпълнение на дейностите е 18 месеца.", "date": "2019.03.19", "title": "Министър Димов подписа първия договор за подобряване качеството на въздуха по ОПОС с Монтана"}
{"url": "https://www.novinite.bg/articles/172655/V-Burgas-zapochva-mashtabno-proletno-pochistvane", "text": "Ден преди настъпването на Първа пролет /20 март/ Община Бургас стартира дейностите по традиционната кампания за пролетно почистване. Мащабната еко акция и тази година ще обхване всички териториални дирекции, квартали и съставни селища на общината.Дейностите включват ръчно и машинно почистване на териториите за обществено ползване, почистване на регули, дъждоприемни шахти, крайпътни терени, плажни ивици, измиване на улици, събиране и изнасяне на строителни, едрогабаритни и растителни отпадъци. Изготвен е конкретен график по дни за съответните жилищни комплекси, квартали и населени места.За реализацията на предвидените дейности са осигурени 22 специализирани машини и работници от сметопочистващата фирма \"Титан Бургас\".Община Бургас призовава всички граждани, учебни и здравни заведения, административни служби и търговски обекти да се включат активно в инициативата и да почистят заедно своите домове, тавани, мазета, офиси, междублокови пространства, дворове и градинки. За всички ще бъдат осигурени ръкавици и чували за еднократна употреба и своевременно извозване на събраните отпадъци. За заявки и допълнителна информация на тел. 056/843 891.Старите мебели, едрогабаритните и строителните отпадъци от ремонти в домакинствата могат да бъдат предадени на фирма \"Титан Бургас\" безплатно, след подаване на заявка за извозването им на тел.: 056 852 337.В противен случай ще бъдат налагани санкции и глоби на жителите, които изхвърлят строителни  и едрогабаритни отпадъци в контейнерите за битови отпадъци или ги поставят до тях, тъй като нарушават на Наредбата за управление на отпадъците на територията на община Бургас.Общинска администрация призовава бургазлии да се съобразят с  графика за почистване на своя район и изнесат отпадъците си в съответния период. ", "date": "2019.03.19", "title": "В Бургас започва мащабно пролетно почистване"}
{"url": "https://www.novinite.bg/articles/172642/CIK-shte-predstavi-otchet-za-petgodishnata-si-rabota", "text": "Централната избирателна комисия ще представи отчет за петгодишната си работа. Мандатът на сегашните членове изтича в края на тази седмица.Народното събрание трябва да гласува нов шеф, двама заместници и секретар, а останалите членове на ЦИК се назначават с указ на президента.  ", "date": "2019.03.19", "title": "ЦИК ще представи отчет за петгодишната си работа"}
{"url": "https://www.novinite.bg/articles/172701/Manolova-Dajte-pravo-na-grajdanite-da-izbirat-formulata-za-pensioniraneto-si", "text": "Като национален омбудсман заявявам категоричната си позиция срещу новата формула за изчисляване на пенсиите, която по данни от Националния осигурителен институт ще ощети над 31% от гражданите, които се пенсионират след 1 януари 2019 г. За този проблем алармирах още през октомври 2018 г. в становището си по проекта за Закон за бюджета на държавното обществено осигуряване ( тук: https://www.ombudsman.bg/pictures/Stanovishte_ombudsman_po_ZBDOO_2019_g_ _31_10_2018_g_.pdf ), адресирано до председателя на Народното събрание и председателите на парламентарните комисии по труда, социалната и демографска политика и по бюджет и финанси. В позицията си предупредих, че при изчисляване на размера на пенсиите, с проекта се предвижда да се вземат предвид само доходи след 1 януари 2000 г., вместо от 1997 г., т.е. от момента, когато реално действа електронният регистър на НОИ. По този начин гражданите освен с невъзможността за избор на най-благоприятни години след 1997 г., са лишени и от допълнително още три години осигурителен доход. В същото становище настоях всички важни решения и нормативни промени, особено тези, свързани с реформирането на такъв деликатен сектор като държавното обществено осигуряване, да бъдат извършвани по нормативно установения ред, след обществено обсъждане, както и при наличие на предварителна оценка на въздействието. От началото на годината в институцията на омбудсмана са постъпили жалби от засегнати граждани по същия проблем, за което своевременно съм сезирала министъра на труда и социалната политика. За съжаление предупрежденията ми не бяха взети предвид и резултатът е налице – силно обществено напрежение, тревога и обострено чувство за погазена справедливост и ограбване на осигурителния доход на гражданите. На този фон предварителните данни на НОИ за „неутрален ефект“ от новата формула, въведена „на тъмно“, са безпочвени, най-малкото защото тя ще засегне над 31 % от бъдещите пенсионери. По информация на НОИ през 2019 г. над 67 000 души ще придобият право на пенсия за осигурителен стаж и възраст, като от тях ощетени с по- ниски пенсии ще бъдат над 31% или близо 21 000 души. Като решение на възникналия проблем смятам, че трябва да се предостави възможност за гражданите да имат право на избор по коя формула да бъде определен размерът на пенсиите им. В случай, че не бъдат предприети законодателни промени за разрешаването на проблема, в качеството си на омбудсман ще сезирам Конституционния съд за установяване на противоречието на нормата с Конституцията на Република България.", "date": "2019.03.19", "title": "Манолова: Дайте право на гражданите да избират  формулата за пенсионирането си"}
{"url": "https://www.novinite.bg/articles/172691/Smetnata-palata-ochakva-finansovite-otcheti-na-partiite-do-kraya-na-mart", "text": "Сметната палата напомня на политическите партии, че до 31 март трябва да представят финансовите си отчети за 2018 г. и декларациите по образец със списъци на физическите лица, направили дарения. Тъй като крайният срок през тази година се пада в неделя, последната възможност за партиите да предадат отчетите си, е 1 април, понеделник.Две седмици преди крайния срок само 29 партии от всичките 131 регистрирани към момента партии, които са задължени да представят отчетите си пред Сметната палата, са го направили. Финансовите отчети трябва да се представят на хартиен и електронен носител. Това задължение се отнася за всички регистрирани партии, които не са прекратили дейността си с влязло в сила решение на Софийския градски съд. През 2018 г. е прекратена дейността на 19 партии по информация от регистъра на политическите партии в СГС към днешна дата. Съгласно Закона за политическите партии, годишен финансов отчет, който не отговаря на изискванията относно формата, съдържанието и начина на представянето му, както и когато не е придружен с декларацията със списъка на дарителите, се смята за неподаден. До 15 април Сметната палата ще публикува на интернет страницата си представените от политическите партии финансови отчети за 2018 г. и списъците на дарителите им, наименованията на партиите, които не са подали отчети в срок, както и списък на партиите, получили държавна субсидия през предходната година.Последиците от непредставяне в срок на годишните финансови отчети и декларациите със списък на дарителите, са налагане на имуществена санкция на политическата партия в размер от 5000 до 10 000 лв. и загубване правото на държавна субсидия до провеждането на следващи избори за народни представители. Освен това Софийският градски съд има може да постанови разпускане на политическата партия, когато не са представени в Сметната палата годишни финансови отчети за две последователни години.", "date": "2019.03.19", "title": "Сметната палата очаква финансовите отчети на партиите до края на март"}
{"url": "https://www.novinite.bg/articles/172705/Ninova-atakuva-pravitelstvoto-zaradi-pensiite", "text": "Правителството на Борисов с различни партньори АБВ и Обединени патриоти провеждат такава целенасочена и последователна политика, с която ощетяват българските пенсионери и бъдещите такива. Това каза лидерът на БСП Корнелия Нинова, съобщава БГНЕС.„Както вече знаете има огромен проблем с хората, които ще се пенсионират след 1 януари 2019 г. и това не е спекулация, както обявиха след брифинга от Министерски съвет, това са факти. От 68 000 души, които се очаква да се пенсионират от 1 януари 2019г. 31%, около 1/3 от тях ще бъдат ощетени и ще получат по-ниски пенсии. Разбрахме, че волята на премиера била да няма ощетени, само че 2 пъти волята на премиера беше да има ощетени”, каза Нинова.Тя посочи, че през 2015 г. беше приета пенсионна реформа Калфин, при управлението на „Борисов 2” с АБВ. Втората стъпка, по думите й, била предприета през 2018 от „Борисов 3” с различно мнозинство – ГЕРБ и Обединени патриоти.„Така на две стъпки беше взето това решение за пенсионната реформа и тъй като днес като чуваме, че се твърди, че това било консенсусно решение, извадих стенограмите от 2015 и 2018”, каза Нинова. Тя посочи, че 2015 г. на 32 страници стенограма БСП обяснява защо това не трябва да се приеме. Стенограмите от 2018 г. показват, по думите й, че решението е прието с мнозинство ГЕРБ-Обединени патриоти, отново след сериозни дебати, позиция и гласуване на БСП против тази реформа.", "date": "2019.03.19", "title": "Нинова атакува правителството заради пенсиите"}
{"url": "https://www.novinite.bg/articles/172697/Cvetanov-provede-rabotna-sreshta-s-oblastnite-koordinatori-na-partiyata", "text": "На 31 март ГЕРБ ще представи официално листата си с кандидати за евродепутати. Това съобщи председателят на Националния предизборен щаб на ГЕРБ Цветан Цветанов по време на среща с областните координатори на партията в страната. „В началото на април предстои да обявим и какъв ще бъде слоганът на ПП ГЕРБ за предстоящата кампания за европейския вот. На следващ етап ще представим и платформата на партията за европейските избори, чрез която ще информираме обществото за нашите приоритети и идеи както за развитието на страната, така и за бъдещето на Европейския съюз“, информира Цветанов.По думите му предизборната програма на ГЕРБ ще акцентира върху сходството, което има между възгледите и амбициите на ГЕРБ и ЕНП, докато при други партии на преден план се подчертават противоречията им с тяхното политическо семейство. По време на разговора беше обсъдена готовността за предстоящите избори на структурите на ГЕРБ по места, календара с партийни мероприятия преди и по време на предизборната кампания и организационни въпроси. Разгледана беше актуалната политическа обстановка в България, както и хода на гражданските диалози под надслов „Европа в нашия дом“ по темите образование и регионално развитие. Цветан Цветанов отчете пред всички присъстващи, че от началото на година ГЕРБ може да се похвали с почти 1000 новоприети членове. Като пример той отличи община Куклен, където към партията са се присъединили 35 нови членове, а само към младежката структура са се присъединили нови 20 души. В тази връзка председателят на Цветанов отбеляза, че на предстоящите европейски избори всеки глас ще бъде важен и призова областните координатори и ръководените от тях структури в страната да продължат да водят активна комуникация лице в лице с хората. „Веднага след края на европейския вот стартира щателен анализ на резултатите. Той ще има за цел да покаже от една страна каква е била активността по време на кампанията на потенциалните ни кандидати за кметове и общински съветници, а от друга да разкрие с каква подкрепа се ползват те сред жителите на съответните населените места“, обясни председателят на ПГ на ГЕРБ. „Фалшивите новини ще бъдат най-големият ни проблем. Вече ясно се вижда, че БСП няма да се поколебаят да ги използват, за да осъществят целите си. Получихме обвинения, че сме фалшифицирали и предстои да фалшифицираме изборите, а какво се оказа в крайна сметка – хора от БСП твърдят, че е имало подмяна на гласовете при вътрешните избори за водач на листата“, отбеляза Цветан Цветанов. Той бе категоричен, че липсата на резултати от работата на БСП ги принуждава дори да си приписват заслуги за разрешени проблеми на граждани – в основата на които стои именно ГЕРБ.", "date": "2019.03.19", "title": "Цветанов проведе работна среща с областните координатори на партията"}
{"url": "https://www.novinite.bg/articles/172696/Emil-Radev-Rabotim-za-avtomatichno-vzaimno-priznavane-na-diplomite-v-ES", "text": "Работим за автоматично взаимно признаване на дипломите в ЕС, така че да не минават през сложния административен процес на слагане на апостил и легализация. Това коментира на провелия се в Силистра граждански диалог „Европа в нашия дом” евродепутатът от ГЕРБ/ЕНП Емил Радев. Във форума, посветен на образованието, взеха участие министърът на образованието и науката Красимир Вълчев, председателят на Комисията по образование в Народното събрание Милена Дамянова и силистренският депутат Алтимир Адамов, областният управител Ивелин Статев, кметът на община Силистра д-р Юлиян Найденов. „Наскоро влезе в сила регламент, по който активно работих - за премахване на апостилите и нуждата от легализация на редица документи за гражданско състояние.На този етап дипломите и удостоверенията за квалификационните степени не са сред тях, но след две години, когато Европейската комисия ще оцени ефекта от предприетите промени, очаквам приложното поле на регламента да се разшири”, посочи Радев. По думите му изготвената визия на Европейската комисията за изграждането на европейско пространство за образование до 2025 г. предвижда да няма граници пред образованието и науката в Европа. „Това включва и предложение за насърчаване на автоматичното взаимно признаване на дипломите за висше образование, за завършен гимназиален етап на средно образование и на резултатите от периоди на учене в чужбина. Такъв амбициозен план обаче не може да бъде въведен изведнъж. Необходим е поетапен подход, основан на стабилна и надеждна гаранция за качеството, на прозрачност и доверие”, отбеляза Радев. Евродепутатът акцентира и върху предложението за въвеждане на Европейска студентска карта. „Тя ще помогне за опростяване на административните процедури и намаляване на тежестта и разходите за студентите и образователните институции. Едно от предимствата ще е студентите да могат да се идентифицират по надежден начин във всяко висше учебно заведение в ЕС, което дава възможност за сигурен обмен на информация, свързана с обучението. Благодарение на картата студентите ще получават достъп до различни услуги, свързани с библиотеки, транспорт, осигуряване на жилище, още преди да пристигнат в институцията в чужбина”, обясни Емил Радев. Той допълни, че ЕК си поставя за цел да започне постепенно въвеждане на Европейската студентска карта до 2021 г., включително като проучи възможността за използване на картата и от учащи в рамките на професионалното образование и обучение. „Вярвам в потенциала на младите хора в България и се надявам, че чрез подобни граждански диалози ще обединим усилия за развитието на този потенциал. Защото образованието е инвестиция в бъдещето!”, категоричен бе Радев.", "date": "2019.03.19", "title": "Емил Радев: Работим за автоматично взаимно признаване на дипломите в ЕС"}
{"url": "https://www.novinite.bg/articles/172706/Korneliya-Ninova-Ima-upravlenie-na-haosa-vav-vsichki-sistemi-v-darjavata", "text": "„Хаос имаме с касови апарати, електронни регистри, а сега хаос и в пенсионната реформа и ощетяване на пенсионерите. От претенцията им за управление и правителство на стабилността, остана управление на хаоса във всички системи в държавата. Така не може да се управлява държава!“ Това заяви председателят на БСП Корнелия Нинова на пресконференция в централата на партията. Според нея има огромен проблем с хората, които ще се пенсионират след 1 януари 2019 г. „От 68 000 души, които се очаква да се пенсионират тогава, 31% ще бъдат ощетени и ще получат по-ниски пенсии. Разбрахме, че волята на премиера е било да няма ощетени. Но два пъти волята на премиера беше да има ощетени“, коментира тя и обясни, че през 2015 г. е приета пенсионна реформа „Калфин“ при управлението на „Борисов-2“ с АБВ.„Тази мъка и хаос в пенсионната реформа започна от тогава. Тогава в закона приеха, че ще отпадне възможността бъдещите пенсионери да избират тези три години, които са най-благоприятни за тях, и че при изчисляването на пенсията ще се вземе само осигурителният доход на лицето за периода след 31.12.1996 г. до датата на пенсия. Това беше първата стъпка“, припомни председателят на БСП. По нейните думи втората стъпка е била  предприета през 2018 г. – „Борисов-3“ с различно мнозинство – ГЕРБ и ОП. Нинова припомни, че те са щели да се борят за 300 лв. минимална пенсия, а са приели реформата, с която се утежнява законът от 2015 г. „Отново потвърдиха, че трите години стаж преди 1997г няма да могат да се посочват от пенсионерите и допълнително премахнаха годините от 1997г-2000г при изчислението на размера на пенсиите. Така на две стъпки беше взето това решение за пенсионната реформа“, каза още тя. Нинова отхвърли твърденията, че това е било консенсусно решение, като показа стенограми от 2015 г. и 2018 г. „През 2015 г. на 32 страници стенограма БСП обяснява защо това не трябва да се приема. Не сме участвали в този консенсус. Това решение беше прието с гласовете на ГЕРБ и АБВ. Стенограмите от 2018 г. показват, че решението е прието с мнозинство ГЕРБ и ОП, отново след сериозни дебати, позиция и гласуване против тази реформа“, каза още тя. Нинова е на мнение, че правителството на Борисов с различи партньори, провежда такава целенасочена и последователна политика, с която ощетява българските пенсионери и бъдещите такива, които няма да могат да получат достойна пенсия за труда, който са положили. „Това е посегателство върху най-слабата и уязвима група от обществото – пенсионерите, по-голямата част от които живеят и на прага на бедността. Противопоставят една група българи на друга, което е абсолютно недопустимо“, категорична Нинова. Тя подчерта, че от 2015 г. досега БСП е последователна срещу тази реформа и е внесла и предложила алтернативна пенсионна реформа, самостоятелен законопроект на Кодекса на социалното подпомагане, с което показва какво е виждане й за пенсионната реформа. „Всичко беше отхвърлено и през 2015 г, и през 2018 г. Днес заявяват, че няма да има ощетени и такава била волята на премиера. Ние премиерско-волева република ли сме или законово-парламентарна република? Ако искат нещо да правят, това не зависи от волята на премиера, а от промени в законите, които това мнозинство приема два пъти“, посочи Нинова. Според нея в момента цари пълен хаос и тепърва ще изчисляват какъв бил ефектът, колко хора ще бъдат засегнати, колко пари ще трябват. „Това нещо, уважаеми управляващи, се прави преди да се приеме законът. А не след като го приемат и настъпи това, за което предупреждаваме вече трета година“, каза още Корнелия Нинова.", "date": "2019.03.19", "title": "Корнелия Нинова: Има управление на хаоса във всички системи в държавата"}
{"url": "https://www.novinite.bg/articles/172692/Ninova-Pravitelstvoto-na-Borisov-provejda-politika-s-koyato-oshtetyava-balgarskite-pensioneri", "text": "На две стъпки се взе решението за пенсионната реформа. Това заяви лидерът на БСП Корнелия Нинова.Тя припомни, че две страници БСП са обяснявали защо тази реформа не трябва да се приема.Стенограмите показват, че това решение е прието с гласовете на ГЕРБ и Обединени патриоти, каза Нинова.Ние сме последователни. Правителството на Борисов, с различни партньори, провеждат целенасочена и последователна политика, с която ощетява българските пенсионери и бъдещите такива, каза Нинова на пресконференция.„Има огромен проблем с хората, които ще се пенсионират след 1 януари 2019 г. Това не е спекулация както обявиха след брифинга в Министерския съвет“, обясни Нинова. По думите ѝ 31 % от бъдещите пенсионери ще бъдат ощетени и ще получат по-ниски пенсии.", "date": "2019.03.19", "title": "Нинова: Правителството на Борисов провежда политика, с която ощетява българските пенсионери"}
{"url": "https://www.novinite.bg/articles/172700/Stojnev-Bez-sdelkata-mejdu-GERB-i-Volya-kabinetat-propada", "text": "\"Хаосът в държавата има своята цена и може би утре в парламента ще има сделка. Тази сделка ще бъде между Цветанов и Марешки, затова искаме да знаем, какъв е предметът й\". Това каза зам.-председателят на ПГ на \"БСП за България\" Драгомир Стойнев на пресконференция. Той заяви, че социалистите искат да разберат- каква ще бъде цената за оцеляването на кабинета на ГЕРБ.  \"Без тази сделка между ГЕРБ и \"Воля\" кабинетът пропада\", коментира народният представител. Стойнев заяви още, че българският народ трябва да знае параметрите и политическата цена на тази сделка и затова БСП иска медиите да присъстват на тези разговори, а не те да се правят на затворени врати. \"Това е сделката на годината  тя не може да бъде осъществена на тъмно и задкулисно, както досега\", категоричен бе Драгомир Стойнев.", "date": "2019.03.19", "title": "Стойнев: Без сделката между ГЕРБ и Воля кабинетът пропада"}
{"url": "https://www.novinite.bg/articles/172693/Mariya-Gabriel-Medijnata-gramotnost-e-klyuch-za-kritichno-mislene-i-borba-s-dezinformaciyata", "text": "Пред повече от 400 участника от цяла Европа – институции, медийни регулатори, експерти, журналисти, граждани, българският еврокомисар за цифровата икономика и общество Мария Габриел даде началото на първата Европейска седмица на медийната грамотност. Основната цел на тази нова инициатива на Европейската комисия, която се реализира по предложение на българският еврокомисар, е да даде на гражданите умения за критично мислене и разграничаване на вярна от невярна информация, за създаване на съдържание. „Медийната грамотност не означава само борба с разпространението на дезинформация. Високото ниво на медийна грамотност е от съществено значение, за да могат гражданите да взимат информирани решения. Това е още по-важно в контекста на предстоящите европейски избори. Както каза президентът на Европейската комисия Жан-Клод Юнкер, в тези избори трябва да покажем, че Европа може да преодолее различията между север и юг, изток и Запад.  Добрата медийна грамотност е предпоставка за една жизнена и модерна демокрация, увеличаваща устойчивостта на гражданите на дезинформация и способността им да четат критично в огромния информационен поток“, подчерта Мария Габриел. Българският еврокомисар открои няколко основни фактора за постигане на резултати в областта на медийната грамотност. На първо място тя подчерта необходимостта от мобилизиране на местно равнище на всички участници, занимаващи се с медийно образование. За целта Европейската комисия създаде интерактивна карта на събитията, на която до момента има отбелязани над 230 инициативи. Новата Директива за аудиовизуалните медийни услуги също включва разпоредба към държавите членки да повишат нивото на медийна грамотност. На следващ ред комисарят отбеляза нуждата от нови действия. Такова би могло да бъде общ европейски център за споделяне на ресурси, което би спомогнало за общото разбиране на въпроса от държавите членки. Такъв център може да служи като съвместен корпус от знания за медийна грамотност, които да се включат във всеки етап на обучението в европейските училища. „Понякога на гражданите им е трудно да разграничат вярната от невярната информация. Наша отговорност е да им дадем инструменти, с които да им помогнем да направят своя информиран избор, основан на качествена и разнообразна информация. Вярвам, че заедно можем да защитим медийната грамотност, за да имаме плурализъм на мненията и защита на нашите ценности“, заяви още комисарят по цифровата икономика и общество Мария Габриел.", "date": "2019.03.19", "title": "Мария Габриел: Медийната грамотност е ключ за критично мислене и борба с  дезинформацията"}
{"url": "https://www.novinite.bg/articles/172643/Otnovo-nedostig-na-kvalificirani-kadri-v-turizma", "text": "На прага на новия летен туристически сезон отново има недостиг на квалифицирани кадри в туризма, споделят от бранша. Търсят се сервитьори, бармани, камериерки и готвачи. И тази година хотелиерите ще потърсят квалифицирана работна ръка от Украйна и Молдова. Според Константин Занков от Института за анализи и оценки в туризма е нужна политика на държавата за увеличаване на продължителността на сезона у нас около 10 месеца.Константин Занков, Институт за анализи и оценки в туризма: Проблемите идват от там, че първо - нисък сезон, кратък и второ - съответно ниски цени. Тази година има доста спад в ранните записвания, очакваме около 5% спад в сезона, но това трябва да ни мотивира още повече както ниво предприятия, хотелиери, заведения или туроператор да бъдат много по-активни. Много конкурентни държави се завърнаха ударно на туристическия сектор и взеха много от нашите ключови пазари, но като цяло се надяваме на един успешен туристически сезон.Вече започна търсенето на сезонни работници по Черноморието. Свободни места има за всички професии. И тази година недостигът на персонал ще бъде компенсиран с работници от Украйна и Молдова. Причината за наемането им е липсата на достатъчно български кадри. Защо хотелиерите и ресторантьорите не могат да задържат квалифицирания персонал?Павлин Косев, председател на Варненската асоциация на хотелиерите и ресторантьорите: Проблемът с кадрите е доста дискутиран от доста години и е доста дълга тема. Със сигурност проблемът се задълбочава, със сигурност има проблеми, но със сигурност, искам да кажа, че това движение на персонал, което е между държавите членки на ЕС и не само е не само проблем в България, това е проблем и в други държави. Доколкото е проблем, понякога и не е проблем, защото има хотелиери, които нямат такива големи проблеми с персонала. Много зависи от самия мениджмънт.Сериозен недостиг има на сервитьори, бармани и готвачи. Основно изискване към персонала е средно или висше образование, както и владеене на чужд език, предимно английски, руски или немски. Хората с такива качества обаче рядко кандидатстват за сезонна работа. Заплащането, което се предлага в зависимост от позицията, е около средната работна заплата за Варна - 800 лева.", "date": "2019.03.19", "title": "Отново недостиг на квалифицирани кадри в туризма"}
{"url": "https://www.novinite.bg/articles/172666/Balgariya-prilaga-derogacii-po-Turski-potok-sled-promeni-v-gazovata-direktiva-na-ES", "text": "Комисията по индустрия, изследвания и енергетика на Европейския парламент гласува промени в газовата директива на Европейския съюз, според които България ще може да прилага дерогации, свързани с проекта „Турски поток“, ако е първата страна от ЕС, на чиято територия влиза газопроводът. Това каза пред „Хоризонт“ евродепутатът Владимир Уручев.„Държавата членка, на територията на която излиза газопроводът, ще е тази, която ще дава всичките видове дерогации след консултация с другите членки. Това няма как да спре „Северен поток“ 2, защото той се спираше не от Германия, а от Полша и прибалтийските републики“, поясни Уручев.На въпрос на „Хоризонт“ как точно ще се отрази гласуваната директива върху „Турски поток“, Уручев отговори:„И за „Северен поток“ 2, и за „Турски поток“ се затяга контролът, тъй като всичко предварително трябва да се обявява пред комисията. Дерогациите, които ще се дават, когато е само един инвеститорът, в дадения случай например е „Газпром“, той не иска никой да му се меси, тогава отново ще трябват дерогации, ще трябва да се доказва всичко и че ще има възможност това, което „Газпром“ иска да вземе, да не е повече от това, което се разрешава от закона“.Промените трябва да минат през гласуване в пленарна зала, което може да стане още този месец, поясни Уручев. ", "date": "2019.03.19", "title": "България прилага дерогации по „Турски поток“ след промени в газовата директива на ЕС"}
{"url": "https://www.novinite.bg/articles/172670/Umna-sistema-shte-sledi-trafika-na-Trakiya", "text": "Офертите за изграждане на интелигентна система на магистрала \"Тракия\" отварят днес в пътната агенция. Поръчката е с прогнозна стойност 7,26 млн. лв. без ДДС.В тунел \"Траянови врата\" например ще бъде изградена система за автоматична идентификация на инциденти. Тя ще позволи чрез подвижни бариери при инцидент да се управлява и пренасочва трафика в една от двете тунелни тръби, пише 24 часа.На \"Тракия\" ще бъдат монтирани и 40 табла. Чрез тях шофьорите в реално време ще се информират за възникнало събитие на пътя, ще бъдат уведомявани за пътната обстановка, за въведените ограничения и алтернативните маршрути.За първи път ще бъдат монтирани и камери за измерване на средна скорост и мониторинг на трафика.Друга новост е монтирането на сензори за претегляне на моторните превозни средства в движение. Това ще позволи да се филтрират претоварените и да се даде възможност за повече на брой, по-бързи и поефективни проверки.Очаква се по този начин да се намали износването и увреждането на пътната настилка и съоръженията на автомагистралата.", "date": "2019.03.19", "title": "\"Умна\" система ще следи трафика на \"Тракия\""}
{"url": "https://www.novinite.bg/articles/172686/Nikolina-Angelkova-shte-otkrie-zasedanie-na-Nacionalniya-savet-po-turizam", "text": "Министърът на туризма Николина Ангелкова ще отрие заседание на Националния съвет по туризъм, което ще се състои днес - 19 март (вторник) в София. Националният съвет по туризъм е консултативен орган към министъра на туризма, който съдейства при формирането и провеждането на политики в сектора. В него са включени както представители на институциите, така и на туристически сдружения и националните курорти. В съвета участват също работодателски организации, членове на Националното сдружение на общините в Република България и национално представените сдружения на потребителите в страната.", "date": "2019.03.19", "title": "Николина Ангелкова ще открие заседание на  Националния съвет по туризъм"}
{"url": "https://www.novinite.bg/articles/172669/Fandakova-sprya-dogovora-na-firmata-remontirashta-gradinkata-Kristal", "text": "Столичнят кмет Йорданка Фандъкова спира временно договора на ПСТ Груп, които ремонтират градинката на \"Кристал\" и \"Св. Климент Охридски\" заради некачествено изпълнение.Това означава, че договорът се замразява, докато не отстранят всички нередности без да се приспадат тези дни от срокът за изпълнение.ПСТ Груп пратили на Общината писмо, че всичко е готово, което възмутило възложителя - зам.-кмета Дончо Барбалов.Точно преди 1 месец самият Барбалов направи проверка на ремонтните дейности в градинката пред Военния клуб и обяви, че проектът е завършен на 90%, без да констатира каквито и да е нередности.Тогава строителят ПСТ Груп обявиха, че започват монтажа на парковата мебел. Скулптурата със сърничките бе почистена и поставена на мястото ѝ, продължава реставрацията на чешмата. В градинката се монтира самопочистваща се обществена тоалетна. Изпълнена е и нова поливна система, извършена е подмяна на горния почвен слой с 5 см нов хумус, като оформилият се във времето релеф с денивелация на терена е запазен. Засадени са 11 иглолистни и 41 широколистни фиданки, над 700 храсти и 900 цветя, както и жив плет.Градината пред Военния клуб е декларирана като групов паметник на градинското и парковото изкуство през 1988 г.", "date": "2019.03.19", "title": "Фандъкова спря договора на фирмата, ремонтираща градинката \"Кристал\""}
{"url": "https://www.novinite.bg/articles/172674/Uchenik-napadna-s-noj-uchitel-i-trima-slujiteli-v-uchilishte-v-Oslo", "text": "Ученик рани един учител и трима служители в училище в Осло, съобщи БГНЕС. Четиримата служители в учебното заведение \"Бринсенг\" бяха отведени в местни болници с леки наранявания.Момчето е арестувано, като полицията не е открила непосредствен мотив. Служителите на реда са започнали разследване и са разговаряли със свидетели, съобщи Свен Кристиан Лие от полицейското управление в Осло.Според проучване за образователната асоциация на Норвегия, миналата година един от всеки пет учители е бил жертва на насилие. ", "date": "2019.03.19", "title": "Ученик нападна с нож учител и трима служители в училище в Осло"}
{"url": "https://www.novinite.bg/articles/172651/Sofiya-e-90-a-v-klasaciya-za-naj-skapi-gradove-predi-godina-e-bila-na-119-o-myasto", "text": "Париж, Сингапур и Хонконг оглавиха заедно класация за най-скъпите за живот градове, предаде Би Би Си. За първи път три града споделят първото място в 30-годишната история на проучването на „Икономист интелиджънс юнит“, което сравнява цените в 133 населени места.Френската столица миналата година бе на второ място.Авторът на доклада Роксана Славчева посочва, че Париж е в челната десетка от 2003 г. и е „изключително скъп“ за живот. Средната цена на дамска подстрижка например е 119,04 долара. За сравнение тя струва $73,97 в Цюрих и $53,46 в Осака.„Европейските градове имат по-високи цени за домакинство, лична грижа и в категория забавление“, отбелязва Славчева.След трите класирани на първо място следват градовете Цюрих, Женева, Осака, Сеул, Копенхаген, Ню Йорк, Тел Авив и Лос Анджелис.Най-евтиният град пък е венецуелската столица Каракас, където едно кафе струва $0,62. Преди него са Дамаск и столицата на Узбекистан Ташкент. София се е издигнала с 29 места в сравнение с миналата година до 90-та позиция заради увеличението на цените на хранителни стоки, комунални услуги и на забавленията.", "date": "2019.03.19", "title": "София е 90-а в класация за най-скъпи градове, преди година е била на 119-о място"}
