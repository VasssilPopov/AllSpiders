{"url": "https://www.novinite.bg/articles/171900/Albanskiyat-parlament-obsaden-ot-protestirashti", "text": "Хиляди демонстранти, привърженици на опозицията, са наобиколили сградата на парламента в Тирана, настоявайки за оставката на правителството и обявяването на предсрочни парламентарни избори. Протестиращите овбиняват правителството в корупция и връзки с престъпността.Сградата на парламента е осигурена от стотици полицаи, има и заграждения от бодлива тел, съобщава БГНЕС. На предишните протести протестиращите замерваха полицаи с твърди предмети, които им отговориха с използването на сълзотворен газ.Албанските медии по-рано съобщиха, че Тирана е под полицейска обсада тази сутрин, тъй като паралелно с парламентарната сесия е набелязан и протест на опозицията. Депутатите от парламента започнаха да се събират един час преди началото на сесията, за да избегнат среща с протестиращите.Медиите съобщиха, че гражданите не могат да се движат свободно по улиците на албанската столица. Полицията е блокирала пешеходци и минувачи между Художествената галерия и Министерството на вътрешните работи. Всеки, който иска да премине през \"забранена зона\", трябва да покаже на полицията лична карта.", "date": "2019.03.05", "title": "Албанският парламент обсаден от протестиращи"}
{"url": "https://www.novinite.bg/articles/171913/Vkarvat-v-registar-zelenite-ploshti-v-Sofiya", "text": "До края на годината София ще има електронен регистър за зелената система в града. Това става ясно от проучване на инициативата „Визия за София“ за възможностите за реализация на зелените коридори в столицата.\r\nВ регистъра ще се събира актуална информация за поддръжката на градините в центъра, междублоковите пространства, детските площадки и гробищните паркове. Ще може да се информираме и за видовото разнообразие на растителността в тях, нейното състояние, реализираните дейности по поддържане и изразходвания бюджет.\r\nОт изследването става ясно, че „зелените клинове“ на столицата, които свързват различните зелени територии в града с планините около него, заемат площ от около 6800 декара. Според резултатите от анализа тези площи са разположени от центъра на града до планините на юг от София. Обобщените данни за собствеността на всички изследвани територии показват, че приблизително 39% са с общинска собственост. 36% от тези площи са в частни имоти, 19% - с държавна собственост, а 6% с друга или неясна собственост. „Фактът, че 1/3 от зелените площи на столицата не са достъпни до гражданите и гостите на града обуславя нуждата от търсене на гъвкави решения и сценарии за успешно реализиране и поддържане на зелените коридори в града“, изтъкват от „Визия за София“. За по-голямата достъпност до зелените пространства експертите предлагат общината да придобие част от тях. Като алтернатива от „Визия за София“ посочват и възможността кметството да осигурява и подкрепа на частниците на поддържат зеленината. „Пред Столичната община стои задачата да бъде намерен балансът между изграждането на зелените клинове и компенсиране на собствениците на земи в териториите, предвидени за това. За запазване и развитие на зелените клинове трябва да бъдат търсени нови финансови и градоустройствени механизми“, обясняват от инициативата.\r\nОт „Визия за София“ са изследвали и биологичното разнообразие на територията на Столичната община. Според различни източници, проучвания и литературни данни в зоните са идентифицирани 1195 вида животни и растения и 47 типа природни местообитания, отбелязват оттам.\r\n", "date": "2019.03.05", "title": "Вкарват в регистър зелените площи в София"}
{"url": "https://www.novinite.bg/articles/171863/Vetoto-na-prezidenta-varhu-Izborniya-kodeks-vliza-v-pravna-komisiya", "text": "Указът на президента Румен Радев, с който той наложи вето и върна за ново обсъждане част от промените в Изборния кодекс, влиза за разглеждане в парламентарната Комисия по правни въпроси, съобщава БГНЕС.Депутатите гласуваха новите изборни правила на продължило до късно вечерта пленарно заседание на 14 февруари, а част от промените предизвикаха широко обществено недоволство. Най-много спорове имаше за завишения праг на преференциите, който според държавния глава е „отстъпление от достиженията на изборното законодателство“. Промените предизвикаха и острото недоволство на БСП и станаха повод тази част от парламентарната опозиция да спре да участва в пленарните заседания в знак на протест.ГЕРБ и „Обединени патриоти“, които формират парламентарното мнозинство, вече обявиха своята позиция. Те се разбраха да преодолеят президентското вето, с което на практика повторно ще одобрят промените, но след това ще предприемат собствена законодателна инициатива за връщането на стария праг при преференциите.В ветото си президентът атакува и някои други текстове. Според държавния глава не само изискването за повсеместно въвеждане на машинното гласуване се забавя, но неясни остават и критериите, по които на изборите през 2019 г. ще бъдат определени най-малко 3000, респективно 6000 избирателни секции, за поетапното му въвеждане. Предвидено е, че Централната избирателна комисия (ЦИК) определя броя и номерата на избирателните секции, в които ще има машинно гласуване, но президентът напомня, че няма уредба въз основа на какви критерии ще стане това определяне.", "date": "2019.03.05", "title": "Ветото на президента върху Изборния кодекс влиза в правна комисия"}
{"url": "https://www.novinite.bg/articles/171865/Maya-Manolova-Preferenciite-da-badat-varnati-v-predishniya-si-vid", "text": "\r\nОт ЦИК се оказаха рецидивисти по отношение невъвеждането на машинното гласуване. Нарушиха закона и по електронното гласуване, което трябваше да бъде приложено на частичните местни избори през миналата година. Народното събрание сега ще узакони това положение, коментира в сутрешния блок на БНТ омбудсманът Мая Манолова.\r\nТя призова преференциите да бъдат върнати в предишния си вид. Също така да бъдат гарантирани правата на българите във Великобритания за участие в европейските избори.\r\n\r\n\r\n\r\n\r\n\r\n", "date": "2019.03.05", "title": "Мая Манолова: Преференциите да бъдат върнати в предишния си вид"}
{"url": "https://www.novinite.bg/articles/171907/Ot-dnes-se-podavat-zayavleniya-za-yavyavane-na-darjavni-zrelostni-izpiti", "text": "\r\nОт днес до 18 март 2019 г. бъдещите зрелостници могат да подават заявления за участие в държавни зрелостни изпити. Тази година матурата по български език и литература е на 21 май, а по избираем предмет - на 23 май, съобщиха от МОН.\r\n\r\n\r\n\r\n\r\n\r\n\r\n\r\n", "date": "2019.03.05", "title": "От днес се подават заявления за явяване на държавни зрелостни изпити"}
{"url": "https://www.novinite.bg/articles/171912/BDJ-investira-65-mln-leva-v-remont-na-vlakove", "text": "Държавната железница предвижда да инвестира 71 млн. лева за подобряване на услугите си. От тях 65 млн. лв. са планирани за ремонт на локомотиви и вагони, съобщиха от БДЖ.\r\nВ сумата са включени обществени поръчки за изпълнение на подемни ремонти на 20 локомотива и капитални ремонти на още 30 локомотива, както и стартиране на ремонта на дизеловите и електромотрисните влакове „Сименс”. Предстои и оптимизиране на текущата програма за ремонт на вагони като е предвидено през годината да бъде извършен капитален ремонт на общо 61 вагона и среден ремонт на още 98 вагона.\r\nПредварителните данни за 2018 г. в „БДЖ - Пътнически превози” ЕООД показват, че през 2018 г., приходите на дружеството се формират от 51 млн. лв. продажби, 10.4 млн. лв. компенсации и 175 млн. лв. субсидия, или общо 236.4 млн. лв., което е с 2.7 млн. лв. под планираните. Оперативните разходи са в размер на 215.2 млн. лв., с 10 млн. лв. по-малко от предвидените, като реализираната икономия е от разходи за външни услуги и енергия.\r\nПрез 2019 г. е планиран ръст на превозените пътници с 2,6% (545 хил.), което ще доведе до увеличение на директните приходите от продажби с почти 2 млн. лв. Субсидията по договора за обществената услуга с държавата се запазва в същия размер от 175 млн. лв.\r\nПланираните оперативни разходи също се увеличават с 3 млн. лв. до 218 млн. лв., основно поради увеличението на минималната работна заплата и цените на енергоносителите.\r\nНамалението на печалбата се компенсира от увеличението на приходите от продажба на неоперативни ДМА и отпадъчен скрап, в резултат на което нетната печалба се подобрява от 910 хил. лева за 2018 г., на 3.730 млн. лева по бюджет за 2019 г. Като резултат БДЖ за първи път от 6 години очаква да излезе на нетна печалба, в размер на около 1 млн. лв. Капиталовата програма през 2018 г. изостава силно, отчитат от железниците. От планирани над 46 млн. лв., за ремонтна дейност са изразходвани малко повече от 8 млн. лв., което е довело до добре известните проблеми с осигуряването на Графика за движение на влаковете.\r\nБроят на превозените пътници се задържа за трета поредна година на нивото около 21 милиона, което е най-ниското за последните 10 години, с леко увеличение от 184 хил. пътника, като разпределението на пътникопотока е в следните направления:\r\n• Дълги линии (транснационални маршрути): 26 влакови маршрута, които превозват 16% от пътниците и осигуряват 49% от приходите при среден приход от билет 9.64 лв.\r\n• Крайградски линии до 100 км (обслужвани от мотрисни влакове ДМВ и ЕМВ): 343 влакови маршрута, които превозват 38% от пътниците и осигуряват 12% от приходите при среден приход от билет 0.34 лв.\r\n• Останалите 197 влакови маршрута превозват 46% от пътниците и осигуряват 38% от приходите, при среден приход от билет 1.27 лв.\r\n", "date": "2019.03.05", "title": "БДЖ инвестира 65 млн. лева в ремонт на влакове"}
{"url": "https://www.novinite.bg/articles/171867/Borisov-i-Medvedev-otkrivat-Balgaro-ruski-biznes-forum", "text": "Премиерите на България и Русия Бойко Борисов и Дмитрий Медведев ще открият Българо-руски бизнес форум в областта на туризма.Във форума ще участват министърът на туризма Николина Ангелкова, министърът на икономическото развитие на Руската федерация Максим Орешкин, кметове и представители на българския и руския туристически бизнес.На Българо-руския бизнес форум ще се обсъдят общи инициативи за развитие на туристическия сектор, както и мерки за насърчаване на двустранните пътувания. Ще бъдат дискутирани възможностите за насърчаване и задълбочаване на сътрудничеството и контактите на туристическия бизнес на двете държави с институционалната подкрепа на правителствата на България и Руската федерация.", "date": "2019.03.05", "title": "Борисов и Медведев откриват Българо-руски бизнес форум"}
{"url": "https://www.novinite.bg/articles/171871/Maya-Manolova-Ot-CIK-se-okazaha-recidivisti-po-otnoshenie-na-mashinnoto-glasuvane", "text": "От ЦИК се оказаха рецидивисти по отношение невъвеждането на машинното гласуване. Нарушиха закона и по електронното гласуване, което трябваше да бъде приложено на частичните местни избори през миналата година. Народното събрание сега ще узакони това положение. Това обяви омбудсманът Мая Манолова в интервю за БНТ по повод актуалните теми, свързани с Изборния кодекс. Тя призова преференциите да бъдат върнати в предишния си вид. Също така да бъдат гарантирани правата на българите във Великобритания за участие в европейските избори. Омбудсманът коментира и проблемите в \"Топлофикация София\" и съдебните дела, които води с дружеството. Вижте още новини от България! \"Топлофикация\" не дава информация как ръководи дружеството и как събира вземания от гражданите. През 2016 г. поисках информация за събраните средства от юрисконсултски дела. Всички тези разходи са за сметка на столичани\", каза Манолова и допълни, че ще получи информация, която ще предостави на гражданите - колко пари са им прибрали през 2015 г. По думите ѝ всички граждани ще могат да получават отговори за дейността на дружеството. След получаване на съобщението, \"Топлофикация\" има 2 седмици да отговори на 10-те въпроса, отправени от омбудсмана.", "date": "2019.03.05", "title": "Мая Манолова: От ЦИК се оказаха рецидивисти по отношение на машинното гласуване"}
{"url": "https://www.novinite.bg/articles/171897/Jena-e-zadarjana-za-opit-za-podkup-na-policejski-slujiteli", "text": "39-годишна жена е била задържана за подкуп на полицейски служители, съобщиха от МВР. Сигнал за пътен инцидент в панагюрското село Оборище е получен на 2 март малко преди 18.30. Ударили са се два леки автомобила, след катастрофата единият от водачите напуснал местопроизшествието. Автопатрул пристигнал на мястото за изясняване на случилото се. Малко по-късно на адрес в селото била открита и другата кола, участвала в инцидента - „Мерцедес“ със софийска регистрация, собственост на 39-годишна жена, но управлявана от 31-годишния жител на селото. Когато полицаите предприели съставянето на акт, от къщата излязла 39-годишната жена и предложила на служителите две банкноти по 50 лева, за да „забравят за случилото се“. Вместо това обаче жената се сдобила с бързо производство за предлагане подкуп на длъжностни лица.", "date": "2019.03.05", "title": "Жена е задържана за опит за подкуп на полицейски служители"}
{"url": "https://www.novinite.bg/articles/171908/Vnimanie-shofori-Pojar-na-magistrala-Trakiya", "text": "Пожар пламна в района на 72-73-ти километър от магистрала \"Тракия\", съобщават от Областната дирекция на МВР в Пазарджик.Огънят е обхванал сухи треви и стърнища в необработваеми земеделски площи в землището на село Виноградец.Към мястото са насочени четири противопожарни автомобила с огнеборци от Белово, Септември и Пазарджик.Към момента няма задимяване на платното на автомагистралата и намаляване на видимостта.С цел предотвратяване на инциденти, в зоната на пожара има и автопатрули на сектор \"Пътна полиция\", които при необходимост да съдействат на водачите.", "date": "2019.03.05", "title": "Внимание шофьори: Пожар на магистрала „Тракия“"}
{"url": "https://www.novinite.bg/articles/171893/Katastrofa-zatapi-Stochna-gara", "text": "Катастрофа между две коли затапи движението в района на Сточна гара. Ударът е станал на кръстовището до сградата на ДАИ. Причината за ПТП-то е отнето предимство. Комби е правило ляв завой към улица „Авксентий Велешки”, засякло пътя на лек автомобил шкода и последвал сблъсък.Материалните щети не са сериозни. Пострадали няма. Към момента няма полиция на мястото на произшествието.Движението е затруднено.", "date": "2019.03.05", "title": "Катастрофа затапи Сточна гара"}
{"url": "https://www.novinite.bg/articles/171870/Donchev-Osnoven-prioritet-e-Balgariya-da-ostane-tranzitor-na-gaz", "text": "Основен приоритет на България остава да сме отворени към всички източници за доставка на газ. Да има сигурност на доставките и да се съхрани ролята ни транзитьор. Това обяви вицепремиерът Томислав Дончев в интервю за bTV, като така коментира и основната тема от вчерашните разговори между министър-председателя Бойко Борисов и руския му колега Дмитрий Медведев, а именно енергийната. По думите на Дончев страната ни и към момента транзитира газ и получава приходи от това. \"България стартира редица процедури за разширяване на газопреносната си мрежа. Нови инвестиции, които имат за цел да ни помогнат да съхраним ролята си в транзита на природен газ. Всички те се извършват в съответствие с европейското законодателство\", заяви вицепремиерът.Той допълни, че това, което навремето се случи с \"Южен поток\", не може да стане сега с \"Турски поток\", тъй като всичко е внимателно премислено, за да няма конфликт с европейското законодателство. \"Изглеждаме ли ви толкова безотговорни да се стартира строителството на едно съоръжение, ако няма ясен и сигурен сценарий за възвръщане на парите и генериране на печалба след това\", попита риторично Дончев. Теменужка Петкова: По никакъв начин не може да говорим за увеличаване на зависимостта от Русия Относно АЕЦ \"Белене\" Томислав Дончев обясни, че процедурата за избор на инвеститор трябва да бъде обявена в рамките на този месец. По думите му няма как централата да бъде завършена без участието на \"Росатом\". \"Друг въпрос е кой и как ще инвестира в проекта. Собствеността на дружеството, което ще се образува като резултат от процедурата, ще има три основни компонента. Единият ще е на българската държава на база оборудването, което вече притежаваме. Вторият ще е за стратегическия инвеститор – този, който ще доинвестира свежи пари. Имаме амбицията да има още един дял, който ще е за всички останали заинтересовани. Вече две балкански страни – Македония и Сърбия, проявиха принципен интерес към участие в проекта. Те биха могли да бъдат съдружници в този трети компонент\", обясни Дончев.", "date": "2019.03.05", "title": "Дончев: Основен приоритет е България да остане транзитьор на газ"}
{"url": "https://www.novinite.bg/articles/171883/Sredata-na-mart-shte-stane-yasno-kak-Ataka-shte-se-yavi-na-evroizborite", "text": "В средата на март на свой форум \"Атака\" ще реши как да се яви на евровота, ако скоро не се разберат с НФСБ и ВМРО. Това каза пред журналисти в Народното събрание лидерът на партията и председател на ПГ \"Обединени патриоти\" Волен Сидеров.Ако не сме заедно, да го направим културно, но да бъде комбинирано с ясно уверение, че управленският мандат ще бъде изкаран докрай, програмата - изпълнена и няма пряка връзка между явяването на патриотичните партии/заедно или поотделно/ с мандата на правителството, обясни той. Т.е. г-н Борисов да го оставим да направи един пълен мандат, да се види какво е направено и тогава да се критикува, анализира, одобрява управлението на ГЕРБ-Патриоти, допълни Волен Сидеров.Начинът, според него, на общуване вътре в т.нар. малка коалиция, не е писма през медиите, а мъжки разговор.Той отново припомни позицията си, че не е важно кой ще води листата, а какви идеи ще защитава представителят на патриотите в ЕП.", "date": "2019.03.05", "title": "Средата на март ще стане ясно как \"Атака\" ще се яви на евроизборите"}
{"url": "https://www.novinite.bg/articles/171882/Medvedev-razgovarya-s-Karayancheva", "text": "Срещата между двамата се проведе в Народното събрание и бе сравнително кратка, а на нея присъстваха и народни представители от групата за приятелство между България и Русия. Медведев дори разгледа пленарната зала и имаше възможността да удари парламентарния звънец.След разговорите Медведев и Караянчева положиха цветя пред паметника на Цар Освободител в столицата.Днес, както и при вчерашната церемония по посрещането на Дмитрий Медведев, всичко премина при изключително засилени мерки за сигурност.По-късно той и българският премиер Бойко Борисов ще открият Българо-руски бизнес форум в областта на туризма. В него ще участват още министърът на туризма Николина Ангелкова, министърът на икономическото развитие на Руската федерация Максим Орешкин, кметове и представители на българския и руския туристически бизнес. На форума ще се обсъдят общи инициативи за развитие на туристическия сектор, както и мерки за насърчаване на двустранните пътувания. ", "date": "2019.03.05", "title": "Медведев разговаря с Караянчева"}
{"url": "https://www.novinite.bg/articles/171902/Medici-preduprejdavat-Mlechnite-produkti-kriyat-ujasni-vredi", "text": "Изследователи от университета Харвард стигнаха до заключението, че млякото, сиренето и изварата, въпреки полезните си вещества, крият и много опасности за здравето. Това те пишат в материал, публикуван в Journal of the American Medical Association Pediatrics.В хода на изследването медиците измерили следната закономерност: В страните, в които хората не пият мляко, броят на фрактурите на костите е значително по-малък, отколкото в страни, в които хората активно консумират млечни продукти.Освен, че лекарите съветват да се намали употребата на млечни продукти, те обръщат особено внимание на кашкавала и по-точно отказа от него. Причината за това е, че изобилието от наситени мазнини в него провокира появата на сърдечно-съдови заболявания, води и до запушване на артериите и повишава нивата на холестерола.Кашкавалът съдържа и голямо количество сол, което се отразява негативно на състоянието на съдовите тъкани и увеличава риска от развитие на хипертония. Кашкавалът, според харвардските медици, е нежелан продукт, освен заради изброеното до тук, а и защото е благоприятна среда за развитието на E. coli.  Трябва да се консумират не повече от четири порции кашкавал на седмица и поради високото съдържание на протеини, което може да наруши функционирането на бъбреците.По-рано стана известно, пък че млечен или сметанов сладолед може да се яде не повече от два или три пъти седмично без вреда за здравето. Преяждането с него заплашва с раздразнение на стомаха или гастрит.", "date": "2019.03.05", "title": "Медици предупреждават: Млечните продукти крият ужасни вреди!"}
{"url": "https://www.novinite.bg/articles/171898/66-sa-sluchaite-na-zarazeni-s-morbili", "text": "Шестдесет и шест са случаите на заразени с морбили в страната към 5 март. От тях 41 са лабораторно потвърдени, за останалите се чакат резултатите, но симптомите са налице. Това съобщиха от Министерство на здравеопазването.\r\nОгнища на ситната шарка има в пет области: Благоевград – 48 заболели, София-град – 8 заболели, София-област – 8 заболели, в Бургас и Пловдив заболелите са по един. Най-много от инфектираните и развили болестта са бебетата – 14. От една от четири годинки са 29, от пет до девет – 9, от десет до четириданеасет – 2, от петнадесет до 19 – годишна възраснт – 4 случая. При възрастните в групата двадесет – двадесет и четири години има 1 случай, при двадесет и пет – двадесет и девет годишните те са три, при тридесет и пет – тридесет и девет годишните също са три, а в групата над 40 годишна възраст случаят е един.\r\n74% от заболелите нямат имунизация или без данни за проведени имунизации.От МЗ увериха, че всички контактни лица са издирени.Ведомството припомня, че още на 14 февруари на всички регионални здравни инспекции в страната е разпоредено чрез общопрактикуващите лекари да бъдат издирени и установени всички лица от 13-месечна до 18-годишна възраст без данни за имунизация и с пропуск в имунизационната схема и незабавното да бъдат ваксинирани с една доза ваксина срещу морбили, паротит и рубеола. Припомняме, че съгласно Имунизационния календар на Република България на децата безплатно се поставят задължителна профилактична имунизация с комбинирана ваксина срещу морбили, паротит и рубеола от тринадесетия месец (след навършване на 13-месечна възраст) и реимунизация срещу морбили, паротит, рубеола на 12-годишна възраст.Осигурени са достатъчни количества ваксина срещу морбили, паротит и рубеола, увериха още от МЗ.\r\n", "date": "2019.03.05", "title": "66 са случаите на заразени с морбили"}
{"url": "https://www.novinite.bg/articles/171866/Ucheni-sa-izlekuvali-pacient-ot-virusa-na-HIV", "text": "Учени са излекували пациент от вируса на ХИВ, пише \"Ню Йорк Таймс\". Човекът, чието име се пази в тайна, е наричан от учените Лондонския пациент. В продължение на години се правеха опити да бъдат повторени резултатите с т.нар. Берлински пациент, който стана първият излекуван от ХИВ. Очаква се по-късно днес, в списание \"Нейчър\", да бъдат публикувани подробности за Лондонския пациент, който е вторият излекуван от вируса, предизвикващ СПИН. И двата успешни случая са станали факт сред трансплантирането на костен мозък на пациентите, която е направена с цел лекуване на рак, а не на ХИВ вируса. Въпреки успеха, учените отчитат, че трансплантацията на костен мозък няма как да се превърне в масова практика за лечение на заразените с ХИВ. В момента стандартната процедура е вирусът да се потиска със силни лекарства. Въпреки това трансплантирането на клетки, модифицирани да издържат на ХИВ вируса, може да се окаже животоспасяващо в определени случаи. Лондонският пациент е бил излекуван както от рак, така и от ХИВ вируса. Според лекарите той определил успеха в лечението му като \"сюрреалистичен\". Първият случай на излекуван от ХИВ беше представен през 2007 г. на същата научна конференция в Сиатъл, на която днес ще бъдат показани резултатите на Лондонския пациент. Тогава германски лекар показа постигнатото с Берлинския пациент, който впоследствие беше разкрит като Тимъти Рей Браун, на 52 години, който живее в Калифорния.", "date": "2019.03.05", "title": "Учени са излекували пациент от вируса на ХИВ"}
{"url": "https://www.novinite.bg/articles/171889/Ostaviha-v-aresta-bashtata-nasilnik-ot-Varna", "text": "Състав на Варненския районен съд уважи искането на Районната прокуратура и взе мярка за неотклонение „Задържане под стража“ спрямо 45-годишния Христо Х. Мъжът е обвиняем по досъдебно производство за извършено домашно насилие над родната си дъщеря, която в момента е в болница с телесни повреди от побоя.На 1 март тази година между бащата и 14-годишната му дъщеря започнал скандал по повод изчезнала сума пари от дома. За липсата на парите бащата обвинил момичето и му нанесъл побоя. Христо Х. е баща на три деца. Голямата му дъщеря и пострадалото 14-годишно момиче живеят при него, а синът му - при майка си. Заради упражнено домашно насилие над по-малката дъщеря и сина му съдът е издал заповед за защита от домашно насилие през 2018 год. С нея му е било забранено да доближава двете си деца и да се въздържа от домашно насилие. Въпреки това 14-годишното момиче решило да заживее при бащата си и се пренесло при него.Ограничителна заповед да не доближава бившата си съпруга има и в предишни години. Христо Х. е осъждан два пъти - за закана с убийство и за нарушаване на ограничителната заповед, на пробация.Определението на Варненския районен съд подлежи на обжалване пред Окръжния съд в града.", "date": "2019.03.05", "title": "Оставиха в ареста бащата-насилник от Варна"}
{"url": "https://www.novinite.bg/articles/171910/Arestuvaha-bivsh-kmet-prebil-jestoko-saprugata-si", "text": "Бившият кмет на санданското село Спатово Методи Филипов преби жестоко съпругата си. Кървавият инцидент е станал малко преди 15.00 часа днес. Разяреният мъж грабнал стол и се развихрил, започнал да налага с юмруци младата си жена, пише struma.bg.33-годишната Йорданка, майка на три деца, е със сериозни наранявания. Според очевидци жената е била качена в линейка с тежки кръвоизливи в очите. Мъжът е отведен в полицията.", "date": "2019.03.05", "title": "Арестуваха бивш кмет, пребил жестоко съпругата си"}
{"url": "https://www.novinite.bg/articles/171872/Dneven-horoskop-za-vtornik", "text": "Вашата енергия предвещава успех днес. Ако не се чувствате готови да предприемате действия, помислете още веднъж. Днес трябва да блеснете, не се опитвайте да спрете това.Ще опрете до приятелите си днес, въпреки че те не се интересуват от вас изобщо. Днес е наистина подходящ ден да се свържете с тях и да получите подкрепата, от която се нуждаете.Очаквайте днес да бъдете изправени преди по-голямо предизвикателство, отколкото сте очаквали. Нещата, които ще научите от това предизвикателство, ще са ви от голяма полза. Вижте повече на: ", "date": "2019.03.05", "title": "Дневен хороскоп за вторник"}
{"url": "https://www.novinite.bg/articles/171875/V-Burgas-zadarjaha-izbyagal-zatvornik", "text": "Задържаха обявен за общодържавно издирване 20-годишен криминално проявен бургазлия, съобщиха от ОДМВР-Бургас, цитирани от БГНЕС.На 05.03 около 01.00 часа в резултат на целенасочените полицейски действия на служителите от Пето Районно управление - Бургас е задържан обявен за общодържавно издирване 20-годишен криминално проявен бургазлия, отклонил се преди седмица от работен обект от открит тип, разположен край кв. „Сарафово“.Бургазлията излежавал десетмесечна присъда „лишаване от свобода“ за извършени кражби на вещи. След като се отклонил от обекта, криминално проявения мъж се укривал в различни необитаеми къщи в обитавания от него бургаски квартал „Рудник“, чиито собственици работели извън страната.По време на задържането 20 годишния мъж се държал агресивно, което наложило използването на физическа сила и белезници. Бургазлията ще бъде върнат обратно в бургаския затвор за доизтърпяване на присъдата „лишаване от свобода“. ", "date": "2019.03.05", "title": "В Бургас задържаха избягал затворник"}
{"url": "https://www.novinite.bg/articles/171868/Specsadat-shte-zasedava-po-deloto-sreshtu-Dyankov-Trajkov-i-Prokopiev", "text": "Очаква се Специализираният наказателен съд да проведе заседание по делото, в което обвиняеми са Симеонов Дянков, Иво Прокопиев, Трайчо Трайков и още трима души.Делото е за продажба на занижени цени на държавния дял на енергоразпределителното дружество EVN. Настъпилите щети за държавния бюджет са за близо 28 млн. лв.Разпоредителното заседание трябваше да се състои на 8 ноември 2018 г., но тогава съдът го отложи заради отсъствие на част от адвокатите.Бившият министър на икономиката и енергетиката Трайчо Трайков е обвинен за това, че като длъжностно лице не е положил достатъчно грижи за повереното му имущество. От това са настъпили вреди в особено големи размери, престъплението представлява особено тежък случай.Другите трима подсъдими са изпълнителният директор на „Булброкърс“ Радослав Рачев, Петър Василев и Любомир Евстатиев. Те са обвинени за съзнателно нанасяне на щети на чуждо имущество в особено големи размери.", "date": "2019.03.05", "title": "Спецсъдът ще заседава по делото срещу Дянков, Трайков и Прокопиев"}
{"url": "https://www.novinite.bg/articles/171862/Zasileni-merki-za-sigurnost-zaradi-poseshtenieto-na-Medvedev", "text": "Заради посещението на руския премиер, и днес в София са в сила изключителни мерки за сигурност. В първия ден от визитата на Дмитрий Медведев по част от сградите в центъра имаше и снайперисти. Периодично се затваряха и улици, заради придвижването на делегацията. Тази сутринта руският премиер ще бъде на посещение в Народното събрание. А след това ще учасва в бизнес форум в хотел Балкан. Имайте предвид, че в тези райони ще има затруднения в движението.", "date": "2019.03.05", "title": "Засилени мерки за сигурност заради посещението на Медведев"}
{"url": "https://www.novinite.bg/articles/171876/SASht-sa-gotovi-za-pregovori-s-Rusiya-za-raketite", "text": "Съединените щати са готови на преговори с Русия по Договора за ракетите със среден и по-малък обсег на действие (ДРСМОД), но при определени условия, съобщава Държавния департамент, цитиран от телевизия „Россия 24“ и БГНЕС. Като условие за потенциалните преговори от американското дипломатическо ведомство посочват възможността за провеждане на безпрепятствени проверки заради „сигурността на САЩ и техните партньори“.Припомняме, че в понеделник руският президент Владимир Путин подписа указ за прекратяване от страна на Русия на изпълнението на ДРСМОД, докато САЩ не отстранят нарушенията от тях при изпълнение на задълженията си или до прекратяване на споразумението.ДРСМОД беше подписан през 1987 г. към юни 1991 г. споразумението беше изпълнено – СССР унищожи 1846 ракети, САЩ – 846. само че на 2 февруари след поредица от взаимни обвинения за нарушаване на договора Доналд Тръмп огласи излизането на САЩ от договора.", "date": "2019.03.05", "title": "САЩ са готови за преговори с Русия за ракетите"}
{"url": "https://www.novinite.bg/articles/171878/Otkriha-trup-na-maj-s-neustanovena-samolichnost-v-kashta-v-selo-Bela", "text": "На 2 март в 13.35 часа столичанин сигнализирал на тел.112 за това, че в наследствения си имот в село Бела открил човешки останки.Това съобщиха от пресцентъра на ОДМВР - Видин.При последвалия оглед на местопроизшествието криминалисти, в присъствието на съдебен лекар, установили в едно от помещенията на къщата полуразложен труп на мъж с неустановена самоличност. Не били констатирани данни за насилствена смърт. Трупът е транспортиран за аутопсия в МБАЛ-Видин. Самоличността на мъжа е в процес на установяване.По случая в РУ-Белоградчик е образувано досъдебно производство.", "date": "2019.03.05", "title": "Откриха труп на мъж с неустановена самоличност в къща в село Бела"}
{"url": "https://www.novinite.bg/articles/171888/Tramp-S-Kim-ne-sam-obsajdal-voennite-ucheniya", "text": "Американският президент Доналд Тръмп отрече да е обсъждал със севернокорейския лидер Ким Чен-ун отмяната на военните учения с Южна Корея.Пентагонът и южнокорейската армия потвърдиха, че прекратяват съвместните си военни учения. Тръмп обаче посочи, че е взел това решение „отдавна“, а не след срещата си с Ким Чен-ун във Виетнам, която беше втора между двамата лидери.„Военните учения, или както ги наричам аз военни игри, никога не са били обсъждани с Ким Чен-ун. Това са фалшиви новини! Взех това решение отдавна, защото струва прекалено много пари на американската армия“, написа Доналд Тръмп в Туитър. Срещата между двамата във Виетнам завърши без споразумение за ядрено разоръжаване на Корейския полуостров.", "date": "2019.03.05", "title": "Тръмп: С Ким не съм обсъждал военните учения"}
{"url": "https://www.novinite.bg/articles/171892/ES-se-gotvi-da-otrazyava-ruski-kiberataki", "text": "Трима високопоставени дипломати заявили пред изданието, че става дума за планирани кибератаки срещу организации на ЕС и за разпространяването на фалшиви новини.Също така, заявил един от източниците на вестника, САЩ се опасяват, че Русия на практика ще изпробва на европейските избори тези технологии, които ще използва след това при опита си да повлияе на американските президентски избори през 2020 г.Официални представители на ЕС казват, че възходът на национализма, крайната десница и маргиналните политически субекти в страните на блока и без това създава благоприятна почва за разпространението на дезинформация през социалните мрежи. Но при положение, че и трите основни партии, доминирали досега Европарламента, са с по-слаби позиции отпреди, резултатите от изборите през май ще окажат решаващо влияние на бъдещето на ЕС.Брюксел се опитва да създаде общоевропейска система за ранно предупреждение за дезинформационни атаки, пише „Файненшъл таймс“. Но много дипломати се отнасят скептично към ефективността на такава система, имайки предвид поляризирането на позициите вътре в Евросъюза както по отношение на Русия, така и на важността на усилията за борба с пропагандата.Евросъюзът няма единна разузнавателна служба, отбелязва вестникът. През 2016 г. беше създадена обща група за събиране на информация от членовете на ЕС за потенциални атаки. Сътрудници на тази група използват информация от открити източници и са подготвили много отчети и доклади, разпространени сред страните членки на ЕС, но с какво именно се занимава тази група и как се финансира дейността ѝ остава неясно.„Файненшъл таймс“ припомня, че Кремъл постоянно отхвърля обвиненията за намеса в изборите на други държави и поддръжката на хакерски групи. ", "date": "2019.03.05", "title": "ЕС се готви да отразява руски кибератаки"}
{"url": "https://www.novinite.bg/articles/171861/Dnes-shte-bade-predimno-slanchevo", "text": "Днес ще бъде предимно слънчево време, но от запад облачността ще се увеличава. Привечер в крайните северозападни райони ще превали слаб дъжд, а през нощта от запад на изток на много места в страната ще има превалявания от дъжд. Вятърът ще се ориентира от запад-северозапад, ще е умерен, в Дунавската равнина и временно силен. Максималните температури в повечето райони ще бъдат между 16° и 21°. В планините ще преобладава слънчево време, но от запад облачността бързо ще се увеличава и вплътнява. Привечер в масивите от Западна България ще превали слаб сняг, под 1500 метра – слаб дъжд. Ще духа умерен до силен вятър от запад-северозапад. Максималната температура на височина 1200 метра ще бъде 9-10°, на 2000 метра - около 2°.По Черноморието ще преобладава слънчево време, след обяд с по-значителни увеличения на облачността. Ще духа слаб до умерен вятър от запад-югозапад. Максималните температури ще са 12°-17°. Температурата на морската вода е около 7°. Вълнението на морето ще бъде 2-3 бала.", "date": "2019.03.05", "title": "Днес ще бъде предимно слънчево"}
{"url": "https://www.novinite.bg/articles/171880/Otide-si-producentat-na-Sabudi-se-Vesela-Toteva", "text": "Внезапно почина продуцентът на \"Събуди се\" Весела Тотева. Светла й памет!", "date": "2019.03.05", "title": "Отиде си продуцентът на \"Събуди се\" Весела Тотева"}
{"url": "https://www.novinite.bg/articles/171903/Zadarjane-pod-straja-za-telefonen-izmamnik", "text": "41-годишният Васил П. е с мярка за неотклонение „Задържане под стража“, след като състав на Варненския районен съд е уважил искането на Районната прокуратура.Той е привлечен като обвиняем за измама, извършена повторно – престъпление по член 210, ал. 1, т. 4, във връзка с член 209, ал. 1, във връзка с член 20, ал. 2 от НК. Съучастникът му – 30-годишният Мартин Д., е под домашен арест, с определение на Варненския районен съд от вчера, 4 март, след като е бил привлечен като обвиняем за измама по член 209, ал. 1 от НК.На 27 февруари тази година възрастна жена от Варна е въведена в заблуждение, че помага на полицията да задържи опасни телефонни измамници. На мястото, където измамената изхвърлила поисканите 3700 лева от мним полицейски инспектор, се появил 64-годишният Йордан Й., който взел сумата.Чрез Васил, който действал като муле, двамата били установени. Мъжете се намирали в Румъния, откъдето ръководели измамата. След като влезли в страната през Дунав мост – Русе, Васил и Мартин били задържани и конвоирани до Варна.За Йордан Й. Районната прокуратура във Варна също внесла искане за определяне мярка за неотклонение „Задържане под стража“. Съдът обаче не е уважил искането на обвинението и му взел най-леката мярка за неотклонение – подписка. Срещу определението на Варненския районен съд е внесен протест от Районната прокуратура, който ще се разгледа утре в Окръжния съд, съобщиха от пресцентъра на Апелативна прокуратура - Варна.", "date": "2019.03.05", "title": "\"Задържане под стража\" за телефонен измамник"}
{"url": "https://www.novinite.bg/articles/171901/Chelen-sblasak-mejdu-dva-vlaka-v-Chehiya-ima-postradali", "text": "Двадесет и един души пострадаха при челен сблъсък между два пътнически влака в южния чешки град Бърно тази сутрин, съобщи местната полиция, цитирана от ДПА. Нито един от ранените не е в тежко състояние. На около половината от пострадалите е оказана медицинска помощ в болница, каза говорителка на полицията.Сблъсъкът станал в района на централната железопътна гара на Бърно, в участък, където в момента се извършва голям ремонт.Полицията разследва дали катастрофата се дължи на техническа неизправност или на човешка грешка.", "date": "2019.03.05", "title": "Челен сблъсък между два влака в Чехия, има пострадали"}
{"url": "https://www.novinite.bg/articles/171877/Kakvi-sa-riskovete-pri-mashinnoto-glasuvane", "text": "Oчаквания за напрежение в изборните секции, ако на една машина гласуват повече от 180 избиратели, възможност за манипулации на резултатите от изборите чрез достъп на \"троянски кон\" до софтуера на устройствата и липса на достъп до резултатите от вота при неизправност на машините - това са част от рисковете при машинно гласуване на изборите.Констатациите са в доклад на \"Сова 5\" за пазарно проучване и анализ на гласуването с машини в световен мащаб, който е направен през януари т.г. по поръчка на Централната избирателна комисия (ЦИК) за 23.5 хил. лева. В началото на март избирателната комисия трябва да обяви обществена поръчка за наемането, производството или закупуването на машини за гласуване на следващите избори.За машинно гласуване у нас се говори от години, а възможност за такова трябваше да има във всички близо 12 500 секции на парламентарните избори през 2017 г. Заради кратки срокове ЦИК обаче не успя да осигури машините, а по-късно бе решено да бъде направен пазарен анализ на световната практика. В началото на т.г. ГЕРБ и \"Обединените патриоти\" бяха на път да подкрепят законови поправки за поредно отлагане на машинното гласуване, а БСП се обяви за негов защитник. На среднощно февруарско заседание на парламента бе прието предложението на ДПС за поетапно въвеждане.Според последните промени в Изборния кодекс на изборите за евродепутати през май т.г. трябва да има възможност за гласуване с машини в не по-малко от 3000 секции, на местния вот - в не по-малко от 6000, а по инициатива на ДПС на следващи избори в страната да се гласува само с машини, без да има възможност за гласуване с хартиена бюлетина. И в момента ГЕРБ се обявява против този вид гласуване, но ще го въведе заради желанието на голяма част от обществото. Според партийци поръчаният от ЦИК доклад може да служи като аргумент за отмяната му.Една машина за гласуване с директно електронно записване, според данни от световната практика, може да обслужи около 180 избиратели в рамките на един изборен ден. По-голям брой избиратели би създал напрежение в натоварените часове и в края на деня. Това означава, че ако машинното гласуване се въведе като доминиращ модел за гласуване в България и се използва технологията за директно електронно записване, в повечето избирателни секции ще бъде необходима повече от една машина за гласуване, се посочва в доклада на \"Сова 5\".\"Според българското законодателство машинното гласуване се осъществява на устройство с тъч скрийн, върху който се отбелязва избора и се получава разписка. Накрая на деня се отпечатва протокол от гласуването\", обясниха пред \"Дневник\" от ЦИК. От там обявиха, че става въпрос за машини с директно електронно записване. В комисията обаче не са коментирали въпроса за констатацията, че ако на една машина гласуват повече от 180 избиратели, може да се стигне до напрежение или хаос.В доклада се посочва, че този проблем се смекчава при наличието на две опции за гласуване - с машина и с бюлетина. Според инициираните от ДПС последни поправки в изборните правила от 2020 г. на изборите у нас ще се гласува само с машини.Машините с оптично сканиране са със значително по-голям капацитет и при тях гласуването става по-бързо, т.е. няма проблем, констатира анализът. От ЦИК обясниха, че става въпрос за машини, които сканират хартиената бюлетина - метод, който не фигурира в законодателството.В САЩ се гласува с машини, като по-разпространени и по-често усъвършенствани са тези за оптично записване. Според интерфейса на пазара има три разновидности на машини с директно електронно записване, се посочва в доклада на \"Сова 5\". Само с машини се гласува и в Бразилия, Венецуела, Филипините, Индия и Бутан.В доклада са сравнени машини на над десет производителя, които най-често се използват в САЩ. Цените варират от 2500 до 5000 долара на устройство, а защитите за вота са охраняеми помпи, компютърни защитни механизми и др. Очакванията са при поръчка на по-голям брой машини, или 12 500 - колкото са секциите у нас, да има отстъпка между 10 и 20%.Посочено е още, че наемането би струвало, колкото закупуването, и би било безсмислено, тъй като \"животът\" на машините е между 12 и 15 години. Освен това наемането крие рискове за сигурността на вота, се посочва в доклада. Цитира се и пример с машините на \"Сиела Норма\" АД, чието закупуване и наемане се очаква да е на една и съща цена от 4 000 лв. без ДДС на брой.Представени са и българските машини за гласуване на \"Консорциума: Математици, информатици и работници без граници - българските машини за гласуване и партньори\", производството и доставката на 12 500 от които ще струват между 46 и 61 млн. лева без ДДС.Гласуването с машини във Венецуела прилича на експерименталното гласуване с машини в България на изборите през 2014 г. и през 2016 г., пише в доклада. В него се посочва още, че във Венецуела има биометрично удостоверяване на избирателите, а след гласуването с машина, за което има електронен запис, се издава хартиена бележка.Според световния пример машинното гласуване може да бъде оскъпено при приспособяването на устройствата за гласуване на хора с увреждания, се посочва в доклада на \"Сова 5\". Заради което се препоръчва да се търси друго решение.В доклада са цитирани различни публикации, в които се описва лош опит при гласуване с машини по света. Сред тях е как след грешки и възможности за измама в Германия машинното гласуване е обявено за противоконституционно. Посочено е още, че има мнения, че устройствата са уязвими, тъй като по веригата много хора имат достъп до софтуера и \"може да бъде вкаран троянски кон\". Дадени са примери от САЩ как със заразена магнитна карта машините могат да бъдат хакнати, както и как при неизправност не може да се проверят резултатите.", "date": "2019.03.05", "title": "Какви са рисковете при машинното гласуване"}
{"url": "https://www.novinite.bg/articles/171884/KZK-proveryava-sdelkata-za-Nova-televiziya", "text": "\r\nКомисията за защита на конкуренцията (КЗК) стартира проверка на сделката за придобиване на Нова телевизия от българската „Адванс Медиа Груп“ ЕАД, контролираното от братя Домусчиеви.\r\n\r\nРегулаторът ще направи анализ на концентрациите между предприятията и влиянието върху медийния пазар, става ясно от съобщение, публикувано на сайта на КЗК в Публичния електронен регистър.\r\nПрипомняме, че на 22 февруари, след няколко дни на слухове по темата, беше обявено официално, че Кирил и Георги Домусчиеви заявихи намерението си да придобият 100% от Нова Броудкастинг Груп АД. Прехвърлянето на собствеността подлежи на регулаторно одобрение от антимонополния орган.\r\n„Адванс Медиа Груп“ ЕАД и шведската медийна група Modern Times Group (MTG) са подписали договор за продажба на „Нова Броудкастинг Груп“ АД, част от които е и „Нова телевизия“. Общата стойност на сделката е 185 млн. евро. Споразумението предвижда българската компания да придобие 100% от „Нова телевизия“ и мажоритарен дял в „Нет Инфо“. Очаква се финализирането на сделката да е факт през второто тримесечие на 2019 г.\r\n„Адванс Медиа Груп“ е дъщерно дружество на компанията „Адванс Пропъртис“ ООД, която е  собственост на българските предприемачи Домусчиеви. „Адванс Пропъртис“ притежава над 100 дружества в 23 държави от 10 различни индустрии. Портфолиото на холдинга включва фармацевтичната компания „Хювефарма“, корабната компания „Параходство БМФ“ и пристанищният оператор „БМФ Порт Бургас“. Сред дружествата под шапката на „Адванс“ са още компании за недвижими имоти, енергийни дружества и др.\r\nОсвен политематичният канал Nova, в портфолиото на „Нова Броудкастинг Груп“ влизат още шест филмови и спортни канала. Последният анализ на КЗК показа, че „Нова Броудкастинг Груп“ има между 30 и 40% дял на пазара на телевизионно разпространение за 2016 и 2017 г. Делът на „Нова“ на пазара на телевизионна реклама с национален обхват е между 40 и 50%.\r\n Мотивите за промяната в концепцията са свързани с идеята за стимулиране на извеждането от експлоатация на най-старите автомобили и замяната им с по-нови и по-екологични модели.", "date": "2019.03.05", "title": "КЗК проверява сделката за Нова телевизия"}
{"url": "https://www.novinite.bg/articles/171891/Ubijstvo-v-Plevensko-starec-razstrelya-64-godishen-maj", "text": "Мъж на 64 години е убит в плевенското село Ставерци. Престъплението е станало на 2 март, около 15:30 часа. 87-годишен с пушка e произвел изстрел към 64-годишен. Пострадалият е починал на място, съобщават от ОДМВР-Плевен. Местопрестъплението е посетено от полицейски служители. Извършени са процесуално-следствени действия за изясняване на случая. Оръжието е предадено на служителите на реда и предстоят експертизи. Уведомен е прокурор при ОП - Плевен. Образувано е досъдебно производство за престъпление по чл. 115 от НК. Стрелецът е задържан първоначално за срок до 24 часа. Повдигнато му е обвинение и с постановление на наблюдаващия прокурор е задържан за 72 часа. Работата продължава под контрола и ръководството на прокуратурата.", "date": "2019.03.05", "title": "Убийство в Плевенско - старец разстреля 64-годишен мъж"}
{"url": "https://www.novinite.bg/articles/171899/Donald-Tusk-se-opasyava-ot-vrajdebna-namesa-v-evrovota", "text": "Председателят на Европейския съвет Доналд Туск предупреди днес за риск от враждебна чужда намеса в изборите за Европарламент през май и настоя за бърз старт на „европейския ренесанс“, за който призова по-рано френският лидер Еманюел Макрон, предаде Ройтерс.„Има външни антиевропейски сили, които се стремят, тайно или явно, да повлияят върху демократичния избор на европейците“, заяви Туск на пресконференция в Брюксел. Като подобен пример той окачестви резултата от референдума за Брекзит през 2016 г.„Не позволявайте на политически партии, които са спонсорирани от външни сили, враждебни към Европа, да решават за ключовите приоритети на ЕС“, предупреди полският политик. ", "date": "2019.03.05", "title": "Доналд Туск се опасява от враждебна намеса в евровота"}
{"url": "https://www.novinite.bg/articles/171890/Parvi-sluchaj-na-morbili-v-Plovdiv-i-v-Burgas", "text": "\r\nВ Министерство на здравеопазването са съобщени 66 случая на морбили. От тях 41 са лабораторно потвърдени, заявиха от здравното министерство.\r\n\r\n\r\n\r\n\r\n\r\n\r\n\r\n\r\n\r\n\r\n\r\n\r\n\r\n\r\n\r\n\r\n\r\n", "date": "2019.03.05", "title": "Първи случай на морбили в Пловдив и в Бургас"}
{"url": "https://www.novinite.bg/articles/171885/Mareshki-Treti-strani-da-ne-rushat-dobrite-vrazki-s-Rusiya", "text": "„България и Русия са приятелски държави. Ние изповядваме една вяра, използваме една и съща азбука. Имаме немалко успехи в годините назад в двустранните отношения. Това е отлична база да ги развиваме занапред. Започнали сме заедно много важни икономически проекти, които са в интерес на двата народа, на двете държави“. Това заяви зам.-председателят на НС и лидер на ПП ВОЛЯ Веселин Марешки след официалната среща на ръководството на българския парламент с гостуващия у нас министър- председател на Руската Федерация Дмитрий Медведев. Разговорите се състояха в кабинета на председателя на НС Цвета Караянчева. „И двете държави трябва да положим усилия и да се противопоставим на опитите на трети страни или организации да разрушат добрите връзки между България и Русия и да саботират взаимно-изгодното ни сътрудничество“, категоричен беше Веселин Марешки.", "date": "2019.03.05", "title": "Марешки: Трети страни да не рушат добрите връзки с Русия"}
{"url": "https://www.novinite.bg/articles/171887/Medvedev-Vajno-e-da-se-reshat-problemite-s-vizoviya-rejim", "text": "Важно е да се решат проблемите с визовия режим. С тази задача в Русия се занимава специална комисия. Това заяви по време на българо-руски форум в София руският премиер Дмитрий Медведев, съобщава БГНЕС.\"Всяка година половин милион руски туристи идват в България. Не са малко и тези, които имат и имоти в страната\", отчете премиерът.За последните пет години 56 милиона българи са посетили Русия. Това показва, че различни форуми като Световното по футбол и Олимпиадата са били център на внимание.С Борисов са обсъждали различни проекти за развитие на културен туризъм между отделни градове, обсъдени са и възможности за подобряване на съвместните авиопревози между двете страни. ", "date": "2019.03.05", "title": "Медведев: Важно е да се решат проблемите с визовия режим"}
{"url": "https://www.novinite.bg/articles/171869/Vojnata-po-patishtata-vze-tri-jertvi", "text": "Трима души са загинали, а 9 са ранени при 10 тежки катастрофи в страната през изминалото денонощие. Това съобщиха от пресцентъра на МВР. В столицата са регистрирани 18 леки и 3 тежки пътни инцидента, при които има двама загинали и трима ранени. От началото на годината са станали 867 пътнотранспортни произшествия, при които са загинали 70 души, а 1079 са ранени.", "date": "2019.03.05", "title": "Войната по пътищата взе три жертви"}
{"url": "https://www.novinite.bg/articles/171873/Katastrofa-mejdu-pikap-i-taksi-zatrudni-dvijenieto-po-AM-Trakiya", "text": "Катастрофа между пикап и такси ограничи движението по АМ \"Тракия\" в посока Бургас. Сигналът за инцидента е получен в 8.45 ч. във вторник.Според информацията, пикап със старозагорска регистрация ударил пловдивски таксиметров автомобил, който се завъртял и се блъснал в разделителната мантинела. Въпреки че таксито е със значителни материални щети, никой от пътуващите в него не е пострадал сериозно. Всички участници в инцидента са прегледани на място от екип на Спешна помощ.Движението е ограничено и се извършва в средната лента. Водачите да бъдат внимателни и да се съобразяват с разпорежданията на полицейските служители, предупреждават от АПИ.", "date": "2019.03.05", "title": "Катастрофа между пикап и такси затрудни движението по АМ \"Тракия\""}
{"url": "https://www.novinite.bg/articles/171894/Siderov-pritesnen-Dano-vanshen-prast-ne-spre-Turski-potok", "text": "\"Дано някой външен пръст отново не се намеси да спре \"Турски поток\", дано да удържим. Това заяви в парламента шефът на парламентарната група на \"Обединени патриоти\" и лидер на \"Атака\" Волен Сидеров след среща с руския премиер Дмитрий Медведев. Сидеров, който беше известен като \"Златния пръст на тройната коалиция\",  разговаря с руския гост като зам.-председател на групата за приятелство с Русия в Народното събрание. \"Вярвам, че днес имаме премиер, който води по-балансирана политика от предишни такива, ще удържи националния интерес и ще даде уверенията за това \"Турски поток\" да бъде гарантиран. Премиерът Бойко Борисов има искрено желание да се постигне договореност. Вярвам, че той не само има желание, разбира, осъзнава, а и работи за реализацията на проектите \"Турски поток\" и АЕЦ \"Белене\". Намесата отвън в каква степен ще бъде и до колко ще удържи е въпрос на устойчивост.Зам.-държавният секретар на САЩ дойде и небрежно подхвърли нещо против това \"Турски поток\" да минава през България отново. Надявам се този път това да бъде просто подметнато изречение, да не се вземе толкова сериозно, да не спре двата важни проекта\", заяви още Сидеров. Той обясни, че досега не се е срещал с Медведев, но го определи като изключително интелигентен, проницателен и точен.И напомни, че \"Атака\" винаги е подкрепяла \"Южен поток\" и АЕЦ \"Белене\".\"И единият, и другият бяха провалени поради външна намеса. Дмитрий Медведев го загатна в разговора, деликатно и дипломатично. Каза, че е добре тези решения да се взимат без толкова външна намеса\", обясни Сидеров.Той изтъкна, че не знае как ще завърша преговорите, но като част от управляващото мнозинство ще направи каквото е възможно за реализирането \"Турски поток\" и той да минава през България, а не през Гърция, каквато възможност има.Според него, ако извоюваме \"Турски поток\" да преминава през България, това ще бъде някакъв вариант на \"Южен поток\" и ще е изгоден за нас, защото ставаме стратегически много по-важна държава. По думите на Сидеров, ако АЕЦ \"Белене\" работеше, БВП на България сигурно щеше да скочи с 20%, а икономическият ръст с 3-5%. Ако \"Южен поток\" беше направен икономическият ръст на България щеше да бъде двоен, даже повече, изтъкна той.\"Работя за нормализирането на икономическите отношения с Русия и бих работил във всяка една функция. Ако \"Атака\" има представител в европарламента, той ще работи за това да паднат санкциите срещу Русия, а отношенията между ЕС и Руската федерация да бъдат нормализирани\", подчерта лидерът на \"Атака\".В отговор на въпрос вижда ли връзка между посещението на генералният секретар на НАТО Йенс Столтенберг и руския премиер, той посочи:  \"Обикновено тези посещения се планират много време, особено на руския премиер. Те са съпроводени с тежки делегации. Едва ли са се гонили, за да съвпаднат\". В посещението на Столтенберг има неизяснени моменти- какво точно иска НАТО от нас. Чувам и разбирам по неформален начин за някакви амбиции на НАТО ние да станем фронт, разбираме САЩ, срещу Русия. Тук да бъдат разположени оръжия, сега имаме само радарни съоръжения\", добави Сидеров.По отношение на ситуацията в патриотичната коалиция той обясни, че в средата на март на свой форум \"Атака\" ще реши как да се яви на евровота, ако скоро не се разберат с НФСБ и ВМРО.\"Ако не сме заедно, да го направим културно, но да бъде комбинирано с ясно уверение, че управленският мандат ще бъде изкаран докрай, програмата - изпълнена и няма пряка връзка между явяването на патриотичните партии (заедно или поотделно) с мандата на правителството. Т.е. г-н Борисов да го оставим да направи един пълен мандат, да се види какво е направено и тогава да се критикува, анализира, одобрява управлението на ГЕРБ-Патриоти\", допълни той.Според него начинът на общуване вътре в т.нар. малка коалиция не е писма през медиите, а мъжки разговор.Той отново припомни позицията си, че не е важно кой ще води листата, а какви идеи ще защитава представителят на патриотите в Европарламента.", "date": "2019.03.05", "title": "Сидеров притеснен: Дано външен пръст не спре \"Турски поток\""}
{"url": "https://www.novinite.bg/articles/171895/Rumen-Petkov-i-Dmitrij-Medvedev-se-sreshtnaha-i-razgovaryaha-za-otnosheniyata-mejdu-PP-ABV-i-Edinna-Rusiya", "text": "Председателят на ПП АБВ Румен Петков и министър-председателят на Русия Дмитрий Медведев се срещнаха и разговаряха за отношенията между ПП АБВ и „Единна Русия“. От името на АБВ-Младежи, Петков подари на Медведев Патриотичния календар, вече традиционен и дело на младежите от партията. Първата дата в календара е 3 март – началото на съвременната българска държава и проследява и отбелязва всички исторически за България събития. АБВ-Младежи поддържа изключително близко партньорство с младежите на „Единна Русия“ – „Млада гвардия“, за които Румен Петков изпрати поздрави чрез руския министър-председател. Като подарък от Румен Петков Дмитрий Медведев получи и писалка от серията, издадени по повод 140 години от установяването на дипломатически отношения между България и Русия. Тя е с инкрустация на поименен списък на посланиците на Руската федерация, служили в България. Медведев прие подаръците с благодарност и изрази надежда, че в бъдеще с юбилейната писалка ще подписва само документи, които подпомагат динамиката в развитието на отношенията между България и Русия", "date": "2019.03.05", "title": "Румен Петков и Дмитрий Медведев се срещнаха и разговаряха за отношенията между ПП АБВ и „Единна Русия“"}
{"url": "https://www.novinite.bg/articles/171896/Eva-Majdel-Priehme-merki-za-borbata-s-teroristichnoto-sadarjanie-onlajn", "text": "„Над 1200 пропагандни материала са били публикувани всеки месец от Ислямска държава, което е накарало над 50 хиляди души, сред които и 5 хиляди европейци да напуснат дома си и да се присъединят към терора. В Комисията по вътрешен пазар приехме становище, с което правим така че терористичното съдържание онлайн да става все по-трудно достъпно до пълното му изчезване.“, коментира българският евродепутат Ева Майдел непосредствено след гласуването в понеделник, 4 март 2019 г. В становището си Работната комисия по вътрешен пазар и защита на потребителите, на която Ева Майдел е член и докладчик по досието за групата на ЕНП, посочва важността на трансграничното сътрудничество. „Уебсайтовете в повечето случаи са достъпни от всяка точка на ЕС. Независимо дали сте в България, Испания или в Холандия - можете да влезете в почти всеки уебсайт. Следователно е много лесно съдържание на испански например, в което се обяснява организацията на терористичен акт, да бъде в холандски сайт, където шансовете да бъде открито от органите на реда да са по-малки поради езиковата бариера. В Комисията по вътрешен пазар подсилихме възможността която и да е страна членка, в случая Испания, директно да се свърже с уебсайта и да поиска премахване на съдържанието, като едновременно с това информира холандските органи на реда“, поясни българският евродепутат Ева Майдел (ГЕРБ/ЕНП). Становището на Комисията по вътрешен пазар ще послужи на Комисията по гражданските свободи като основа за допълнителни разисквания, след което ще бъде одобрена окончателната позиция на Европейския парламент. „Според проучване на Евробарометър над 65% от хората смятат, че интернет не е безопасно пространство, а над 90% от анкетираните са на мнение, че премахването на нелегалното съдържание е важна задача. В Европарламента работим за оправдаването на тези очаквания на гражданите“, добави още Майдел.", "date": "2019.03.05", "title": "Ева Майдел: Приехме мерки за борбата с терористичното съдържание онлайн"}
{"url": "https://www.novinite.bg/articles/171886/Borisov-V-usloviyata-na-sankcii-uspyavame-da-poddarjame-pragmatichni-otnosheniya-s-Rusiya", "text": "В условията на санкции успяваме да поддържаме прагматични отношения с Русия. Не бива да се делим на русофили и русофоби, нека да си гледаме важните български решения. Това заяви премиерът Бойко Борисов, съобщава БГНЕС.\"В 59 града имаме центрове за издаване на руски визи от 1 февруари. С министъра на туризма Ангелкова обсъждаме вариант да се направи сметка за подпомагане на бранша\", разкри премиерът.Борисов се съгласи с руския министър на икономическото развитие Максим Орешкин, че страната ни не е конкурентоспособна спрямо Турция и Гърция. Борисов каза още, че страната ни стотици милиони заради санкциите срещу Русия в селското стопанство. ", "date": "2019.03.05", "title": "Борисов: В условията на санкции успяваме да поддържаме прагматични отношения с Русия"}
{"url": "https://www.novinite.bg/articles/171874/Izvanredno-Osuetiha-opit-za-palej-na-policiyata-vav-Vidin", "text": "Вандали са били арестувани при опит да подпалят сградата на граничното полицейско управление във Видин. Бандитите са действали в нощта на вторник срещу сряда миналата седмица по информация на topnovini.bg. Днес от 11ч. заместникът на главния прокурор Иван Гешев и главният секретар на МВР Ивайло Иванов ще дадат подробности около престъплението.Полицията и прокуратурата са действали светкавично и са осуетили навреме готвещото се престъпление, което е могло да доведе и до жертви. На този етап все още не е ясно какво е подтикнало двамата мъже да атакуват сградата на полицейското управление в северозападния град.Преди да успеят да извършат палеж, бандитите са били изненадани от полицията и закопчани с белезници. Прокуратурата вече им е повдигнала обвинение и те са прибрани първоначално за 72 часа.В четвъртък магистратите ще настояват пред Окръжния съд във Видин мерките за неотклонение на анархистите да бъдат удължени предвид множеството събрани доказателства престъплението, което са подготвяли. ", "date": "2019.03.05", "title": "Извънредно: Осуетиха опит за палеж на полицията във Видин"}
{"url": "https://www.novinite.bg/articles/171879/Eva-Majdel-Ot-2021-g-spirame-da-mestim-strelkite-na-chasovnika", "text": "„От 2021 г спираме да местим стрелките на часовника. Мнозинството от българските и европейските граждани ясно казаха, че смяната на времето с един час напред и назад им влияе отрицателно, следователно евродепутатите се обединихме зад гражданите и поискахме това въртене на часовника да спре от 2021г.“, коментира Ева Майдел по повод гласуването на позицията на Европейския парламент по темата. „Искаме тази крачка към хармонизирано време да бъде възможно най-безопасна, както за гражданите, така и за вътрешния пазар. В тази връзка се радвам, че в транспортната комисия се одобри създаването на координационен механизъм с който държавите да синхронизират времето. Този механизъм бе предложен от Комисията по вътрешен пазар, в която бях докладчик за групата на ЕНП.“, коментира Ева Майдел Директивата на ЕК, дойде в отговор на широка обществена консултация, в която над 90% от гражданите казаха „Стоп“ на местенето на стрелките. „Ясно е, че ако преди време аргументите за въвеждането на зимно и лятно часово време са били най-вече заради икономии на електроенергия, то днес тези икономии са незначителни, взимайки предвид технологиите на всички електроуреди за намаляване на консумацията на енергия.“, добави българският евродепутат", "date": "2019.03.05", "title": "Ева Майдел: От 2021 г спираме да местим стрелките на часовника"}
{"url": "https://www.novinite.bg/articles/171881/Shoforite-v-gradskiya-transport-na-Sofiya-prodaljavat-da-badat-nedovolni", "text": "Шофьорите в градския транспорт на София продължават да бъдат недоволни. Това става ясно от отверено писмо до медиите, в което автобусните и тролейбусните шофьори и ватманите горещо канят кмета Йорданка Фандъкова на следващото заседание на транспортната комисия в Столична община - 13.03. Причината - за да чуе тя от първо лице исканията им, а не от синдикатите.Припомняме, че писмото идва сред като в края на миналата седмица Фандъкова се срещна с представители на двата синдиката - КНСБ и Подкрепа и реши в рамките на 3 години заплатата на водачите да се увеличава с по 10% на година. Както и да бъдат наказани преките работодатели - шефовете на столичния ел. транспорт и автотранспорт за допускане на извънреден труд над позволеното от Закона.", "date": "2019.03.05", "title": "Шофьорите в градския транспорт на София продължават да бъдат недоволни"}
{"url": "https://www.novinite.bg/articles/171905/Borisov-Medvedev-ocharovan-ot-zlatoto-na-trakite", "text": "Руският премиер Дмитрий Медведев е любител фотограф и остана очарован при посещението му при Тракийското съкровище. Това съобщи премиерът Бойко Борисов на българо-руския бизнес форум за развитие на туризма. „В условията на санкции и на голямо напрежение на многополюсния свят, ние с Дмитрий Медведев успяваме да поддържаме доста добри и прагматични работни отношения. Не бива пак да се делим като нация на русофили, русофоби. Нека си гледаме нашите важни български интереси“, каза Борисов. Той очерта сферите, в които България и Русия ще работят за увеличаване на туристите: исторически, културен, поклоннически и детски туризъм.„Имаме добри неща, които можем да предложим в сферата на историческия, културния и религиозния туризъм. Стотици милиони държавата вложи в църкви, манастири, джамии. Въпреки трудните международни отношения, успяхме да запазим добрия тон, който дава възможност там, където не попадат санкциите с цялата си гилотина, максимално да можем да развиваме отношенията си. В 59 града имаме центрове за издаване на визи от 1 февруари, за да се улеснят максимално туристите“, заяви Борисов. Той подчерта, че се водят разговори за фериботна връзка между Бургас и Новоросийск.„С министъра на туризма и Сдружението на общините обсъждаме, за да можем да отговорим на конкуренцията от Турция, да направят точна сметка, за да се подпомогне браншът. Защото имаме и зимен, и летен, и голф, и ловен туризъм, където може да се направи много. Не случайно и на нашите бази непрекъснато се подготвят руски спортисти“, посочи Борисов.Той подчерта, че България ще се постарае да бъде по-гъвкава. „Защото действително при тази конкуренция туристът избира най-добра дестинация – цена, обслужване, качество на храна и сигурност. В това отношение на пръв поглед изглежда лесно, но нашата балансирана външна политика дава до голяма степен и сигурността, защото ние поддържаме прекрасни отношения и с Катар, и с Египет, и със Саудитска Арабия, и със Сърбия, и с Косово, и с Палестина“, коментира Борисов. „Водим миролюбива политика, за да можем да бъде максимално защитени“, посочи той.„В сферата на детския туризъм с Медведев говорих да му пратим снимки на пионерския лагер на Камчия, за да можем да развием и това“, коментира Борисов. „Стотици милиони губим заради санкциите, затова винаги съм настоявал да се върнем на масата за преговори“, посочи той. Бойко Борисов обясни, че България се гордее със стабилния лев и връзката му с еврото. \"И очакваме тази година да ни поканят в чакалнята на еврозоната\", каза още той. ", "date": "2019.03.05", "title": "Борисов: Медведев очарован от златото на траките"}
{"url": "https://www.novinite.bg/articles/171909/Pravnata-komisiya-v-NS-othvarli-vetoto-na-Izborniya-kodeks", "text": "Правната комисия в парламента отхвърли ветото на президента, наложено върху текстове от промените в Изборния кодекс.Решението беше взето единодушно от всички членове на комисията.Представителите на БСП отсъстваха.", "date": "2019.03.05", "title": "Правната комисия в НС отхвърли ветото на Изборния кодекс"}
{"url": "https://www.novinite.bg/articles/171864/Petkova-Tehnologiyata-za-izgrajdane-na-AEC-Belene-e-naj-savremennata-i-naj-sigurnata", "text": "Това, което беше обсъдено вчера между премиера Борисов и премиера Медведев, по никакъв начин не можем да говорим за увеличаване на зависимостта от Русия. Това каза министърът на енергетиката Теменужка Петкова в ефира на „Здравей, България”.\"Нашият национален интерес и нашата политика в областта на енергетиката са много ясно дефинирани и те са свързани с това да осигурим сигурността на доставките на енергийни ресурси и да създадем условия за диверсификация на източниците и маршрути за доставка на природен газ, тъй като това на практика означава и енергийна сигурност, конкуренция и конкурентоспособна икономика\", посочи Петкова.  Министърът коментира и изграждането на АЕЦ „Белене” и неговата рентабилност към момента. „Сега е лесно да се говори каква е била стойността на проекта през 2006 година. Тя е 3 млрд. 997 млн. евро, но в тях не е включена ескалацията. В рамките на разговорите, които са водени от 2006 до 2008 година не е финализиран договорът за изграждането на централата и не са определени неговите параметри в това число и параметрите, свързани с финансите”, поясни тя.По думите й технологията за изграждане на реактора е най-съвременната и най-сигурната. „Към настоящия момент притежаваме оборудване, което е платено, площадка, която е лицензирана, притежаваме и огромна част от документите, свързани с лицензирането на този проект, така че са налице всички предпоставки да бъде направен опит този проект да бъде реализиран на пазарен принцип. /.../ Тази площадка е изградена за ядрена централа. Тя притежава цялата необходима инфраструктура”, обясни тя.„Ситуацията днес е много по-различна от тази, която беше през 2012 г. , когато беше взето решение за спиране на проекта. Тогава беше налице и тази финансово-икономическа криза, която не даде възможност за намиране на най-добрия финансов модел за реализация на проекта”, каза още тя.Петкова подчерта, че към настоящия момент е налице сериозен инвеститорски интерес към реализацията на проекта. Той е от страна на китайската компания CNNC, която е най-голямата държавна ядрена корпорация в Китай. Заявен е интерес и от страна на „Фрамaтом”, от страна на Корейската хидро-атомна корпорация, „Дженерал електрик” и „Росатом”. „Всички тези заявки, които се правят в момента, говорят за това, че към този проект, при тези условия сме обявили, е налице такъв интерес”, обясни тя.Енергийният министър уточни, че липсващата инфраструктура по трасето за „Турски поток” е 484 км и ще бъде изградена от компресорна станция „Провадия”  до българо-сръбската граница. Тя посочи, че и България, и „Газпром” са извлекли своите поуки, свързани с реализацията на проекта „Южен поток”. „Това, което направихме във връзка с реализацията на \"Турски поток\" за разширение на газопреносната инфраструктура на територията на България от българо-турска граница до българо-сръбска граница е изцяло в съответствие с европейските правила. /.../ ЕК е убедена в това, че България работи за диверсификация именно чрез изграждането на липсващата инфраструктура и на тези междусистемни връзки, които трябва да изградим със съседните страни\", посочи тя.Петкова заяви, че приходите, които ще се реализират от „Турски поток” за година, са над 397 млн. лв., което означава, че до 2039 година България ще си възвърне инвестицията в проекта.", "date": "2019.03.05", "title": "Петкова: Технологията за изграждане на АЕЦ „Белене” е най-съвременната и най-сигурната"}
{"url": "https://www.novinite.bg/articles/171911/Ot-Gazprom-kategorichni-Nyama-da-uchastvame-v-gazoviya-hab-Balkan", "text": "\"Газпром\" не планира да участва в газовия хъб \"Балкан\" в България. Това заяви президентът на газовия холдинг Алексей Милер в интервю за ТАСС след срещата между българския премиер Бойко Борисов и руския му колега Дмитрий Медведев. Изказването дойде и в отговор на изявлението на българския министър-председател, че \"трябва да забравим понятията \"Южен поток\" и \"Турски поток\" и да говорим за газов хъб \"Балкан\". \"Газпром“ не участва в този проект. Всички наши газови ресурси в този регион са договорени на дългосрочна основа\", заяви категорично Милер. Основна цел на страната ни е именно изграждането на газоразпределителния център \"Балкан\", като през ноември 2015 г. той беше включен в списъка с проекти от \"общ интерес\" на Европейския съюз. Предвижда се на българска територия да се събират и преразпределят газовите потоци чрез интерконекторите със съседните страни. В средата на февруари 2017 г. ЕК отпусна на България около 1 милион евро за разработването на техническия и икономически анализ на проекта. В същото време Милер изрази надежда \"Северен поток 2\" да не сподели съдбата на \"Южен поток\" и в същото време обяви, че строежът на \"Турски поток\" е извършен предсрочно", "date": "2019.03.05", "title": "От \"Газпром\" категорични: Няма да участваме в газовия хъб \"Балкан\""}
{"url": "https://www.novinite.bg/articles/171914/Dobar-otskok-na-prodajbite-na-drebno-v-ES-i-evrozonata", "text": "Продажбите на дребно в еврозоната и в ЕС отскочиха рязко през януари, заличавайки голяма част от техния силен спад през декември, което е сигнал, че вътрешното потребление вероятно ще остане важен генератор за очаквания макар и по-слаб икономически растеж в Европа през последното тримесечие на изминалата година. Продажбите на дребно в България нараснаха по-скромно, но и те компенсираха почти напълно отслабването на търговията на дребно в края на 2018-а година, показват данни на Евростат, предаде БНР.През януари търговията на дребно в еврозоната нарасна с 1,3% спрямо декември, когато се сви с 1,4% (възходяща ревизия от предишна оценка за спад с 1,6%), потвърждавайки осреднените очаквания на финансовите пазари. Солидно повишение с 1,7% е отчетено при продажбите на нехранителни продукти и с 1,6% при продажбите на храни, напитки и тютюневи изделия, докато продажбите на автомобилно гориво се повишиха с 0,6 на сто.На годишна база растежът на продажбите на дребно в еврозоната се ускори през януари до 2,2% от 0,3% през декември, като основен генератор на растежа при търговията на дребно на годишна база оказва повишението с 4,3% при продажбите на автомобилни горива, докато продажбите на нехранителни се увеличиха с 1,7%, а на храни, напитки и тютюневи изделия - с 2,2 на сто.Самият отскок при продажбите на дребно идва в момент, когато потребителските нагласи сякаш започнаха да се възстановяват след тяхното влошаване през голяма част от предходната година и намирайки подкрепа от спадащите нива на безработица и увеличаващите се заплати.В рамките на целия ЕС продажбите на дребно през януари се увеличиха с 1,1% спрямо декември, когато се свиха с цели 1,3%, докато на годишна база техният растеж се подобри рязко до 2,5% от 0,9% месец по-рано.Спрямо осреднените данни за ЕС, Евростат отчете по-сдържано повишение на продажбите на дребно в България на месечна база и по-силен растеж на годишна база.През януари търговията на дребно в нашата страна нарасна с 0,4% спрямо декември, когато обаче се сви с 0,5%, връщайки се на пътя на растеж, който беше в сила от октомври 2018-а година насам. По този показател България се намира в т.нар. \"златна среда\" сред всички 28 страни - членки на ЕС.В същото време растежът на продажбите на дребно в България на годишна база се укори през януари до 3,2% от 2,9% през декември, оставяйки в сила за 28-и пореден месец. По-добро повишение на търговията на дребно през януари е отчетно в дванадесет други страни-членки, като най-силен растеж на годишна база беше отчетен в Словения (повишение с 11,0%), Ирландия (с 8,1%) и Румъния (с 6,7%).", "date": "2019.03.05", "title": "Добър отскок на продажбите на дребно в ЕС и еврозоната"}
{"url": "https://www.novinite.bg/articles/171906/Korneliya-Ninova-Pravitelstvoto-poiskalo-li-e-garancii-ot-EK-za-Turski-potok", "text": "\"Оценяваме много високо и положително визитата на руския премиер Дмитрий Медведев. Това е стъпка за диалог и подобряване на отношенията между нашите две страни. От нея, обаче, няма конкретни резултати за България и стратегическите ни енергийни проекти\". Това каза председателят на НС на БСП Корнелия Нинова на пресконференция в централата на партията. Тя припомни, че позицията на БСП по енергийните проекти, които бяха основната тема при посещението, винаги е била ясна. \"България има нужда от тях и от АЕЦ \"Белене\", и от Южен поток. Подкрепихме и преминаването на \"Турски поток\" през България\", каза още лидерът на левицата. Нинова коментира, че е добре, че премиерът Борисов е претърпял развитие по тези теми и от първоначалната оценка за „гьол“, вече оценява АЕЦ „Белене“ като стратегически важен обект за България. Тя добави, че от спирането на \"Южен поток\" той стигна до необходимост от преминаване на трасето на \"Турски поток\" през България. \"Правителствата на Борисов загубиха много време и възможности за България през тези години. От срещата между двамата премиери стана ясно, че руската страна няма да се ангажира с проекта \"Турски поток\" през България, докато не получи гаранции от ЕК. Затова имаме въпроси към правителството на България\", каза още лидерът на социалистите. Нинова попита- поискал ли е кабинетът такива гаранции? Ако да- получил ли ги е, ако не е- защо не го е направил? \"Какви стъпки ще предприеме кабинетът оттук нататък да получим такива гаранции от ЕК, за да може да стартира целият процес? Ако не направи нещо, би изглеждало, че правителството на България е само на етап добри пожелания, предизборен ПР преди европейските избори и нищо конкретно - като подписано споразумение и договорки между двете страни\", коментира още Корнелия Нинова. Тя заяви, че оттук нататък на ход е премиерът Борисов. \"ЕС се управлява от неговите партньори, затова искаме той да отправи към ЕК питане за гаранции и да ги получи в интерес на България\", подчерта председателят на БСП. Корнелия Нинова посочи, че левицата е дала подкрепата и положителното си мнение и за газовия хъб \"Балкан\" и обяви, че вече е изтекла информация, че г-н Алексей Милер е заявил, че \"Газпром\" не планира да участва в проекта газов хъб \"Балкан\" в България.", "date": "2019.03.05", "title": "Корнелия Нинова: Правителството поискало ли е гаранции от ЕК за Турски поток"}
{"url": "https://www.novinite.bg/articles/171904/500-000-ruski-turisti-godishno-u-nas", "text": "Русия подготвя мащабен проект за улесняване на визовия режимОколо половин милион туристи от Русия всяка година идват в България. Значителна част от тях имат недвижими имоти на крайбрежията – според различни оценки около 30 000 души. Това съобщи премиерът на Русия Дмитрий Медведев при откриването на българо-руския бизнес форум в областта на туризма.Добрата туристическа инфраструктура на добра цена и климатът привличат най-вече руските туристи. Сигурността също е много важна черта. С една дума – тук са създадени всички условия за добра и пълноценна почивка, включително и с деца“, подчерта Медведев. Той съобщи, че около 50 000 българи ходят на почивка в Русия. И Русия има какво да предложи – Олимпиада, Световно по футбол, има много градове, където ходят туристи освен Москва. Искаме за нашите български приятели да разкрием цялата ни страна“, каза руският премиер. Той подчерта, че най-важно за Русия е да има добро ниво на обслужване. „Защото на някои места то е високо, но на други - все още не. Стараем се да се опрем на световната практика в тази сфера. Стараем се да предложим и нови туристически маршрути“, посочи той.„Между Русия и България има туризъм и той е на доста добро ниво. Нашата обща култура и гостоприемството са основата за това“, даде оценката си руският премиер.Подготвяме мащабен проект, който предвижда улесняване на визовия режим за туристи от всички страни, съобщи още Дмитрий Медведев.„Сега реализираме мащабен проект Международна кооперация и износ, който предвижда работа за улесняване на визовия режим за туристи от всички страни. Ще се занимаваме с това през есента – това е сложна задача. Ако говорим за туристическия обмен с ЕС, готови сме за най-модерни визови решения“, заяви Медведев.Той обясни, че Русия е на първо място по брой Национални паркове в света. „Територията ни е много голяма, природата ни е богато надарила, затова ще направим каквото можем, за да могат повече хора да се запознаят с това“, каза руският премиер.Русия започва да инвестира в екотуризъм. Една от големите й цели е и развитие на историческия туризъм.„Вчера с Бойко Борисов коментирахме въпросите за комуникацията между градовете ни с морски пристанища. Това наистина е нещо важно особено в условия, в които съседите не спят и с удоволствие развиват такива комуникации – и морски превози, и авиационни“, каза Медведев.„Смятам, че туризмът е икономическа насока. Сега се откриват особени възможности и задачата ни е да се придържаме към максимално нестандартни подходи. Всеки, който предложи интересен туристически продукт, ще спечели“, заяви той. ", "date": "2019.03.05", "title": "500 000 руски туристи годишно у нас"}
