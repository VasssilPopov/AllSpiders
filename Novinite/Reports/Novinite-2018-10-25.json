{"url": "https://www.novinite.bg/articles/166433/Dermatolozi-ot-VMA-preglejdat-bezplatno-za-psoriazis", "text": "Във връзка със Световния ден за борба с псориазиса 29 октомври специалисти от Военномедицинска академия (ВМА) организират безплатни профилактични прегледи.В рамките на кампанията пациентите ще имат възможност да се запознаят с всички съвременни методи за лечение на заболяването, прилагани в клиниката, която е национален център за борба с псориазиса.Причините за появата на заболяването са различни, като основополагащ е начинът на живот. Най-често псориазисът се развива вследствие на емоционален стрес, но понякога и след употребата на някои медикаменти.Дерматолозите подчертават, че заболяването протича индивидуално, обикновено има епизоди на обостряне. Трябва да се знае, че освен кожата, псориазисът може да засегне ставите и вътрешните органи. Затова и препоръката им е да не се прибягва да самолечение, а да се потърси специализирана медицинска помощ.Консултациите ще се проведат от 29 до 31 октомври от 10.00 до 13.00 часа в кабинет 218 в поликлиниката на ВМА. За целта е необходимо предварително записване на телефони 02/92 26 181 - от 9.00-18.00 ч., и 02/92 25 002 - от 9.00-14.00 ч.", "date": "2018.10.25", "title": "Дерматолози от ВМА преглеждат безплатно за псориазис"}
{"url": "https://www.novinite.bg/articles/166441/Mitnicite-pred-strukturni-reformi-nyama-da-se-slivat-s-NAP", "text": "\"Предвиждат се структурни реформи в Агенция „Митници\", заявява финансовият министър Владислав Горанов в отговор на депутатски въпрос.Предвижданите структурни промени се изразяват в създаване на нови териториални структури, както и законова възможност в Централно митническо управление на агенцията да бъде създадена главна дирекция, с оглед по-добра координация, ръководство и контрол при осъществяване на приоритетни функции и задачи.Очакваните ефекти от преструктурирането са подобряване на държавната политика в областта на противодействието на митническите, валутните и акцизните нарушения и престъпления, на незаконния трафик на наркотични вещества, прекурсори, оръжия и изделия, и технологии с двойна употреба и на защита права върху интелектуална собственост, което от своя страна е един от основните приоритети, залегнал в Програмата за управление на правителството за периода 2017-2021 година.С реализирането на тези структурни промени ще се създадат възможности за по-добра координация, ръководство и контрол при осъществяване на основните функции и задачи на Агенция „Митници\". \"Структурните реформи се предвиждат и с оглед големия обем от задачи, изпълнявани от митническата администрация, свързани с осигуряване спазването на изискванията на националното и съюзното законодателство\", подчерта Горанов, цитиран от БГНЕС.Той отбелязва още, че с реформата ще се постигне облекчаване на администрацията от излишни структури, повишаване на качеството на административния капацитет и оптимизиране на вертикалната организационна структура, увеличаване на оперативния състав за сметка на ръководните кадри, повишаване на ефективността на работа на митническите учреждения, оптимизиране на натовареността на митническите служители, увеличаване на приходите в резултат на засилените контролни функции.На въпроса има ли развитие на предложението от 43-тото Народно събрание за сливането на Агенция „Митници и НАП\", Горанов отговаря, че към настоящия момент не се предвижда сливане на посочените две администрации.", "date": "2018.10.25", "title": "Митниците пред структурни реформи, няма да се сливат с НАП"}
{"url": "https://www.novinite.bg/articles/166427/Burniyat-vyatar-ostavi-bez-tok-nad-40-sela-v-oblast-Kardjali", "text": "Бурен вятър с пориви от 100 километра в час остави без ток над 40 села в област Кърджали. Стихията се разрази около полунощ и продължи близо 2 часа. Най-засегнати са общините Ардино, Крумовград и Черноочене, става ясно от справка на електроразпределителното дружество EVN.  Аварийни екипи работят за отстраняване на повредите, като се очаква те да бъдат отстранени до края на деня. Засега няма данни за нанесени щети и пострадали хора от бурния вятър, предаде БНР. ", "date": "2018.10.25", "title": "Бурният вятър остави без ток над 40 села в област Кърджали"}
{"url": "https://www.novinite.bg/articles/166426/Ot-Balgarski-pacientski-forum-se-pritesnyavat-che-lekarite-shte-zapochnat-da-izpisvat-naj-evtinite-lekarstva", "text": "В проектобюджета на Здравната каса за 2019 година се въвежда принципът лекарите за изписват най-евтиното лекарство, заплащано от Касата за всяко едно заболяване. Това ще принуди пациентите да доплащат за скъпоструващи терапии или въобще да не се лекуват, заяви Иван Георгиев, председател на Федерация \"Български пациентски форум\":\"Ще се наложи на пациенти с псориазис, които са до 80 килограма, ще бъде примерно около 15 хиляди доплащането. Ако сте над 80 килограма, ще се доплаща 20 хиляди на година. Хора, които сме най-бедни в ЕС, дори 5 хиляди лева доплащане, това означава, че ще има български граждани, които няма да се лекуват. Само по себе си ги обрича на тежки увреждания.\"Според проф. Илко Гетов, председател на Българския фармацевтичен съюз промяната се въвежда с цел да се обвържат резултатите от лечението с вложените ресурси в него:\"Здравната каса няма как да изписва най-евтиното лекарство, Здравната каса може да въведе някакъв праг на разходите за дадено заболяване, защото тя е плащащата институция. Но лекарите при всички положения ще имат правото на избор от наличните в позитивния лекарствен списък и в националните фармако-терапевтични ръководства. Тук по-скоро, според мен, се касае за това да се да се проследява ефектът на терапията и да бъдат обвързани резултатите от лечението на пациентите с вложените ресурси\".", "date": "2018.10.25", "title": "От \"Български пациентски форум\" се притесняват, че лекарите ще започнат да изписват най-евтините лекарства"}
{"url": "https://www.novinite.bg/articles/166429/Zasnemaneto-na-film-ogranichava-dvijenieto-v-stolicata", "text": "Забранява се престоят и паркирането на пътни превозни средства, с изключение на автомобилите на снимачния екип и извън местата в режим на платено паркиране \"служебен абонамент\", както следва:От 13:00 до 16:00 часа на 27.10.2018 г. на северозападната дъга на пл. \"Св. Александър Невски\" между ул. \"11-ти август\" и ул. \"Оборище\" - 3 /три/ паркоместа.„Център за градска мобилност” ЕАД ще осигури специализиран автомобил за принудително преместване на паркирани в нарушение автомобили, само по нареждане на отдел „Пътна полиция” при СДВР, за времето и мястото посочени по-горе, съгласно чл.171, т.5 от Закона за движението по пътищата.", "date": "2018.10.25", "title": "Заснемането на филм ограничава движението в столицата"}
{"url": "https://www.novinite.bg/articles/166430/Futbolna-sreshta-ogranichava-dvijenieto-v-stolicata", "text": "Забранява се престоят и паркирането на пътни превозни средства, с изключение на автомобилите на участниците в мероприятието, както следва:От 08:00 до 20:00 часа на 28.10.2018 г. при сектор \"Г\" на Националния стадион \"Васил Левски\".От 12:30 до 20:00 часа на 28.10.2018 г. на моста пред Национален стадион \"Васил Левски\" - 20 /двадесет/ паркоместа. От 16:30 часа на 28.10.2018 г. до приключване на футболната среща, само при необходимост и по преценка на ръководството на СДВР, се забранява влизането на пътни превозни средства в двете посоки, с изключение на автобусите на масовия градски транспорт по:„Център за градска мобилност” ЕАД ще осигури специализиран автомобил за принудително преместване на паркирани в нарушение автомобили, само по нареждане на отдел „Пътна полиция” при СДВР, за времето и мястото посочени по-горе, съгласно чл.171, т.5 от Закона за движението по пътищата.", "date": "2018.10.25", "title": "Футболна среща ограничава движението в столицата"}
{"url": "https://www.novinite.bg/articles/166431/Priem-ogranichava-dvijenieto-v-stolicata", "text": "От 14:00 часа до приключване на приема на 25.10.2018 г. се забранява престоят и паркирането на пътни превозни средства на ул. \"Бачо Киро\" между ул. \"Екзарх Йосиф\" и ул. \"Цар Симеон\", с изключение на гостите поканени на приема„Център за градска мобилност” ЕАД ще осигури специализиран автомобил за принудително преместване на паркирани в нарушение автомобили, само по нареждане на отдел „Пътна полиция” при СДВР, за времето и мястото посочени по-горе, съгласно чл.171, т.5 от Закона за движението по пътищата.", "date": "2018.10.25", "title": "Прием ограничава  движението в столицата"}
{"url": "https://www.novinite.bg/articles/166446/Puskat-bileti-po-10-lv-za-deca-za-Lebedovo-ezero-na-led", "text": "Специални билети – за деца, ще има за спектакъла “Лебедово езеро” на 9 декември в НДК.  Руският държавен балет на лед “Санкт Петербург” ще изиграе два спектакъла в зала 1 на Двореца. Първият ще е от 17.30 ч. и за него има билети за деца, от 7 до 18 години на цена 10 лв... пише Другите са от 30 до 60 лв., за ВИП места по 80. За вечерното изпълнение, от 20 часа билетите са почти изчерпани, съобщават организаторите.Заглавието „Лебедово езеро“ не се нуждае от представяне независимо дали е на лед или не. Премиерата е през далечната 1877 г. в московския “Большой Театър”. Спектакълът гастролира по най-престижните театри в цял свят. “Лебедово езеро” има много интерпретации за деца и възрастни.На сложни акробатични фигури, пищна сценография, автентични костюми перфектно изпълнение и емоции ще се наслаждават зрителите в зала 1 на НДК.", "date": "2018.10.25", "title": "Пускат билети по 10 лв. за деца за “Лебедово езеро” на лед"}
{"url": "https://www.novinite.bg/articles/166447/Mejdunaroden-forum-za-kompyutarni-izkustva-se-provejda-v-Sofiya", "text": "Computer Space или в превод на български „Компютърно пространство“ е форум за компютърни изкуства, който се провежда вече от 30 години. Това е най-голямото събитие за такъв вид изкуства в Югоизточна Европа. Организира се от Студентското общество за компютърно изкуство /СОКИ/ в партньорство с организации и институции... пише От 25 до 27 oктомври в Центъра за култура и дебат „Червената къща“ и Централния военен клуб ще се състои фестивалната част на Международния форум за компютърни изкуства. На събитието ще има поредица от изложби на компютърна графика, интерактивни изкуства, анимация, електронна музика, семинари, демонстрации и връчване на наградите от конкурсната част. Множество презентации  изнесени от експерти в областта на дигиталното изкуство на световно ниво ще могат да видят посетителите. Форумът показва световните тенденции в областта на компютърните изкуства, а неговата цел е образователна.Основни акценти във фестивала тази година са теми като „Предизвикателствата на 3D визуализацията“, „2D илюстрация и анимация“, „Гугъл гараж“, „Стари и нови медии“, „Визуални ефекти“. Ретроспективна изложба в Галерия на открито в парка пред НДК ще има по повод 30-то юбилейно издание на „Компютърно пространство” . В нея са изобразени някои от наградените проекти от последните години, както и информация за историята на събитието.На 26 октомври в петък ще се проведе семинар на тема „Био изкуството“, в който ще участва Валентин Велинов от БАН. След това посетителите ще станат свидетели на най-мащабното събитие в програмата, с участието на чуждестранни артисти, програмисти и музиканти. Победителите от конкурса, както и лектори, ще изнесат презентации за проектите, които са създали. От студио WorldWide FX ще ни покажат технологиите и методите за визуални ефекти, използвани за създаването на една от продукциите на световното кино – “Hitman’s Bodyguard”.  Ще бъдат представени проекти в средата на тяхното развитие – последният проект на Студентско общество за компютърно изкуство „Mobile Digitizing”.Церемонията по награждаването на участниците в конкурсната част ще бъде на 27 октомври в събота от 17.00 ч.  Тя ще се състои в концертната зала на Централния военен клуб. За отличията се състезават над 100 проекта от над 10 страни. Наградите се връчват от политици, учени и представители на изкуството.", "date": "2018.10.25", "title": "Международен форум за компютърни изкуства се провежда в София"}
{"url": "https://www.novinite.bg/articles/166453/Obmislyat-koledni-dobavki-za-pensionerite", "text": "Министерството на финансите подготвя и тази година коледни добавки за пенсионерите, както и допълнителна помощ за енергийно бедните, съобщи финансовият министър Владислав Горанов. По думите му окончателно решение за пенсиите ще бъде взето до средата на следващия месец. Социалният министър Бисер Петков обясни, че за планираната допълнителна помощ за отопление ще са необходими близо 21 млн. лева, като около 200 хиляди души ще получат по 100 лева заради увеличението на цените на горивата и тока.Владислав Горанов, министър на финансите: От трансферите за държавното обществено осигуряване е реалистично да се очакват спестявания, което да даде възможност на правителството в тази посока. Предполагам че до средата на следващия месец ще имаме яснота, така или иначе, ако се стигне до подобно решение, то трябва да бъде изплатено с пенсиите през месец декември в началото на декември.Бисер Петков, министър на труда и социалната политика: Вероятно през месец ноември ще бъдем готови с финализиране на решението, с което на получилите помощ за този сезон, ще бъде изплатена допълнителна сума, а при осигурения допълнителен ресурс от 40 милиона за следващата година още в началото на годината ще обсъдим промени в реда и условията за изплащане на целеви помощи, която както да увеличи обхвата на подпомаганите да увеличи и размера на подкрепата", "date": "2018.10.25", "title": "Обмислят коледни добавки за пенсионерите"}
{"url": "https://www.novinite.bg/articles/166455/Pazardjik-na-protest-sreshtu-visokite-ceni-na-gorivata", "text": "Протест срещу високите цени на горивата се подготвя в Пазарджик тази събота. Организацията се прави в социалните мрежи.Предварителните намерения са с автомобили да се блокират централни булеварди и бензиностанции в града.По бензиностанциите в Пазарджик и региона се наблюдава масово увеличение на цените, като най-масовия бензин А-95 се продава за 2.38 лв. за литър, а дизелът - за 2.42 лв. за литър.", "date": "2018.10.25", "title": "Пазарджик на протест срещу високите цени на горивата"}
{"url": "https://www.novinite.bg/articles/166443/Sofijska-voda-e-haj-tek", "text": "Макар че дейността на „Софийска вода“, част от Веолия, е свързана с предоставянето на ВиК услуги, компанията непрекъснато внедрява най-модерни технологични решения, за да подобри работата си и обслужването на клиентите. С тази цел е създадена и интегрираната информационна система ПЕГАС, кръстена на митичния крилат кон, който където тропвал с копито, бликал извор. ПЕГАС е софтуерна платформа за обработка на сигналите свързани с водоснабдяването и канализацията, постъпващи към „Софийска вода“. Благодарение на нея, бързината на обработката и предаване на техническата информация до служителите на терен, се е повишила многократно за последните 3 години, а с това и ефективността и ползите за потребителите. Софтуерът е направен така, че да позволява управление в реално време на целия процес на работа – от приемането на сигнала до решаването на конкретния казус, като на всеки етап има проследимост на изпълнението, статус на изпълнение и отговорно лице. След като граждани подадат сигнал в контролния център, диспечерите веднага възлагат задачите на специалистите на терен, които от своя страна моментално получават информацията на таблетите си.В реално време те могат да правят проверки, връзка с GIS системата и да започнат изпълнението на конкретната работа. Така стартирането на работата след получаването на сигнала става за 2-3 минути, докато преди са били необходими 3-5, а понякога дори и 8 часа, за да може да се разпределят задачите и служителите на терен да получат заявките си на хартиен носител. Пълната проследимост на информацията и работата по конкретните сигнали, не само осигурява прозрачност и отговорност, но и предоставя друго по-важно предимство за диспечерите. Те вече могат бързо и конкретно да дадат информация на клиентите за статуса на сигнала. „Въвеждането на системата ПЕГАС драстично промени не само времето за реакция на подадените сигнали, но и качеството на работа. Все едно сравняваме парния локомотив и пътуване с високоскоростен влак. Ние сме в епохата на високоскоростните технологични решения и в контролният център се стремим да правим за нашите клиенти най-доброто и за най-краткото време“, коментира Красимир Кръстев, старши мениджър Контролен център.Всеки месец през системата се обработват между 1900 и 3400 сигнала, като се спестяват минимум 100 листа хартия на ден, което в рамките на година надхвърля 40 000 броя. Системата е създадена специално за нуждите на „Софийска вода“ от екип български специалисти, като тя покрива изцяло експлоатационната част от дейността на компанията, и непрекъснато се увеличават функционалностите й. „При разработването на ПЕГАС, целта ни беше да постигнем по-висока ефективност и ефикасност в работата ни. Дейността ни е такава, че всяко отклонение в качеството на услугите се отразява на комфорта на потребителите, наша отговорност е да залагаме на повече бързина и качество. Планираме да продължим да използваме възможностите на модерните технологии и да внедряваме различни иновации, не само за да сме на световно ниво, но преди всичко, за да предоставяме все по-добри услуги за клиентите ни“, споделя Теодора Тодорова, директор „Проекти“ на „Софийска вода“. За всеки един гражданин на столицата, „Софийска вода“ предоставя достъп на сайта си до информационен център, където всеки може да се информира за планирани спирания, района, който обхващат или продължителността на спирането. Тъй като системата работи двупосочно, жителите на София могат да подават сигнали и чрез информационния сайт. www.sofiyskavoda.bg създаден и така че, хората, които предпочитат електронните услуги, да се абонират, за да получават известия за планирани спирания или чрез sms известие, или чрез мейл.", "date": "2018.10.25", "title": "Софийска вода е хай-тек"}
{"url": "https://www.novinite.bg/articles/166448/Dostavya-novite-13-tramvai-za-Car-Boris-III", "text": "Тринадесет нови трамвая на полската компания “Песа” ще се движат по линията на петицата, след ремонта на трасето по бул. Цар Борис III, научи . Днес стана ясно, че е приключил конкурсът за избор на доставчит на наземните влакове. Купуването им е финансирано по ОП “Региони в растеж”. От цялата процедура остава Столичният електротранспорт за сключи договора с доставчика.Победит е полското дружество “Песа” (Pesa), Бидгош специализирана в производството железопътни превозни средства. Компанията е утвърдена в цяла Европа и се слави с едни от модерните трамваи. Ремонтът на трасето трябва да започне в ранната пролет на 2019 г. Днес гл. арх. Здравко Здравков съобщи, че ще се преработва поректа на релсовия път, след като са открити грешки.Спечелилият конкурса за ремонта на трасето Джи Пи Груп се отказа и все още не е ясно кой ще го замести. Проектът на Столична община за 125 млн. лв. бе одобрен за финансиране от ЕК в началото на месеца.", "date": "2018.10.25", "title": "Доставя новите 13 трамваи за “Цар Борис III”"}
{"url": "https://www.novinite.bg/articles/166452/Nameriha-lekarstvo-sreshtu-Alchajmer", "text": "Учени от Калифорнияския университет са открили лекарство, което може да победи болестта Алцхаймер, пише Nature Chemistry.Основна причина за развитието на Алцхаймер е бета-амилоидът, който се свързва с белтъците на повърхността на мозъчните клетки и това води до висока смъртност сред тези клетки.Учените са разработили препарат, който пречи на бета-милоида да се свързва с клетките.Лекарството ALI6 ще продължи да бъде изпитвано върху животни, а след това е планирано да се провери как ще действа и при хората.", "date": "2018.10.25", "title": "Намериха лекарство срещу Алцхаймер"}
{"url": "https://www.novinite.bg/articles/166418/Dneven-horoskop-za-chetvartak", "text": "Думите на близък човек ще докоснат сърцето ви и ще се превърнат в онази искра, с която можете да запалите слънце в душите на другите. Ще се чувствате добре през целия ден, както и през следващите няколко дни.Отпуснете се в мълчание и идеите сами ще дойдат. Вие сте генераторът днес, така че ви чака важна работа. Вярвайте си повече, говорете по-малко и просто действайте! Леко напрежеие може да се породи при определени обстоятелства, а това ще се отрази зле на нещата, които правите, за това трябва да го избегнете. Опитайте да се отърсите от напрежението. Вижте повече на : ", "date": "2018.10.25", "title": "Дневен хороскоп за четвъртък"}
{"url": "https://www.novinite.bg/articles/166420/Severin-Krasimirov-ne-objalva-aresta-si", "text": "Няма внесена жалба срещу мярката \"задържане под стража\" на Северин Красимиров, обвинен в убийството на Виктория Маринова от Русе в Апелативния съд във Велико Търново, съобщиха от пресцентъра на институцията. Законовият срок за обжалване и протест на становището на Окръжния съд в Русе за мярката \"задържане под стража\" пред апелативната инстанция е изтекъл в сряда. Жалба от никоя от страните не е внесена, уточниха от Апелативния съд във Велико Търново. Обвинението срещу Северин Красимиров е за изнасилване и убийство на журналистката Виктория Маринова от Русе. Предстои насрочване на делото за тежкото престъпление в Окръжния съд в Русе.", "date": "2018.10.25", "title": "Северин Красимиров не обжалва ареста си"}
{"url": "https://www.novinite.bg/articles/166440/Prokuraturata-proveryava-remonta-na-ul-Graf-Ignatiev-v-Sofiya", "text": "Прокуратурата е започнала проверка на ремонта на столичната улица „Граф Игнатиев”. От организацията \"Спаси София\" подадоха сигнал към разследващите и европейската служба за борба с измамите ОЛАФ за злоупотреби.Държавното обвинение е поискало цялата документация по ремонта на ключовата улица, за да направи проверка дали действително може да става дума за нарушаване на Закона за обществените поръчки.Фирмата, която поставя материала, също прави своя проверка за качественото изпълнение на  проекта на улицата.Ремонтът се прави от фирма „Джи Пи Груп” . Същата трябваше да ремонтира и емблематичното трамвайно трасе на линия №5, но се отказа.  Затова сега Столична община е решила да назначи проверки и на този проект. Общото между двете трамвайните трасета на трамвай №5 и това по ул. „Граф Игнатиев  е проектантът инж. Румен Борисов. Резултатите от проверките трябва да станат ясни скоро, уверяват от Столична община.„Извършват се проверки от страна на прокуратурата, вътрешния одит на общината, така че съвсем навреме е сега да погледнат дали има някакъв проблем. Ако има, съответно да се отстрани преди да сме обявили обществената поръчка. В момента се извършват проверките на вътрешния одит на ул. „Граф Игнатиев” . Започна проверка и на прокуратурата, така че това е най-добрият начин да установим дали има някакъв проблем или не”, каза столичният кмет Йорданка Фандъкова.", "date": "2018.10.25", "title": "Прокуратурата проверява ремонта на ул. „Граф Игнатиев” в София"}
{"url": "https://www.novinite.bg/articles/166450/Sistemata-ni-ubiva-vsichki-protestno-shestvie-v-Sliven", "text": "Протестно шествие под наслов „Системата ни убива всички“ ще се проведе днес, 25 октомври 2018 г., в Сливен. То ще потегли в 17,30 часа от Кръговото кръстовище в кв.“ Българка“, като ще премине по главните улици на града и ще завърши в 19,00 часа с голямо българско хоро пред сградата на общината. „Родители сме! Но и някои все още да не са, са част от народа! Сега една част от народа има нужда от нашата подадена ръка, от това да покажем, че сме тук, че ни има и, че сме съприастни с болката им! Коя е онази част ли? Ами онази част са онези „кресливи жени“, но с наяве болни деца! Те имат нужда от нас и ние ще им покажем нашата съпричасност!“, пишат в Фейсбук организаторите на събитието. Магията на Българското хоро няма аналог! И макар със сълзи в очите, ще тропаме така както душите ни тропат и крещят, че искат промяна! ДРЕСКОД ЧЕРНО!!!", "date": "2018.10.25", "title": "Системата ни убива всички - протестно шествие в Сливен"}
{"url": "https://www.novinite.bg/articles/166423/14000-proverki-samo-za-sedmica-na-teritoriyata-na-cyalata-strana", "text": "Списък с населени места и адреси откриха горските инспектори и прокуратурата в Берковица при последвалото разследване на случай на незаконен превоз на дървесина от 20 октомври, когато бяха задържани 7 лица с 4 автомобила, натоварени с незаконна дървесина в землището на с. Градешница, област Враца. Горските инспектори от Регионална дирекция по горите - Берковица извършиха проверки на част от адресите от списъка. Съставени са 12 акта за нарушения по Закона за горите. Проверяващите са задържали 20,5 куб.м. незаконни дърва за огрев, като проверките по случая продължават, информират от Изпълнителна агенция по горите. Днес в землището на село Трудовец, екип от горски инспектори забелязва лек автомобил Нисан Терано без регистрационни табели. Служителите на Дирекцията правят опит да спрат превозното средство за извършване на проверка, като подават светлинен и звуков сигнал от автомобил със специален режим на движение. Водачът на джипа отказва да се подчини и прави опит да напусне мястото на проверката. Веднага горските инспектори тръгват след джипа и забелязват, че с него се транспортира дървесина. След продължително следване, нарушителят спира и оказва физическа съпротива с цел възпрепятстване на проверката. Екипът от горски инспектори е потърсил съдействие от РУ на МВР Ботевград, като служителите са им оказали съдействие при установяване на самоличността на нарушителите и те са задържани в РУ на МВР Ботевград. Установено е, че са транспортирани 1 пространствен кубик дърва за огрев от габър, като дървесината не е маркирана с контролна горска марка и не е придружена с превозен билет, доказващ законния й произход. Установено е също, че на нарушителите, многократно са съставяни актове за нарушения по закона за горите. Превозното средство и дървесината са задържани и оставени за съхранение в базата на ДГС Ботевград. Едно от най-фрапиращите нарушения през седмицата е в землището на село Медово, община Братя Даскалови, където след постъпил сигнал за извършване на сеч и проверка на място е установено, че в държавна горска територия се извършва сеч без издадено писмено позволително от Държавното горско стопанство в Чирпан, както и че отрязаните стъбла не са маркирани с контролна горска марка за сеч. Отсечената широколистна дървесина от благун и цер е била в размер на над 73 пространствени куб. м и е била открита на терена кубирана на фигури. Съставен е констативен протокол, като незаконно отсечената дървесина е задържана в полза на държавата и е транспортирана до ДГС Чирпан, където е оставена на отговорно пазене, като е уведомен началника на РУ на полицията в града. По случая е образувано досъдебно производство. Близо 14 000 са общо проверките за предходната седмица, извършени от горските инспектори на Изпълнителна агенция по горите и 16-те й регионални дирекции, както и от горските стражари и мобилни екипи на 6-те държавни горски предприятия, като резултат от работната среща на служителите в сектор „Гори” с министър Порожанов и ресорния заместник-министър Атанас Добрев миналата седмица. На срещата бяха набелязани мерки за по-ефективен контрол и висока отговорност при опазване на българската гора през отоплителния сезон. Проверките са комплексни и са за нарушения на Закона за горите, Закона за лова и опазване на дивеча, Закона за рибарството и аквакултурите и Закона за защитените територии. Общо на територията на страната са проверени близо 1 700 обекта за добив на дървесина, 435 обекта за съхранение, преработка и търговия с дървесина, над 3 650 превозни средства, близо 6 500 ловци, 210 риболовци и над 1400 други физически лица. Съставени са над 300 акта за установени административни нарушения за над 520 пространствени кубически метра дървесина. Задържани са над 300 куб. м. дърва за огрев и обла строителна дървесина. Най-често нарушенията са за незаконно добити дърва, без контролна марка и без наличие на превозен билет. Задържани са и 10 моторни превозни средства, 5 коня, 25 каруци, 10 моторни триони и други уреди за незаконен дърводобив.", "date": "2018.10.25", "title": "14 000 проверки само за седмица на територията на цялата страна"}
{"url": "https://www.novinite.bg/articles/166445/Zaradi-chumata-Umartviha-okolo-400-000-praseta-v-Rumaniya", "text": "Около 400 000 прасета са умъртвени в Румъния заради болестта африканска чума по свинете. Това коментира в русенското село Щръклево д-р Ливиу Флореску, директор на Окръжната ветеринарно-санитарна дирекция и защита на храните в Гюргево, цитиран БНР. В населеното място се състоя заседание на Съвместната българо-румънска земеделска работна група.Флореску обясни, че в 15 окръга в Румъния е установена заразата, като са регистрирани повече от 1000 огнища. В област Гюргево има 21 огнища на африканска чума по свинете. Едно от тях се намира на трийсетина километра от Русе. Установени са и три случая на заразени диви прасета. По думите му са взети всички мерки, но разпространението на болестта чрез дивите свине било неконтролируемо. Собствениците на частни стопанства и на ферми в Румъния, в които прасетата са били превантивно умъртвени, са обезщетени. Общата сума възлиза около 30 млн. евро. Заместник-областният управител на Русе Свилен Иванов каза, че в Русенско към момента няма регистриран случай на заразата. Мерки срещу навлизането на болестта били взети още през пролетта. В свинекомплексите в област Русе се отглеждат около 130 000 прасета.", "date": "2018.10.25", "title": "Заради чумата: Умъртвиха около 400 000 прасета в Румъния"}
{"url": "https://www.novinite.bg/articles/166454/Evrodeputatite-iskat-orajejno-embargo-za-Sauditska-Arabiya", "text": "Европейският парламент призовава страните от ЕС да се обединят и да наложат оръжейно ембарго върху Саудитска Арабия, съобщиха от пресслужбата на ЕП в България.Евродепутатите осъдиха в резолюция измъчването и убийството на саудитския журналист Джамал Хашоги в Турция. Те също така призоваха за безпристрастно международно разследване на неговата смърт, за да се установи какво се е случило в консулството на Саудитска Арабия в Истанбул на 2 октомври, и за да бъдат изправени отговорните лица пред съда.Текстът отбелязва, че убийството е малко вероятно да се е случило без знанието или извън контрола на саудитския престолонаследник Мохамед бин Салман.Резолюцията повтаря предишния призив на Европейския парламент към всички правителства на ЕС за постигане на обща позиция, за да бъде наложено оръжейно ембарго спрямо Саудитска Арабия от всички страни на ЕС. Подобно искане беше представено от парламента на 4 октомври, предвид ролята на страната в бруталната гражданска война в съседен Йемен.Евродепутатите също призоваха върховния представител на ЕС по въпросите на външните работи Федерика Могерини, както и държавите-членки, да бъдат в готовност да наложат целенасочени санкции, включително забрана за издаване на визи и замразяване на активите на лица от Саудитска Арабия, след като обстоятелствата бъдат изяснени.В заключение Парламентът призовава държавите-членки да поемат инициативата на следващото заседание на Съвета по правата на човека на ООН в Женева на 5 ноември, за да се повдигне въпросът за членството в Съвета на държави със съмнителни показатели относно зачитането на човешките права, като това включва и Саудитска Арабия.Текстът беше приет с 325 гласа „за“, срещу 1 глас „против“ и 19 „въздържал се“.Известният саудитски журналист Джамал Хашоги изчезна след влизането си в консулството на Саудитска Арабия в Истанбул на 2 октомври. Изчезването му предизвика международни обвинения, че той е бил измъчван и брутално убит от саудитски агенти вътре в сградата, въпреки че тялото му все още не е намерено.Саудитска Арабия първоначално отрече каквото и да било участие в изчезването на Джамал Хашгоги, но след тежък международен натиск страната призна, че убийството е извършено на територията на консулството. Г-н Хашоги беше известен критик на саудитския режим.", "date": "2018.10.25", "title": "Евродепутатите искат оръжейно ембарго за Саудитска Арабия"}
{"url": "https://www.novinite.bg/articles/166428/Akciya-za-nelegalen-tyutyun-vav-Vraca", "text": "Специализирана операция, насочена срещу ограничаване нивата на търговия на дребно с нелегален тютюн и цигари, проведоха вчера служители на РУ-Видин. 1.450 кг нарязан тютюн, пакетиран в девет плика, униформените открили изоставен в тревна площ в близост до фитнес зала на ул.“Батальонна“ в града.От местна жителка, проверена на ул.“Димчо Дебелянов“ полицаите иззели найлонов плик с 1.100 кг нарязан тютюн. 10 кутии цигари „Роял“ без бандерол служителите открили у 35-годишна, проверена в центъра на село Градец. На двете жени са съставени актове по Закона за акцизите и данъчните складове, по случаите са заведени преписки.", "date": "2018.10.25", "title": "Акция за нелегален тютюн във Враца"}
{"url": "https://www.novinite.bg/articles/166437/V-Sofiya-sazdavat-jilishte-za-deca-jertva-na-trafik", "text": "Следващата година в София ще има вече защитено жилище за деца, станали жертва на трафик. В него ще могат да бъдат настанени 10 човека. Това обяви по време на дискусия столичният кмет Йорданка Фандъкова.„Днес е Европейският ден за борба с трафика на хора. Жертвите на тези престъпления могат да бъдат от всякаква възраст и пол. В световния доклад на ООН се казва, че сексуалната експлоатация е най-често идентифицираната форма на трафик на хора – 79%, следвана от принудителен труд -18%“, заяви тя.Кметът отбеляза, че през миналата година е заработил Кризисен център за деца и приют за хора, жертва на трафик. За тази година подкрепа са получили 17 души, от които 7 деца. Столична община разполага и с кризисен център за деца, пострадали от насилие. Неговият капацитет е 22 места.Новите технологии са силен инструмент в ръката на трафикантите, каза еврокомисарят Мария Габриел. По думите й голяма част от жертвите са „набирани” онлайн. „Момичетата трябва да знаят какво се крие зад киберпространството. Важна е киберхигиената и още по-добрата координация между службите”, каза още Габриел.Тя посочи, че трябва да се работи и за противодействие на сексуалното насилие над деца. ", "date": "2018.10.25", "title": "В София създават жилище за деца, жертва на трафик"}
{"url": "https://www.novinite.bg/articles/166434/2-godishno-dete-pochina-sled-incident-s-konen-ezdach-v-Sliven", "text": "2-годишно дете почина, прегазено от конен ездач. На 24 октомври, в 11:40 часа, в дежурната част на полицията в Сливен е получен сигнал от ЦСМП за починало дете на 2 години.От проведените оперативно-издирвателни действия от служители на участък „Надежда“ се установява, че смъртта на детето е настъпила след инцидент с движещ се на кон ездач в района на местността \"Гочева мелница\" в квартал \"Индустриален\" на град Сливен.След проведеното разследване за деянието е задържан 21-годишен мъж от Сливен. По случая е образувано досъдебно производство.", "date": "2018.10.25", "title": "2-годишно дете почина след инцидент с конен ездач в Сливен"}
{"url": "https://www.novinite.bg/articles/166409/Jiteli-na-Simeonovo-dovolni-ot-Krusev-i-povecheto-avtobusi-po-liniya-67", "text": "Жители на Симеоново са доволни от удовлетворени от промяната на разписанието на автобусната линия 67. По тяхна инициатива вече има повече автобуси по линията Семинарията – Симеоново, похвалиха се в социалната мрежа. Промяната е иницирана от нас жителите на квартала. Тя се ерализира с общи усилия на ЦГМ и зам.-кмета по транспорта Евгени Крусев, хвалят се в мрежата., пише Новият график на автобус 67 е по-удобен, тъй като се пускат повече рейсове в пиковите часове. Това напомнят граждани в социалната мрежа. От 3 септември линията има ново разписание, сочи сайтът на ЦГМ.В сутрешните часове между 6.30 и 8.30 и  между 17.30 и 19.30 автобусите се движат през интервал от 11-12 минути. Линията на 67 прави връзка с метростанция Г.М.Димитров, с автобус 111 на околовръстното шосе в двете му посоки.", "date": "2018.10.25", "title": "Жители на Симеоново доволни от Крусев и повечето автобуси по линия 67"}
{"url": "https://www.novinite.bg/articles/166408/Studeno-no-slanchevo-vreme-ni-ochakva", "text": "Днес ще бъде предимно слънчево. Ще продължи да духа силен северозападен вятър, който вечерта ще отслабне. Максималните температури ще са между 10° и 15°. Над планините ще бъде слънчево, но ветровито. Вятърът ще е от север-северозапад – силен, по върховете и бурен. Максималната температура на височина 1200 метра ще е около 6°, на 2000 метра – около минус 1°.Над Черноморието ще бъде слънчево. Ще духа силен северозападен вятър. Максимални температури на въздуха: 12-14°. Температурата на морската вода е 16-17°. Вълнението на морето ще е 2-3 бала.", "date": "2018.10.25", "title": "Студено, но слънчево време ни очаква"}
{"url": "https://www.novinite.bg/articles/166411/Remontat-zapochna-dvijenieto-Sofiya-Pernik-samo-v-dve-lenti", "text": "Движението София – Перник – София ще бъде затворено през Владая в нощта на 7 срещу 8 ноември. Причината е започващият от днес ремонт на трасето. Той трябва да приключи на 8 ноември и в последната нощ пътят ще е затворен и движението пренасочено по магистрала “Люлин”.Ремонтните дейности започнаха край Владая, но три дни бяха необходими на АПИ и местните жители, за да се разберат дали изцяло да се затвори пътя или да има само временна организация на движението. Оказа се, че нощно време ще се затваря само при необходимост. През останалото време движението ще се осъществява в две ленти, а в третата ще се работи. Това сериозно ще затрудни трафика и се очакват километрични опашки, пише Друг вариант обаче няма, категорични са дори местните жители. Ремонтът ще продължи 12 дни, вместо 4 със затваряне. По пътя ще се поставя специално геомрежа, която не позволява изкривяване на асфалта и образумване на коловози от тежките автомобили.", "date": "2018.10.25", "title": "Ремонтът започна, движението София – Перник само в две ленти"}
{"url": "https://www.novinite.bg/articles/166414/Zimno-ili-lyatno-vreme-kakvo-predpochitat-balgarite", "text": "Тази неделя ще преместим стрелките на часовниците с час назад. Зимно или лятно часово време ще е постоянно у нас? Как българите гласуваха в онлайн проучването, което държавата проведе? Колко печели и колко губи бизнесът от смяната на времето? Отговорите от Георги Георгиев в рубриката „На твоя страна”.От над 17 000 гласували българи 96% подкрепят идеята да се премахне сезонната смяна на времето. От тях 51% искат лятно часово време, а 38% - зимното да е постоянно.Зимно или лятно време?Дилемата за България трябва да се реши окончателно през април догодина. Дотогава сметките на бизнеса са категорични – губим много повече, отколкото печелим при изкуственото въртене на стрелките. От строителния бранш пресмятат, че през зимата часовете за работа са с една трета по-малко. Затова настояват за лятно време през цялата година. Сега най-големи са трудностите със сроковете при строителството по морето, тъй като там се строи предимно през зимните месеци. Почти 3/4 от работещите са по-непродуктивни заради смяната на времето. От това загубите в строителството са поне 100 млн. годишно.Най-големи ползи от лятното време очакват в туризма. В сектора всеки светъл час носи милиони приходи. А всяко изкуствено въртене на стрелките води до хаос при организирани пътувания, трансфери и транспортни връзки. От това туризмът губи.Промяна в организацията ще е нужна и за бизнесите, които работят с партньори в други часови зони. Час назад веднага се усеща и в земеделието. Според земеделците секторът печели с пъти повече през летните месеци, а работата през зимата е силно затруднена.По-дългата нощ носи и повече приходи за такситата, защото по-тъмно поръчките се увеличават с пъти. За обществения превоз обаче шофьорите не виждат разлика. Работата през нощта е повече и при екипите на Спешна помощ, което често създава трудности.Първите два дни след промяната – в понеделник и вторник, рискът от сърдечен удар се увеличава с 10%, случаите на инсулт – с 8%, а на инфаркт – със 75%. От безсъние страдат 40-45% от европейците, включително и българите, за което основно винят лятното часово време. Адаптацията отнема поне две седмици, а за да влезем по-бързо в час, съветът е всеки ден да връщаме часовника с 10-20 минути назад преди промяната да настъпи.Кое време е по-подходящо за нас зависи и от ритъма ни на живот. Лятното е препоръчвано за т.нар. хора „сови”. Те се събуждат трудно сутрин, трудно влизат в кондиция, а вечер са много активни. Зимното пък е подходящо за т.нар. хора ”чучулиги”. Те си лягат и се събуждат по-рано, но вечер не са така активни. Според експертите все пак производителността ни зависи от менажирането на времето ни, а не дали живеем по зимно, или по лятно.", "date": "2018.10.25", "title": "Зимно или лятно време - какво предпочитат българите?"}
{"url": "https://www.novinite.bg/articles/166410/Parvi-snyag-na-hija-Aleko", "text": "Първи сняг на Витоша, на хижа “Алеко” вече е факт. Бялата покривка не изненада никого, защото машините бяха в готовност. Днес температурата в София няма да мине 10 градуса. А студеният ветър очаквано довя и първите снежинки.Засега метеоролозите на прогонизарт снежинки и в София. След застудяването до края на седмицата, през следващата се очаква затопляне. Кметът Йорданка Фандъкова обаче, заедно със Столичния инспекторат направиха проверка на фирмите, които почистват София в каква готовност са за зимата, пише ", "date": "2018.10.25", "title": "Първи сняг на хижа “Алеко”"}
{"url": "https://www.novinite.bg/articles/166417/Katastrofa-mejdu-dva-tira-i-betonovoz-ima-raneni", "text": "Два тира и един бетоновоз се помляха в зрелищна катастрофа край врачанското село Лиляче, информира Нова телевизия.Двама от водачите са в болница с наранявания. Сблъсъкът е бил толкова силен, че единият камион се е обърнал встрани от пътното платно, другият е изцяло с изсипан товар, а бетоновозът е запречил кръстовището към селото.Заради инцидента между тежките машини пътя бе блокиран за часове. Това всъщност е основното трасе, по което е отбито движението от главния път Е-79 заради ремонта на моста край село Краводер.Причините за тежкия пътен инцидент все още не са ясни. Възможни са различни версии - несъобразена скорост, влажен път и силен вятър.", "date": "2018.10.25", "title": "Катастрофа между два тира и бетоновоз, има ранени"}
{"url": "https://www.novinite.bg/articles/166413/Protestat-na-majkite-eskalira", "text": "Ескалира протестът срещу Валери Симеонов. Той се извини за \"кресливите жени\", но майките държат да подаде и оставка.Тази вечер протестът спонтанно стана шествие. В него освен майките на деца с увреждания, се влючиха много граждани и семейства с деца.Хората стигнаха до централата на НФСБ. По емблематичната сграда на улица Раковски 134 полетяха яйца и тоалетна хартия.И още нещо възпламени недоволството: ако реформата в сектора мине, Националният съвет за интеграция на хората с увреждания вече ще се председателства от ресорния вицепремиер. А в момента на този пост е именно Валери Симеонов.", "date": "2018.10.25", "title": "Протестът на майките ескалира"}
{"url": "https://www.novinite.bg/articles/166421/Sloveniya-otkriva-posolstvo-v-Sofiya", "text": "Словения открива днес посолство в София. Официалната церемония ще бъде предшествана от среща на вицепремиера и външен министър Екатерина Захариева с първия дипломат на Любляна Миро Церар, който е на официално двудневно посещение у нас.Разговорите на двамата първи дипломати ще започнат със среща „на четири очи“ и ще продължат с пленарно заседание на двете делегации. Захариева и Церар ще обсъдят актуални въпроси от европейския дневен ред, сред които преговорите по следващата Многогодишна финансова рамка на ЕС, миграцията, Брекзит и европерспективата пред Западните Балкани.По-рано този месец новоназначеният посланик на Словения в България Анжей Франгеш изрази очакване с разкриването на посолство на Любляна в София да бъде засилено сътрудничеството в областта на високите технологии, науката и образованието.През март тази година на посещение у нас беше президентът на Словения Борут Пахор, който бе сред пътниците на първия полет на пряката авиолиния между София и Любляна.Министърът на външните работи на Словения Миро Церар ще бъде приет и от президента Румен Радев.", "date": "2018.10.25", "title": "Словения открива посолство в София"}
{"url": "https://www.novinite.bg/articles/166422/Deveto-izdanie-na-Sofiya-Indipendant-Film-Festival", "text": "София Индипендънт Филм Фестивал за 9-и пореден път ще зарадва феновете на независимото кино в дните от 26 октомври до 3 ноември, когато София ще се превърне в център на световното кино. Дом на киното, \"Люмиер Лидл\", \"Одеон\", Г8 и \"Евро Cинема\" ще прожектират ленти от 4 континента, „because honest is the new sexy”! Фестивалът се реализира като част от Календара на културните събития на Столична община за 2018 г.Официалното откриване на фестивала е на 26 октомври в 19:00 часа в кино \"Люмиер\" с биографичния филм McQueen, който разказва за живота и кариерата на модния дизайнер Лий Александър Маккуийн – от прохождането му като шивач, през стартирането и управлението на едноименната му линия и чак до ненавременната му смърт. Режисьор на лентата е Ian Bonhôte, а ко-режисьор  Peter Ettedgu.Над 30 филма ще се борят за престижните награди в трите категории: Игрален, Документален и Късометражен филм, а извънконкурсната програма ще ни срещне с най-добрите заглавия от световните киноафиши за последните 12 месеца, старателно подбрани от новия екип на фестивала.В последния фестивален ден – 3 ноември – от 19:30 часа в кино „Люмиер Лидл“ киноманите ще видят скандалната американо-британската драма „Грешното възпитание на Камерън Пост“.", "date": "2018.10.25", "title": "Девето издание на София Индипендънт Филм Фестивал"}
{"url": "https://www.novinite.bg/articles/166416/140-godini-BChK", "text": "Българският Червен кръст (БЧК) отбелязва 140 години от създаването си. Президентът на Международната федерация на Червения кръст/Червения полумесец Франческо Рока и представители на Международния комитет на Червения кръст ще се срещнат с доброволци и служители на БЧК. Държавният ни глава Румен Радев, под чийто патронаж е БЧК, ще се срещне с Франческо Рока. Вечерта в Народния театър \"Иван Вазов\" ще има тържественото честване на годишнината, на което се очаква да присъства и президентът Радев.", "date": "2018.10.25", "title": "140 години БЧК"}
{"url": "https://www.novinite.bg/articles/166419/Sofiya-e-edin-ot-naj-zelenite-gradove-smyata-holandski-ekspert", "text": "Европейската конференция „Зелени градове за устойчива Европа“ събира на 25 октомври в София производители на декоративни растения, експерти по озеленяване и устройствено планиране, ландшафтни архитекти и други специалисти, които ще обсъждат най-новите тенденции в развитието на зелените градовеСофия е един от най-зелените градове, в които съм бил, сподели в ефира на БНР Ари Фелдхаузен, аташе на земеделието на Холандия в посолствата на България и Румъния.Стоил Нановски, заместник-председател на Асоциацията на производителите на декоративни растения в България, допълни, че много малко европейски градове имат в центъра си цяла гора.,,Разрастването на зелените градове е нова тенденция, която ще се развива и в бъдеще. Зелени градове е идея за внасяне на природата и селския начин на живот вътре в градовете. Това е предизвикателство и популярността му се увеличава. Зелени гори, зелени къщи, зелени квартали, присъствието на все по-големи територии в градовете'', поясни Нановски.,,Всеки град е уникален и архитекти есе опитват да заложат перспективи за развитие на зелени площи, виждаме го и в София. Габрово и Бургас също са сред градовете, класирани на европейско равнище. Ние в Холандия също отделяме внимание на инициативата'', обяви Ари Фелдхаузен.Стоил Нановски смята, че въпросът е комплексен и става дума за цялостни решения.„На изложби в чужбина виждаме, че много от нещата са приложими – зелени покриви и фасади на сградите. Но най-важното е какво ще бъде заложено в градоустройството. От старите планове са наследени зелените клинове, които могат да бъдат развити. Вкарването на природата в градовете е вълна в цял свят. Не сме далеч от зелени покриви. Те са свързани с малко по-големи инвестиции. Това е най-малкото което можем да направим. Нашият стандарт е публикуван на сайта на Министерството на земеделието. Той застъпва всички съвременни стандарти в Европа\", каза Нановски.„Живях във Виетнам, Тайланд и Индия. В Европа концепцията е напреднала повече. В Азия също има добри примери като Сингапур. Това е въпрос и на финансов ангажимент. По-модерните икономики отделят повече. Трябва да разберем, че това не е лукс, а необходимост. Все повече хора ще живеят в градовете и се налага те да бъдат направени по-обитаеми, в противен случай ще имаме огромен проблем“, посочи накрая Ари Фелхаузен.", "date": "2018.10.25", "title": "София е един от най-зелените градове, смята холандски експерт"}
{"url": "https://www.novinite.bg/articles/166456/Do-momenta-v-Balgariya-ima-samo-edno-ognishte-na-afrikanska-chuma-po-svinete", "text": "До момента в България има само едно огнище на африканска чума по свинете - край силистренското село Кайнарджа. Това стана ясно на съвместно съвещание на българо-румънската земеделска комисия. Над хиляда са вече огнищата на африканска чума по свинете в съседна Румъния. Заразата трудно може да се контролира заради миграцията на дивите прасета и укриването на животни от някои стопанства.Само в окръг Гюргево, който е на 6 километра от Русе, огнищата на африканска чума по свинете са над 20. В страната са унищожени над 400 000 прасета във ферми и частни дворове, а на стопаните ще бъдат изплатени близо 30 млн. евро обезщетения. Много от собствениците обаче са пренебрегнали риска от заразата, което веднага е довело до увеличаване на огнищата.Д-р Ливиу Флореску, директор на окръжна дирекция „Санитарно-ветеринарна и хранителна безопасност\" - Гюргево: За съжаление след превантивното умъртвяване на животните, някои от собствениците изобщо не разбраха и не си дадоха сметка за сериозността на ситуацията и не декларираха, че имат домашни прасета. И една седмица след тази превантивна мярка за умъртвяване на животните бяхме информирани, че им умират прасетата.В русенска област, където се намират три от най-големите свинекомплекса в България, засега няма регистриран случай на болестта. А стопаните от Община Сливо поле се съобразиха с препоръката да заколят прасетата си по-рано. Проблемът с миграцията на дивите прасета обаче остава нерешен.Свилен Иванов, заместник-областен управител на област Русе: Наистина движението на дивите прасета не се контролира и може би чрез тях болестта ще напредва във всички райони. Така че за нас си остава червената лампа.За разлика от България, в Румъния няма ограничения при лова на диви прасета, особено в районите, в които вече са открити болни животни.", "date": "2018.10.25", "title": "До момента в България има само едно огнище на африканска чума по свинете"}
{"url": "https://www.novinite.bg/articles/166415/Novite-elektrobusi-v-Sofiya-tragvat-ot-sredata-na-noemvri", "text": "Първите 20 електрически автобуса на градския транспорт пристигнаха в София. Модерните превозни средства ще се движат по линиите, които пътуват в централната градска част. Обновяването на градския транспорт е една от мерките срещу замърсяването на въздуха.На таблото на електробусите се вижда капацитетът на батерията, а батериите ще се зареждат в трите гаража на градския транспорт, обясни Слав Монов, директор на \"Столичен автотранспорт\".Минимум 70 места имат и не се различава по нищо друго от нормалните автобуси освен, че се задвижва от електрически двигател и не изхвърля никакви вредни емисии, с което ще подобри многократно качеството на въздуха. Другите им предимства са, че ще бъдат снабдени с рутер за интернет, ще може да се зареждат и мобилни телефони в тях, обясни Монов. Електробусите са с нисък под и климатик, допълни той.Слав Монов, директор на \"Столичен автотранспорт\": След втората половина на ноември поетапно ще започнем въвеждане в експлоатация и обучение на водачите.", "date": "2018.10.25", "title": "Новите електробуси в София тръгват  от средата на ноември"}
{"url": "https://www.novinite.bg/articles/166424/Mareshki-kam-Simeonov-i-Karakachanov-Politicheski-trupove", "text": "Остри рeплики от страна на лидера на партия \"Воля\" и зам.-председател на Народното събрания Веселин Марешки по адрес на \"патриотите\" Валери Симеонов и Красимир Каракачанов.Освен че ги нарече \"политически трупове\", Марешки поиска оставката и на двамата лидери.\"Не мисля, че Каракачанов може да е основна фигура в каквато и да е конструкция, камо ли в правителството на България. Той от много месеци твърди колко добре работи, а вчера сам каза, че след година и половина в правителството нищо не е направил. Колкото по-бързо си подадат оставките Каракачанов и Симеонов и освободят българския народ, толкова по-добре за държавата\", категоричен бе Веселин Марешки пред Bulgaria ON AIR.По думите му \"Воля\" може да се разглежда като алтернатива на ОП в един следващ парламент.\"Правителството се крепи на програма за развитие, а не на Каракачанов и Симеонов. Без тях двамата ГЕРБ пак ще има мнозинство. Двамата лидери не са целите партии. Ако те харесват програмата, трябва да я подкрепят, независимо, че не са министри. Ако ти не си достоен и не разбираш от някаква материя, може да си намериш свой кандидат за поста. Конструкцията на управляващите си е ГЕРБ, НФСБ, ВМРО и \"Атака\", но Каракачанов и Симеонов да не са министри\", заяви още лидерът на партия \"Воля\".Според него до 1-2 дни Симеонов и Каракачанов ще подадат своите оставки и няма да са в Министерския съвет.Освен това зам.-председателят на партия \"Воля\" се надява, че няма да се наложи лидерът на НФСБ да трябва да оглавява Националния съвет за интеграция на хората с увреждания.\"Готвим се за евроизборите. Те ще покажат дали правителството има подкрепата на обществото\", завърши Марешки.", "date": "2018.10.25", "title": "Марешки към Симеонов и Каракачанов: Политически трупове!"}
{"url": "https://www.novinite.bg/articles/166425/SO-shte-slaga-kameri-vav-vseki-uchilishten-dvor", "text": "Столична община планира да монтира външно наблюдение във всеки училищен двор. Това налага разширяване на Центъра за видеонаблюдение.От Оперативния център се наблюдават 139 детски градини и 106 училища. 66 училища все още нямат външно наблюдение, информира Камери са монтирани на много места в столицата – паркове, площади и др. Много учени заведения и детски градини имат собствено видеонаблюдение, но нямат контакт с Оперативния център.От детските градини вече настояват и за вътрешно наблюдение, но това не може да стане, ако няма съгласието на педагозите и родителите. Това е и причината да бъде инициирана анкета по въпроса. Резултатите показват, че не се приема радушно идеята за вътрешно видеонаблюдение.В момента системата за видеонаблюдение в столицата следи 350 места. 3500 камери следят реда в столицата, 2600 следят за действия на вандали , 230 са насочени към трафика и нарушенията по пътя.", "date": "2018.10.25", "title": "СО ще слага камери във всеки училищен двор"}
{"url": "https://www.novinite.bg/articles/166438/Ninova-Vnesohme-alternativata-si-na-Byudjet-2019", "text": "Вчера внесохме своята алтернатива на Бюджет 2019. Същността на тази политика, която е много различна от тази на управляващите, е намаляване на неравенствата, мерки срещу сивата икономика, за младите семейства и децата. Това каза лидерът на БСП Корнелия Нинова в Народното събрание.\"Стана традиция ПГ на БСП да внася алтернативен бюджет. Днес започваме с алтернативата в данъчната политика“, заяви тя.„Един от най-големите проблеми в България е неравенството и огромната „ножица“ в доходите на различни групи от граждани“, подчерта тя. Според Нинова, ако се запази сегашният модел на данъчно облагане, каквото предлага правителството, проблемът не само няма да бъде решен, а и ще се задълбочава.Тя обясни, че в алтернативата си в данъчната политика БСП стъпва на европейски изследвания и на „джини“ индекса за неравенствата. „В Европа той показва средно 25%, в България е 40%. България е държавата в Европа с най-голяма поляризация в доходите“, заяви Корнелия Нинова.", "date": "2018.10.25", "title": "Нинова: Внесохме алтернативата си на Бюджет 2019"}
{"url": "https://www.novinite.bg/articles/166439/Mariya-Gabriel-Novite-tehnologii-mogat-da-badat-silno-orajie-sreshtu-trafika-na-hora", "text": "Важно е да не губим от поглед факта, че интернет влияе върху всички фази на трафик на хора – от набирането онлайн, през  транспортирането и експлоатирането до подкрепата за жертвите. Технологиите позволяват на трафикантите да имат достъп до широк кръг от потенциални жертви и да извършват престъпни деяния в по-кратък период от време и в по-голям мащаб. Но интернет и технологиите са силно оръжие и в ръцете на всички нас, което можем да обърнем срещу трафикантите.  Информационните кампании онлайн за повишаване на осведомеността  по проблема и за превенция са важен инструмент в борбата със съвременното робство.  Това заяви българският еврокомисар по цифровата икономика и общество Мария Габриел при откриването на конференцията \"Трафик на хора и киберпрестъпления: връзки, противодействие и превенция\", която се проведе в София по повод Европейския ден за борба с трафика на хора. Форумът се превърна в платформа за по-добро проучване на връзката между трафика на хора и интернет и очертаване на решения за засилване на борбата с това тежко престъпление. Мария Габриел отбеляза ролята на кампанията SaferInternet4EU, която стартира  през февруари, даваща конкретни съвети за кибер хигиена, прилагането на които могат да помогнат не само на младите хора да разпознават опасностите, дебнещи в интернет. Комисарят наблегна още, че засиленото сътрудничество с платформите и доставчиците на интернет услуги също е много важен фактор за противодействие на трафика на хора. \"В Европейската комисия работим за мерки срещу незаконното съдържание онлайн, особено съдържащото сексуално насилие над деца. Изчерпателна база данни с широк достъп също може да подкрепи работата на правоприлагащите органи за засичане онлайн на трафика на хора и разбиване на бизнес моделите на престъпниците\", подчерта Мария Габриел. Тя отправи апел и за единни и координирани действия за подкрепа на жертвите, като им се гарантира по-добър достъп до защита на техните права и им се дадат възможности да изградят наново живота си. \"Решаваща роля в този контекст имат и онлайн платформите, от които трябва да бъде премахвано съдържание, свързано с жертвите, докато са били в оковите на трафика\",  отбеляза българският еврокомисар. Мария Габриел информира, че скоро Европейската комисия ще публикува доклад за напредъка в борбата с трафика на хора, който ще може да послужи на ангажираните с проблема  за следващи решителни стъпки. \"За успеха ни е важно да бъдем заедно и единни на всички нива – местно, национално, европейско. Само от общите ни усилия зависи да отправим послание за нетърпимост и прекъснем веригата на трафика на хора\", заключи комисарят по цифровата икономика и общество Мария Габриел.", "date": "2018.10.25", "title": "Мария Габриел:  Новите технологии могат да бъдат силно оръжие срещу трафика на хора"}
{"url": "https://www.novinite.bg/articles/166444/BSP-Danakat-varhu-dohodite-na-trudeshtite-se-sas-zaplati-do-3-900-lv-nyama-da-se-promenya", "text": "данъкът се променя“. Това заяви зам.-председателят на ПГ на „БСП за България“ Драгомир Стойнев.  Той подчерта, че  това са хора колкото един футболен стадион, които печелят изключително много. „Това са хората, които взимат над 3 900 лв. и за тях данъкът ще се променя с 2,5 % в диапазон, но за масовата средната класа, за бедните хора, данъкът не се променя“, каза още той. Пламен Милев, главен експерт в направление „Публични политики“ към НС на БСП, обясни, че левицата предлага скалата за доходите на работещи по трудови правоотношения да бъде следната: при месечна данъчна основа до 3 900 лв. данъкът се запазва и ставката остава 10%; от 3 900 до 5 200 лв. - данъкът от предходния ред плюс 12,5 % за горницата над 3 900 лв.; от 5 200 до 6 500 лв. – данъкът от предходния ред  плюс 15% за горницата над 5 200 лв.; от 6 500 до 7 800 лв. – данъкът от предходния ред  плюс 17,5% за горницата над 6 500 лв.; от 7 800 до 9 100 лв.     – данъкът от предходния ред плюс 20% за горницата над 7 800 лв.; от 9 100 до 10 400 лв. – данъкът от предходния ред  плюс 22,5% за горницата над 9 100 лв. и за доходи над 10 400 лв. – данъкът от предходния ред плюс 25% за горницата над 10 400 лв. По отношение на облагането на доходите на годишна основа, в това число и доходите от дивиденти, той обясни, че БСП предлага: за доходи с обща годишна данъчна основа до 46 800 лв. данъкът да бъде 10%, от 46 800 до 62 400 – данъкът от предходния ред плюс  12,5% за горницата над 46 800 лв.; за доходи от 62 400 до 78 000 – данъкът от предходния ред плюс  15% за горницата над 62 400 лв.; от 78 000 до 93 600 лв. – данъкът от предходния ред плюс 17,5% за горницата над 78 000 лв.; от 93 600 до 109 200 лв.  – данъкът от предходния ред плюс 20% за горницата над 93 600 лв.; от 109 200 до 124 800 – данъкът от предходния ред плюс 22,5% за горницата над 109 200 лв.; за доходи над 124 800 лв. – данъкът от предходния ред  плюс  25 % за горницата над 124 800 лв.", "date": "2018.10.25", "title": "БСП: Данъкът върху доходите на трудещите се, със заплати до 3 900 лв, няма да се променя"}
{"url": "https://www.novinite.bg/articles/166432/KNSB-odobryava-proektobyudjeta-za-2019-g", "text": "Проектобюджетът за 2019 г. е готов и е даден за консултации. В петък е насрочено и заседанието на Националния съвет за тристранно сътрудничество. Това обяви президентът на КНСБ Пламен Димитров.\"За нас бюджетът за следващата година е по-добър от всички досегашни, които сме видели в управлението на Бойко Борисов. Нарастването на разходите в много от перата са значителни и могат да осигурят добри политики в отделните сектори, направления и най-вече едно прилично нарастване на възнагражденията на около 440 000 работещи в България, които получават своите възнаграждения от бюджета на Републиката”, заяви Димитров.", "date": "2018.10.25", "title": "КНСБ одобрява проектобюджета за 2019 г."}
{"url": "https://www.novinite.bg/articles/166449/Tomislav-Donchev-oglavyava-saveta-za-integraciya-na-horata-s-uvrejdaniya", "text": "С решение на правителството вицепремиерът Валери Симеонов се освобождава като председател на Националния съвет за сътрудничество по етническите и интеграционните въпроси към МС. Председателството на Съвета се поема от вицепремиера Томислав Дончев. Правителственото решение, предложено от министър-председателя Бойко Борисов, е прието неприсъствено.Националният съвет подпомага кабинета в разработването и провеждането на държавната политика по етническите и интеграционните въпроси. Също така съдейства за сътрудничеството, осъществява координацията и провежда обществени консултации между държавните органи и юридическите лица с нестопанска цел на български граждани, принадлежащи към етнически малцинства, и други юридически лица с нестопанска цел, регистрирани по Закона за юридическите лица с нестопанска цел, които работят в областта на междуетническите отношения, защитата на правата на човека. Осъществява и текущ мониторинг по отношение на Националната стратегия на Република България за интегриране на ромите (2012 – 2020) и на други програмни документи на държавни органи в областта на междуетническите отношения и защитата на правата на български граждани, принадлежащи към етнически малцинства.", "date": "2018.10.25", "title": "Томислав Дончев оглавява съвета за интеграция на хората с увреждания"}
{"url": "https://www.novinite.bg/articles/166436/Goranov-Ne-tryabva-da-ima-spor-mejdu-sindikati-i-rabotodateli", "text": "„Няма как да очакваме 100% съвпадения на позициите между правителството и синдикатите. Този път обаче сме доста близко спрямо това, което очакват синдикалните членове. Въпреки че работодателите биха упрекнали една теза, която свързва директно очакванията на синдикатите с фискалната рамка. Тази ревност между работодатели и синдикати не трябва да съществува”.Това каза финансовият министър Владислав Горанов, който взе участие в обсъждането на бюджета за 2019 г. в КНСБ. Той се въздържа да коментира детайли от проекторамката на бюджета и коментира как може дефицитът от 600 млн. лева да бъде избегнат.„Единият вариант е предложете откъде да махнем 600 млн. лв., за да балансираме бюджета. Следваме фискалната стратегия още от 2014 г., която тогава за първи път предложих като финансов министър. През 2020 г. бюджетът ще бъде балансиран и като разчет. Нека приемем, че този дефицит, това планирано превишение на разходите над приходите е един вид буфер за по-неблагоприятно развитие на икономиката от очакваното. Не виждам нищо драматично. Въпреки това има много рискове за икономиката ни заради опита за налагане на мерки за протекционизъм най-вече от страна на САЩ и агресивното им и провокативно поведение по отношение на останалите държави с развити икономики”, заяви Горанов.Той добави, че до 2021 г. се очаква равнището на дълга спрямо БВП ще намалее, достигайки 17%.По отношението на обезщетението на майките през втората година и не може ли да се повиши размерът му след първата година, той каза, че не приема като добър подход хора, които са в работоспособна възраст, да си стоят вкъщи, имайки предвид, че пазарът на труда страда от липса на кадри.„Неслучайно миналата година въведохме и възможността за получаването на половината от високото обезщетение за първите 410 дни, ако майката се върне на работа”, заяви Горанов.", "date": "2018.10.25", "title": "Горанов: Не трябва да има спор между синдикати и работодатели"}
{"url": "https://www.novinite.bg/articles/166435/ChEZ-ima-gotovnost-za-zimata", "text": "ЧЕЗ - Разпределение завърши профилактиката и ремонтните дейности на електроразпределителната мрежа в Западна България, с което я подготвя за традиционно нарастващата консумация и лошите метеорологични условия през зимния сезон.В рамките на подготовката на съоръженията служители на дружеството обходиха 20 000 км електропроводи средно напрежение, извършиха 704 км просеки на мрежа средно и високо напрежение и окастриха клони на 91 хил. дървета, засягащи мрежа ниско напрежение. Компанията подмени 5179 изолатора, вложи 7 тона проводници средно напрежение и монтира общо 476 стълба. Извършена е ревизия и профилактика на подстанциите, собственост на компанията, както и на 1200 трафопоста. Подменени са 10 тона трансформаторно масло.В рамките на подготовката на мрежата за зимния сезон е извършено облитане с дрон на въздушни електропроводи, както и заснемане с термовизионна диагностика и ултразвуков детектор и са предприети мерки за привеждане на съоръженията в изрядно състояние. Транспортните средства и специални машини са напълно оборудвани, попълнен е аварийният резерв на дружеството и са осигурени необходимите материали и специално работни облекло на служителите.Аварийните екипи на дружеството са мобилизирани в постоянна готовност за реакция. В случай на извънредни обстоятелства и природни бедствия, компанията е готова да увеличи екипите на ефективно дежурство..", "date": "2018.10.25", "title": "ЧЕЗ има готовност за зимата"}
{"url": "https://www.novinite.bg/articles/166442/Proektozakonat-za-horata-s-uvrejdaniya-sigurno-shte-pretarpi-promeni", "text": "Идеята вицепремиерът по икономическата и демографската политика да оглави бъдещия Национален съвет за интеграция на хората с увреждания срещна критиката на опозицията в Народното събрание.Предложението е заложено в законопроекта за хората с увреждания. Проектът за закон беше одобрен с консенсус на първо четене от социалната комисия в парламента, а на 26 октомври предстои да бъде разгледан и в пленарната зала. В момента този пост заема Валери Симеонов.\"Независимо от мотивите и независимо кой е предложил този текст, предложението в проектозакона за хората с увреждания е на Министерски съвет. Между първо и второ четене ще предложим отново министърът на труда и социалната политика да е този, който да оглави Националния съвет за хората с увреждания“, коментира председателят на социалната комисия и депутат от ДПС д-р Хасан Адемов.Социалистът Антон Кутев коментира: „Законът не ми изглежда лош, не е лошо да се вдигне нивото, но вицепремиерът е нелепо избран\".Според депутата от ГЕРБ Светлана Ангелова законът ще претърпи промени между първо и второ четене: \"Между първо и второ четене проектозаконът за хората с увреждания ще претърпи промени. Ще обсъдим предложението кой да оглави съвета“, обясни тя. „Смятам, че няма драма и след консултации и обсъждания, текстът може да претърпи промени“, допълни още Светлана Ангелова.\"Не е редно, но не считам, че е нормално ние да си променяме законите заради присъствието на такива елементи в правителството. Ние не трябва да сменяме закона, за да прехвърлим тази дейност към друг вицепремиер, трябва да сменим вицепремиера\", на мнение е лидерът на Воля Веселин Марешки.Според атакиста Явор Нотев след последните скандали би било провокация Валери Симеонов да оглави бъдещия национален съвет. Нотев призна още, че снощи е имало среща между тримата лидери в Обединени патриоти - Волен Сидеров, Красимир Каракачанов и Валели Симеонов. Депутатът не разкри обаче дали тримата са изпушили лулата на мира или напрежението в редиците на \"малката коалиция\" остава.", "date": "2018.10.25", "title": "Проектозаконът за хората с увреждания сигурно ще претърпи промени"}
{"url": "https://www.novinite.bg/articles/166457/Balgariya-shte-obyavi-procedura-za-izbor-na-investitor-za-AEC-Belene-do-kraya-na-godinata", "text": "До края на годината България ще обяви процедура по избор на инвеститор за АЕЦ „Белене“, съобщава РИА „Новости“, цитирайки българската министърка на енергетиката Теменужка Петкова.Според Петкова документацията ще бъде подготвена до края на октомври.По-рано беше съобщено, че министърката ще информира руската страна за предстоящата процедура за избор на стратегически инвеститор за АЕЦ \"Белене\".Тя ще представи и междинни резултати от предпроектното проучване за газоразпределителния център \"Балкан\".Това ще стане на 25 и 26 октомври в Москва - на 16-ото заседание на Междуправителствената българо-руска комисия за икономическо и научно-техническо сътрудничество.", "date": "2018.10.25", "title": "България ще обяви процедура за избор на инвеститор за АЕЦ \"Белене\" до края на годината"}
{"url": "https://www.novinite.bg/articles/166451/Rumen-Radev-se-sreshta-s-rakovodstvoto-na-BSP", "text": "На 26 октомври, петък, от 12.00 часа президентът Румен Радев ще приеме на \"Дондуков\" 2 представители на ръководството на Българската социалистическа партия, съобщиха от прессекретариата на държавния глава. Срещата се провежда по инициативата на БСП за представяне на проекта \"Визия за България\".", "date": "2018.10.25", "title": "Румен Радев се среща с ръководството на БСП"}
{"url": "https://www.novinite.bg/articles/166412/Vzrivyavat-200-kilogramovata-bomba-ot-centara-na-Sofiya", "text": "Намерената вчера бомба в центъра на столицата, днес ще бъде взривена на полигона в Сливница.Авиобомба от времето на бомбардировките над София през 1943-44 г. беше намерена вчера близо до сградата на Военна академия, както вече писа. Откритието беше направено от работници, изграждащи метрото.Намереният боеприпас беше преместен по всички правила на безопасността от сапьори и днес ще бъде унищожен. Това ще се случи на полигона в Сливница, споделя Туд.Бомбата е била намерена на половин метър под земята. Според военните, не е изключено на територията на столицата да има още подобни неизбухнали бомби от това време.", "date": "2018.10.25", "title": "Взривяват 200 килограмовата бомба от центъра на София"}
