{"url": "http://www.novinite.bg/articles/151718/Mashtabna-kiberataka-zasegna-nyakolko-darjavi-sred-koito-Balgariya", "text": "Транспортни компании, медии и държавни институции в България, Украйна, Русия и Турция са били мишена на кибератака от страна на компютърния вирус \"Bad rabbit\".Сред хакнатите компютърни мрежи са били тези на летището в Одеса, украинското министерство за инфраструктура, както и редакциите на руската информационна агенция \"Интерфакс\". Това съобщи компютърната компания за сигурност \"ESET\", цитирана от БГНЕС.\"ESET\" е регистрирала стотици хакерски атаки на вируса \"Discoder\" от \"Bad rabbit\", който е нова модификация на вируса \"Petya\". Предишната атака бе през месец юни.Според лабораторията \"Касперски\" атаката на \"Bad rabbit\" е насочена срещу корпоративните мрежи.", "date": "2017.10.25", "title": "Мащабна кибератака засегна няколко държави, сред които България"}
{"url": "http://www.novinite.bg/articles/151717/Karolev-predloji-v-parviya-den-na-bolnichniya-da-ne-se-plashta-nishto", "text": "Как да се преборим с фалшивите болнични – този въпрос отново е на дневен ред, след като засега предложението на правителството да бъде давана половин заплата за три дни болничен беше замразено лично от премиера Бойко Борисов.Интересен коментар относно думите на премиера Бойко Борисов за болничните в завод в Ихтиман направи д-р Гергана Николова. Тя посочи, че там има много роми, които работят по програма за интеграция. Имало и много майки с малки деца – нормално е в такива случаи да има повече болнични, добави лекарят. Припомняме, че вчера (24 октомври) Борисов обяви , че \"имаме сигнали и протести на компании, които искат да закриват заводи, например Ихтиман, защото един доктор дава по 200 или 500 болнични листове\".През 2010 година ситуацията беше същата – пак имаше предложение за болничните, вдигнаха шум популисти и синдикати, Борисов тогава се отказа и обеща повече контрол – нищо не се случи, няма и сега да се случи. Такова мнение изказа Владимир Каролев пред Нова телевизия. Нека НОИ предоставят статистика колко болнични има в понеделник и петък и колко около официални празници – убеден съм, че ще има значително статистическо увеличение, каза Каролев. Затова бих предложил първият ден нищо да не се плаща, а вторият и третият ден – по 100%, уточни финансистът. Не казвам да се намали общата сума, но да има препразпределение, заяви Каролев. Според д-р Николова болничните за един ден са най-малкият процент – около 5 на сто от всички. Тя добави, че в понеделник има по-голяма посещаемост в кабинетите на личните лекари, защото не работят в събота и неделя. Ако идеята бъде въведена, ще има злоупотреби с болнични за два дни, каза още докторът. Хората реагират на стимули, защити идеята си Каролев.Д-р Николова даде и друг пример за изкривяване в говоренето за многото на брой болнични – ако шофьор на градския транспорт е употребил алкохол и е хванат при редовна проверка, трябва да се издаде болничен. Когато обаче се подава такъв болничен, се отбелязва, че той е \"за анкета\" т.е. НОИ знае, че не трябва да го плаща, но влиза в статистиката. Така е и при случаи на самонаранили се, така е за взели наркотици, уточни лекарят.", "date": "2017.10.25", "title": "Каролев предложи в първия ден на болничния да не се плаща нищо"}
{"url": "http://www.novinite.bg/articles/151723/Facebook-testvat-funkciya-gledane-na-video-s-4K-rezolyuciya", "text": "Facebook вече експериментират с нова функция, която ще подобри качеството на видео съдържанието в социалната мрежа. От компанията тестват телевизионния стандарт 2160p Ultra-High-Definiton Television, който ще позволи ъплоуд и гледане на 4K видео в профилите ни. Все още е необходимо време преди новия инструмент да е наличен за всички потребители. Идеята на Facebook определено е доста атрактивна и по свой начин ще допринесе за качването на съдържание с по-добро качество, коментира TechCrunch.Припомняме ви, че това е едно от най-желаните подобрениq в социалната мрежа, където всеки ден се споделя огромно количество видео клипове. Интересното е, че YouTube предлага опция за качване на 4K видео от няколко години. Той смятат, че потребителите ще възприемат положително новата функция и ще са по-активни в качването на клипове. Новият инструмент ще позволи на всички да се възползват максимално от камерите на своите устройства. Вероятно до няколко седмици всички потребители ще могат да гледат и качват видео материали с 4K резолюция.Включването на подобна функция ще разнообрази съдържанието в профилите ни и ще е особено полезно за геймърите, които обичат да стриймват в реално време как играят. Високата резолюция ще се отрази в позитивен план и на съдържанието в другите популярни секции на Facebook като Science, Travel, Fashion, Sports и др. За да проверите дали даден клип може да се гледа в 4K трябва да кликнете върху иконата с формата на зъбно колела в долната част на дадено видео и да видите дали е налична опцията за 2160p.", "date": "2017.10.25", "title": "Facebook тестват функция гледане на видео с 4K резолюция"}
{"url": "http://www.novinite.bg/articles/151747/Arestuvaha-15-dushi-za-izmami-v-Sofiya", "text": "\r\nЗадържани са 15 души на територията на София. Полицаи от СДВР разследват имотни измами по указание на Софийска районна прокуратура (СРП), съобщиха от прокуратурата.\r\nПовдигнати са обвинения на осем души за извършени от тях пет измами в особено големи размери, за съставяне на фалшиви завещания и за използване на фалшиви документи. Всички обвиняеми са в ареста за срок до 72 часа.\r\nОт 2013 до сега чрез съставяне и ползване на фалшиви документи и измами са придобити 14 имота на територията на София.\r\nНа 24 октомври 2017 г. полицаите са претърсили 14 адреса и два автомобила, има обиски и разпити на свидетели. Служителите на реда са иззели множество фалшиви саморъчни завещания, както и издадени въз основа на тях нотариални актове, печати, неистински договори за придобиване на недвижими имоти между Столична община и физически лица. Иззети са и удостоверения за наследници и други документи за незаконно прехвърляне правото на собственост на различни имоти. Полицаите са иззели пушка и пистолет.\r\n", "date": "2017.10.25", "title": "Арестуваха 15 души за измами в София"}
{"url": "http://www.novinite.bg/articles/151712/Djoshua-Sas-sigurnost-shte-se-biya-s-Pulev", "text": "\r\nСветовният шампион в тежка категория Антъни Джошуа призна, че Карлос Такам е по-тежък опонент от Кубрат Пулев. Британецът обаче отличи Кобрата като по-умния от двамата, което изравнява позициите им. Джошуа обаче потвърди, че рано или късно ще се бие с Кубрат.\r\nКакто знаете, българинът трябваше да излезе срещу Ей Джей в спор за титлите на WBA. IBF и IBO на 28 октомври в Кардиф. Това обаче няма да се случи заради травмата, която измъчва Кобрата. Той разкъса частично гръден мускул на тренировка и прецени, че няма да успее да е конкурентоспособен на Джошуа. Българският боксьор се отказа от срещата, а неговото място зае камерунецът с френски паспорт Карлос Такам.\r\n\"Мисля, че Такам е по-тежък опонент. Той може да ми нанесе повече щети. Но не мисля, че той е по-умен поради тази причина. Знаете ли откъде идвам аз? Така че какво значи по-труден? Дали по-умният боксьор ще ме накара да мисля повече, или пък по-силният ще ме накара да работя повече? Това би било интересно. Но мисля, че със сигурност ще се бия с Пулев в бъдеще”, заяви Антъни Джошуа пред boxingscene.com.\r\nБританецът призна още, че любимият му боксьор е мексиканеца Саул \"Канело\" Алварес. Наскоро той завърши наравно в спорен мач за световните титли в средна сатегория срещу Генади Головкин. Реваншът, който всички фенове на бокса очакват, може да бъде насрочен за 5 май догодина. \r\n", "date": "2017.10.25", "title": "Джошуа: Със сигурност ще се бия с Пулев"}
{"url": "http://www.novinite.bg/articles/151735/V-nedelya-vrashtame-chasovnika-s-1-chas-nazad", "text": "В 4:00ч. сутринта на 29 октомври ще преместим часовниците си с 1 час назад. Тогава 4 часа ще стане 3 часа и ще спим с 1 час повече. Лятното часово време е въведено, за да се намалят разходите за ток и осветление, като се използва повече дневна светлина. В България лятно часово време се въвежда от 1979г. – от последния неделен мартенски ден, като за периода 1979-1996г. то е валидно до последния неделен септемврийски ден, а от 1997г. насам - до последния неделен октомврийски ден. Корекцията в този период става, като се извадят три часа от времето по Гринуич, а не два часа, както е за дните от годината, които не влизат в посочените периоди. В годините 1979-1996 преместването на часовниците е ставало в 0 часа, в следващите две години - 1997 и 1998 - в 3 часа, а от 1999 година през пролетта - в 3 часа, през есента - в 4 часа. ", "date": "2017.10.25", "title": "В неделя връщаме часовника с 1 час назад"}
{"url": "http://www.novinite.bg/articles/151715/Belejki-na-Ajnshtajn-byaha-prodadeni-za-15-mln-dolara", "text": "Две бележки, написани от Алберт Айнщайн, бяха продадени на търг в Йерусалим за 1,5 млн. долара. На тях легендарният физик е описал накратко представата си за щастлив живот.Айнщайн дава бележките на пиколо в хотел в Токио вместо бакшиш през 1922 г., пише BBC. Той бил Япония, за да изнася лекции. В конкретния момент обаче нямал пари в себе си, а искал да възнагради по някакъв начин младежа.На едната бележка пише: \"Спокоен и скромен живот носи повече щастие от преследването на успех и постоянното безпокойство, което идва с него.\"На другата е добавено: \"Когато има воля, има и начин.\"Човекът, продаващ бележките, е племенник на въпросния пиколо. За купувача пък се знае, че е европеец, но той е пожелал да остане анонимен. ", "date": "2017.10.25", "title": "Бележки на Айнщайн бяха продадени за 1,5 млн. долара"}
{"url": "http://www.novinite.bg/articles/151732/Zashto-halcame", "text": "Всеки човек се е сблъсквал с досадното хълцане. Понякога то трае минути, друг път е по-дълго. Диафрагмата се съкращава, вдишваме рязко, гласните връзки в ларинкса се затварят и се чува познатия звук. за хълцане са: преяждане, консумация на газирано, люто, студено, употреба на алкохол. Според някои то се дължи на някакво нарушение в нервите, които контролират дихателните мускули, информира ДАРИК.Най-разпространеният начин за  е задържане на дишането. Може да изпиете и чаша вода. Има теории, според които хълцането е помагало на четириногите да се освободят от храна, заседнала в хранопровода.", "date": "2017.10.25", "title": "Защо хълцаме?"}
{"url": "http://www.novinite.bg/articles/151687/Mlad-maj-zagina-na-patya-Varna-Burgas", "text": "Тази нощ малко преди полунощ на пътя между Варна и Бургас е станала тежка катастрофа. При инцидента е загинал 24-годишен мъж, информира news.bg Шофьорът на колата бил неправоспособен. В движение, на 200 м. преди табелата за село Старо Оряхово, 24-годишният блъска кон. Животното се намирало на пътното платно.След удара, автомобилът излязъл вдясно от пътя и паднал в отводнителен канал. Мъжът е загинал. Полицията изяснява причините и обстоятелствата, довели до катастрофата.", "date": "2017.10.25", "title": "Млад мъж загина на пътя Варна-Бургас"}
{"url": "http://www.novinite.bg/articles/151713/Grigor-debyutira-na-finalite-v-London", "text": "Григор Димитров вече официално се класира на финалите на АТР в Лондон. Това стана снощи, след като Сам Куери загуби мача си от първи кръг на турнира АТР 500 във Виена и така свали летвата за първата ни ракета. От поражението на американеца се възползва и Марин Чилич, който също ще играе на финалния \"Мастърс\" в британската столица.Така Димитров ще запише дебютното си участие в елитния турнир. Той започва на 12 ноември и завършва на 19-и. Българинът и хърватинът се присъединяват към Рафаел Надал, 6-кратния шампион Роджър Федерер, Александър Зверев и Доминик Тийм. Остават две места, които най-вероятно ще бъдат запълнени от Давид Гофен и Пабло Кареньо Буста.Трудно бе да си представим, че Григор няма да получи квота за \"Мастърса\" в Лондон след невероятния сезон, който направи. Първата ни ракета грабна 3 титли - в Бризбън, София и на \"Мастърс\" турнира в Синсинати. Той стигна до полуфинал на Откритото първенство на Австралия, където загуби от Рафаел Надал в петсетова драма. ", "date": "2017.10.25", "title": "Григор дебютира на финалите в Лондон"}
{"url": "http://www.novinite.bg/articles/151689/Formulata-na-Ajnshtajn-za-shtastieto-e-prodadena-za-13-miliona-dolara", "text": "\r\nРъкописна бележка на  за тайната на  беше продадена за милион и половина долара на търг в Ерусалим. Купувачът е европеец, пожелал да остане анонимен, информира БНТ. \r\n\"Спокойният и скромен живот носи по-голяма радост от търсенето на успеха, което е свързано с непрестанни вълнения\". Това е написал на немски  върху хартия за писма от хотел \"Империал\" в , където пребивавал през 1922 г.\r\n\r\nПо това време той току-що бил информиран, че ще получи Нобелова награда за физика и известността му вече надхвърляла пределите на научната общност. В хотела в  японски куриер му донесъл поща.  му дал две бележки с думите, че ако има късмет, те ще имат по-голяма стойност от бакшиш. Едната бележка била за тайната на , а другата цитат от Ленин - \"Има ли воля, има и път\".\r\n", "date": "2017.10.25", "title": "Формулата на Айнщайн за щастието е продадена за 1,3 милиона долара"}
{"url": "http://www.novinite.bg/articles/151724/5-neshta-koito-se-sluchvat-kogato-napusnem-Facebook", "text": "Facebook има пристрастяващ ефект и неусетно човек може да прекарва часове на ден в социалната мрежа. Откъсването от нея е трудно, но не и невъзможно. Освен това може да доведе и до някои интересни последици, съобщава CNET. Една от ползите според CNET е, че всъщност дори можем да започнем да харесваме приятелите си повече. Това е така, защото имаме по-малко контакти с тях, не виждаме целия поток от мненията им, включително и тези, които рязко се различават от нашите. Facebook също така подсеща кога са рождените дни и позволява протоколното им честитене в социалната мрежа. Без нея човек сам трябва да се сеща за рождените дни и освен това трябва да честити чрез обаждане или SMS. Така има малко по-лично и персонално усещане, което ще бъде оценено от празнуващия. Нямалява се и напрежението. Повечето потребители във Facebook представят или твърде идеализирано собствения си живот или наблягат само на негативното. И в двата случая това се прави, за да привлича внимание и не отразява реалността. Но въпреки това е достатъчно да стресира другите потребители или само с лоши новини или с въпроси от типа „ех, защо и моят живот не е толкова хубав”, когато реално може дори да е и по-хубав. Ще четем повече. Липсата на масираното присъствие на Facebook в ежедневието освобождава доста време. То може да бъде използвано за повече забавления или четене на книги. При това съвсем реални и полезни книги. Не по-маловажно е и повече „пространство” в мозъка. Facebook има страничния ефект, че затрупва с огромно количество информация. Голяма част от тази информация е ненужна, но затормозява мозъка. Липсата на Facebook или поне драстичното му намаляване освобождава мозъка да мисли повече за по-важните за самите нас неща и освен това намалява общата умора от претоварването му.", "date": "2017.10.25", "title": "5 неща, които се случват, когато напуснем Facebook"}
{"url": "http://www.novinite.bg/articles/151734/Svetofar-prednaznachen-za-Ivet-Lalova-v-Sofiya", "text": "\"Светофар, предназначен за Ивет Лалова\" - това гласи един от закачливите коментари под забавно видео на столичен светофар, качено във Facebook групата \"Забелязано в София\". Уникалното при него е, че зеленият сигнал за пешеходци трае точно една секунда! Не знаем дали има нормален човек, който може да пресече цял булевард за такова време, да не говорим за пенсионери и по-бавно подвижни хора.\r\nБезумието е пълно и може да го видите в прикаченото видео. Надяваме се Столична община съвсем скоро да вземе мерки и светофарът да бъде поправен.\r\n", "date": "2017.10.25", "title": "\"Светофар, предназначен за Ивет Лалова\" в София"}
{"url": "http://www.novinite.bg/articles/151745/Postoyanen-arest-za-bashta-bludstval-s-dashterya-si", "text": "Прокуратурата в Силистра поиска мярка за неотклонение \"Задържане под стража\" спрямо 50-годишния Ахмед от силистренското село Вокил. Ахмед е обвинен по дело за блудство.Ахмед блудствал с 13-годишната си дъщеря, при условията на опасен рецидив.Когато бил разпитан, Ахмед обяснил, че няма спомен за случилото се, тъй като употребил голямо количество алкохол. Той все пак приел да е извършил престъплението, след като дъщеря му твърдяла това.50-годишният мъж е осъждан многократно. Той е бил условно предсрочно освободен от затвора.Ако бъде осъден за виновен, закона предвижда за това престъпление наказание лишаване от свобода за срок от 5 до 20 години.", "date": "2017.10.25", "title": "Постоянен арест за баща, блудствал с дъщеря си"}
{"url": "http://www.novinite.bg/articles/151728/200-stanaha-jalbite-za-seksualno-nasilie-sreshtu-Tobak", "text": "Невероятната бройка от 200 достигнаха жалбите за сексуални посегателства подадени срещу американския режисьор Джеймс Тобак. Ден по-рано обвинения отправиха 38 жени.Първоначално потърпевшите споделиха, че Тобак се е приближавал към тях в паркове, банки или аптеки в нюйоркския квартал Манхатън и им е обещавал да ги направи звезди в Холивуд.По-късно при интервюто или прослушването момичетата ставали жертва на сексуални посегателства от негова страна.След публикуването на изобличителния материал, аналогични истории по телефона, електронната поща и в Туитър съобщиха още над 200 жени, информира в. \"Лос Анджелис таймс\", предават световните агенции.В полицията на Лос Анджелис през последните няколко дена са постъпили много обаждания, \"свързани с режисьора\".Служителите разпределят получените оплаквания по случай, ако органите на съдебната власт решат да започнат разследване. Някои от жените потвърдиха, че са подали жалба до окръжния прокурор миналата седмица.Преди няколко дни работните си отношения с режисьора прекрати дългогодишният му агент. Американският сценарист и режисьор Джеймс Гън каза, че от много години предупреждава за непристойното поведение на Тобак.При първоначалните обвинения Тобак заяви, че никога не се е срещал с тези жени, а ако случайно някога ги е срещал, не ги е запомнил. Той отбеляза също, че през последните 22 години е било физически невъзможно да се държи по описания от въпросните жени начин, защото има диабет, а и сърдечни увреждания, които изискват приемане на лекарства.Режисьорът, който сега е на 72 години, е работил като режисьор, сценарист или продуцент в много филми. Сред тях са \"Черно и бяло\" (1999) с Робърт Дауни младши и Клаудия Шифър и \"В опасност\" (1983) с Настася Кински.През 1992 г. е номиниран за награда \"Оскар\" за сценария на \"Бъгси\".", "date": "2017.10.25", "title": "200 станаха жалбите за сексуално насилие срещу Тобак"}
{"url": "http://www.novinite.bg/articles/151684/Moshtna-kiberataka-s-virusa-Badrabbit-Balgariya-e-sred-zasegnatite-strani", "text": "Транспортни компании, медии и държавни учреждения в Украйна, Русия, Турция, България и други страни бяха подложени вчера на кибератака с компютърния вирус \"Badrabbit\", предаде Росбалт, цитиран от ДАРИИК.  Според съобщение за медиите на фирмата за компютърна сигурност ESET, сред нападнатите компютърни мрежи са тези на летището в Одеса, украинското Министерство на инфраструктурата, редакциите на руската информационна агенция \"Интерфакс\".ESET е отчела стотици нападения с вируса \"Diskcoder.D (Bad Rabbit)\", който е нова модификация на вируса \"Petya\". Предишната версия на Diskcoder беше използвана при кибератака през юни. По-рано фирмата за киберсигурност \"Лаборатория Касперски\" съобщи, чe нападението с Bad Rabbit е насочено срещу корпоративни мрежи, припомня Росбалт.Компанията за разследване на киберпрестъпленията \"Group-IB\" заяви, че е открила начин за предотвратяване на зашифроване на файлове, дори ако компютърът вече е заразен с вируса \"BadRabbit\", който вчера нападна компютри в Русия, Украйна и други страни, предаде ТАСС. За да се избегне заразата на компютри, свързани в мрежи, трябва бързо да се изолират машините, които предават вредните файлове. Освен това потребителите трябва да проверят, че резервните копия на мрежовите възли са актуални и пълни. Защитните мерки изискват и да се обновят операционни системи и системите за сигурност, както и да се блокират Айпи адресите и имената на домейните, от които се разпространява зловредният софтуер. Освен това трябва да се блокират изскачащите прозорци, а паролите да се заменят с по-сложни и да не се държат в нешифрован вид.Генералният директор на компанията \"Group-IB\" Илия Сачков съобщи пред ТАСС, че експертите са определили името на домейна, от който е започнало разпространението на вируса. Според него кибератаката има масов характер и вероятно не е насочена към конкретни цели.", "date": "2017.10.25", "title": "Мощна кибератака с вируса „Badrabbit“, България е сред засегнатите страни"}
{"url": "http://www.novinite.bg/articles/151743/Dadoha-na-sad-dvamata-mashinisti-na-vzriveniya-vlak-v-Hitrino", "text": "Окръжната прокуратура в Шумен внесе в съда обвинителен акт срещу двамата машинисти от взривения влак на гарата в Хитрино. Инцидентът стана на 10 декември миналата година.Димитър Михнев и Радослав Петков отиват на съд за това, че са нарушили правилата при управление на железопътния състав и по непредпазливост са причинили смъртта на седем души, а други 14 са с наранявания.При влизане в гарата Михнев не спазил ограничителната скорост от 40 км/ч. Управляваният от него влак се движел със 78 км/ч.Вторият машинист Радослав Петков от своя страна не предприел действия за незабавно спиране на влака, след като Михнев не показал с действия, че управлява безопасно композицията. В резултат на допуснатите нарушения от двамата е последвало дерайлиране на влака, повреждане на вагон-цистерни от състава на композицията, изтичане на превозвания газ и последвал взрив.Разследването е установило, че инцидентът не е предизвикан от повреди в жп инфраструктура, не е предизвикан от техническа неизправност на състава и не се касае за техническа неизправност. Причината за произшествието е високата скорост – двойно по-висока от разрешената, което е довело до претоварване и разрушаване на железния път, а от там и до дерайлирането на част от вагоните.Димитър Михнев е с мярка за неотклонение „парична гаранция“ от 10 000 лева, а Радослав Петков с мярка „подписка“. Наложена им е забрана за напускане на страната. ", "date": "2017.10.25", "title": "Дадоха на съд двамата машинисти на взривения влак в Хитрино"}
{"url": "http://www.novinite.bg/articles/151691/8203Si-Dzinpin-beshe-preizbran-za-gen-sekretar-na-Kitajskata-komunisticheska-partiya", "text": "\r\nНовоизбраният  на Китайската комунистическа партия (ЦК на ККП) преизбра днес на първия си пленум президента Си Дзинпин за генерален секретар на ЦК, предаде ТАСС, цитира БНТ.  Новият ЦК избра и 7 души за членове на своя Постоянен комитет. Преизбран в комитета бе премиерът Ли Къцян.\r\nСи Дзинпин бе избран и за председател на  на ЦК. ТАСС припомня, че изкачвайки се по стълбицата на партийната бюрокрация, Си заема редица отговорни длъжности в крайморските източни провинции Фуцзян и Чжъцзян, които са сред най-развитите в икономически план.\r\n\r\nПрез октомври 2007 г. влиза в \"\" на партийния апарат - Постоянния комитет на Политбюрото на ЦК на ККП. През 2008 е назначен за зам.-председател на , през 2010 - зам.-председател на  на ЦК, а през 2012 г. оглавява Съвета.\r\nПрез ноември 2012 г. пленум на предишния ЦК на ККП за пръв път избира Си Дзинпин за генерален секретар, допълва ТАСС. Си Дзинпин, който е на власт от края на 2012 г., със сигурност ще бъде преизбран и за още един мандат на най-високия държавен пост през март догодина, отбелязва Франс прес.\r\n", "date": "2017.10.25", "title": "&#8203;Си Дзинпин беше преизбран за ген. секретар на Китайската комунистическа партия"}
{"url": "http://www.novinite.bg/articles/151703/Iran-otvarya-granichen-punkt-s-Irakski-Kyurdistan", "text": "Иран отваря граничен пункт с Иракски Кюрдистан, който беше закрит след референдум за независимост в кюрдската област, съобщават ирански държавни медии, цитирани от news.bg \"След референдума и промените в района на Кюрдистан нашите граници с иракския район на Кюрдистан бяха затворени ... днес границата и пункта Башмак са отворени\", коментира Яхангир Бахши, ръководител на митницата за преминаване на границата, според Агенция за радиорпредаване на Ислямска република Иран (IRIB).Припомняме, преди десетина дни беше съобщено, че Иран затваря границата си със Северен Ирак в отговор на референдума за независимост в Иракски Кюрдистан. \"Като се вземе под внимание развитието в Иракски Кюрдистан, Иран затвори граничния пункт \"Башмак\" с Иракски Кюрдистан\", отбеляза тогава иранската агенцията \"Тасним\", но не се позова на официален източник.Впоследствие външното министерство на Иран отрече информацията, че е затворена границата с Ирак.Също така, Иран наложи и ембарго на износа и вноса на горива към и от Иракски Кюрдистан, според иракски медии. На всички транспортни компании и шофьори се нарежда да преустановят превоза на горива между Иран и Иракски Кюрдистан \"до по-нататъшно известие\", съобщава сайтът на държавния оператор, цитирайки директивата на министерството на транспорта.", "date": "2017.10.25", "title": "Иран отваря граничен пункт с Иракски Кюрдистан"}
{"url": "http://www.novinite.bg/articles/151738/8-dushi-sa-raneni-pri-tejkata-burya-v-Bukuresht", "text": "\r\nНай-малко 8 души са пострадали при тежката буря в Румъния.\r\nВследствие на тежката буря и силния вятър в северната ни съседка над 150 дървета са паднали, смачквайки най-малко 80 автомобила. На някои места падналите дървета са блокирали трафика в населените места.\r\nМного щети са нанесени и на частните домове - има наводнени къщи, разрушени покриви, огради и паднали стълбове.\r\nВластите в Букурещ съобщиха за 8 пострадали, които са били настанени в болница. След това обаче две дървета паднали върху крилото на сградата на заведението и хората били преместени превантивно. Бурята е съборила и дърво върху такси, което е било в движение с клиенти.\r\nОт валежите са засегнати 11 окръга в страната. В Южна и Източна Румъния е обявен предупредителен жълт код за силен вятър. Очаква се скоростта на вятъра да бъде между 55 и 75 км/ч, а в планинските райони може да достигне и 90 км/ч.\r\nДва пътнически самолета не са излетели, а повечето пристанища са затворени, съобщи bTV.\r\n", "date": "2017.10.25", "title": "8 души са ранени при тежката буря в Букурещ"}
{"url": "http://www.novinite.bg/articles/151709/Strelba-v-universitet-v-SASht-dvama-sa-ubiti", "text": "Двама студенти бяха убити при стрелба в кампуса на университета Грамблинг в американския щат Луизиана, съобщават местни медии, цитирани от NOVA. По първоначална информация огънят бил открит по време на спречкване.Нападателят е избягал от местопрестъплението.", "date": "2017.10.25", "title": "Стрелба в университет в САЩ, двама са убити"}
{"url": "http://www.novinite.bg/articles/151693/Predizborniyat-shtab-na-Hilari-Klintan-e-platil-za-dosie-s-kompromati-za-Tramp", "text": "Предизборният щаб на кандидатката за президент на САЩ Хилари Клинтън и Националният комитет на Демократическата партия са финансирали фирмата за политически изследвания\"Фюжън Джи Пи Ес\" (Fusion GPS), създала досие с обвинения за връзки между президента на САЩ Доналд Тръмп и Русия, предадоха Асошиейтед прес и ТАСС, цитирани от ДАРИК. Споразумението, за което съобщи първо в. \"Вашингтон пост\", е било договорено с посредничеството на адвокат на предизборния щаб и Националния комитет, съобщава анонимен източник, запознат със случая. Адвокатът Марк Елиас не е отговорил на искането за коментар.Първоначално съставянето на досие с компрометиращи Тръмп материали е започнало по поръчка на поддръжници на Републиканската партия на САЩ, недоволни от решението му да участва в първичните избори. \"Фюжън Джи Пи Ес\" привлякла към задачата Кристофър Стийл, ръководител на лондонската фирма \"Орбис бизнес интелиджънс\", в която работят бивши британски разузнавачи.Републиканската партия престанала да финансира разследването през април 2016 г., след като станало ясно, че Тръмп е най-вероятният кандидат за президент на Републиканската партия. Тогава инициативата поели демократите, които сключили с фирмата споразумение за финансиране. \"Фюжън Джи Пи Ес\" е получавала парично възнаграждение до деня преди изборите. Очаква се разкритията да подсилят оплакванията на Тръмп, че досието е политически мотивиран списък с опетняващи го твърдения, отбелязва АП. ", "date": "2017.10.25", "title": "Предизборният щаб на Хилари Клинтън е платил за досие с компромати за Тръмп"}
{"url": "http://www.novinite.bg/articles/151707/Razkriha-sistemni-posegatelstva-sreshtu-jeni-i-v-Evroparlamenta", "text": "Какви мерки да се предприемат срещу сексуалния тормоз? Това ще обсъждат евродепутатите с комисаря по търговията Сесилия Малмстрьом, пише NOVA. Дискусията ще се проведе на фона на появяващите се почти всеки ден разкрития за сексуални посегателства.Последните данни са, че от подобни посегателства не са пощадени дори и европейските институции. Разследване на базираното в Брюксел издание \"Политико\" е установило случаи на сексуален тормоз в Европейския парламент и Еврокомисията.След разкритията около скандалния продуцент Харви Уайнстийн започна световната кампания #metoo, която окуражава жени да говорят за сексуалния тормоз и злоупотреби, на които те са били жертва.", "date": "2017.10.25", "title": "Разкриха системни посегателства срещу жени и в Европарламента"}
{"url": "http://www.novinite.bg/articles/151753/Snegat-v-Sarbiya-ostavi-nad-600-domakinstva-bez-elektrichestvo", "text": "Около 600 домакинства в Западна Сърбия останаха без електричество поради проблеми, причинени от силния снеговалеж, който започна снощи, информира БГНЕС. Според „Танюг”, ситуацията на територията на община Нова Варош е най-сложна. Там стотици семейства очакват да бъдат свързани с електрическата мрежа едва в късния следобед или вечерта.Кметът на града Радослав Василевич каза, че електрическата мрежа на много места е паднала под тежестта на снега.Снегът предизвиква образуването на дебела снежна покривка, която в село Водена достигна височина повече от един метър.  ", "date": "2017.10.25", "title": "Снегът в Сърбия остави над 600 домакинства без електричество"}
{"url": "http://www.novinite.bg/articles/151744/Germaniya-izgoni-14-afganistanci-na-fona-na-gnevni-protesti", "text": "Германия изгони 14 афганистанци, чиито кандидатури за убежище са били отхвърлени, съобщиха от германското вътрешно министерство, което става на фона на гневни протести, че раздираната от конфликт страна не е сигурна за завръщащите се, съобщава \"Франс прес\".Чартърен чешки самолет с афганистанци на борда, всички от тях мъже, е излетял късно във вторник от източния германски град Лайпциг и е пристигнал в Кабул по-рано днес.Единадесет от депортираните са имали криминални регистрации за деяния, включително убийство, причиняване на тежка телесна повреда, сексуално насилие над деца, измама и кражба, уточни говорителката на вътрешното министерство пред журналисти.Другите трима афганистанци са отказали да сътрудничат за установяването на тяхната самоличност, добави тя.Вътрешният министър на провинция Саксония Маркус Улбиг изтъкна пред обществената телевизия MDR, че Германия е изпратила \"силно и ясно послание\", че онези, които не са получили статут на бежанци след проверките на властите, \"вече нямат право да бъдат в Германия\".Докато Германия предостави сигурно убежище на повечето търсещи убежище от раздираната от война Сирия, Берлин твърди, че може безопасно да репатрира хора в Кабул и други части на Афганистан, дори след като талибаните и ДАЕШ (\"Ислямска държава\") тероризират голяма част от страната.Около 150 демонстранти са се събрали на летището в Лайпциг, за да протестират срещу депортациите.В Берлин, водещият депутат от Зелената партия Клаудия Рот призова правителството да спре депортациите, отбелязвайки, че около 250 души са били убити при нападения в Афганистан през миналата седмица.\"При тези условия депортациите в Афганистан очевидно нарушават нашата отговорност за осигуряване на хуманитарна защита\", изтъкна Рот.ермания възобнови депортациите на отхвърлени кандидати за убежище от Афганистан през миналия месец, след като прекрати процеса, когато камион бомба избухна в афганистанската столица през май.Тази група от осем афганистанци представлява шестата вълна на репатриране на афганистанци от Германия от декември насам съгласно спорното споразумение между Афганистан и Европейския съюз, целящо ограничаване на притока от мигранти към Европа.Международната правозащитна организация \"Амнести интернешънъл\" предупреди европейските правителства по-рано този месец, че афганистански кандидати за убежище, \"насилствено\" върнати, са изложени на риск от изтезания, отвличания и смърт.Почти 9 500 афганистанци се завърнаха в родината си през 2016 г., след като молбите им за убежище в Европа бяха отхвърлени, в сравнение с малко под 3 300 души година по-рано.Повече от 13 300 афганистанци са подали молба за убежище в Германия от началото на годината.", "date": "2017.10.25", "title": "Германия изгони 14 афганистанци на фона на гневни протести"}
{"url": "http://www.novinite.bg/articles/151683/Jalt-kod-za-obilni-dajdove-v-12-oblasti", "text": "Значителни валежи ще има днес в страната – предимно в Югоизточна България. След обяд в Северна България валежите ще започнат да спират, а до края на деня на места облачността ще се разкъса. Ще духа до умерен, а в източните райони и временно силен североизточен вятър. Температурите още малко ще се понижат и минималните ще бъдат между 5° и 10°, а максималните – между 8° и 13°. Атмосферното налягане ще се повишава и ще бъде по-високо от средното за октомври.За четири области е обявен оранжев код за дъжд. Предупреждението важи за: Бургас, там ще духа и много силен вятър, Ямбол, Хасково и Кърджали.В 12 области е обявен жълт код, отново за oбилни дъждове: Пловдив, Пазарджик, Смолян, Стара Загора, Сливен, Габрово, Ловеч, Велико Търново, Търговище, Шумен, Варна и Добрич. В останалата част от страната дъждовете ще намаляват и кодът е зелен.Над планините ще облачно и мъгливо. На много места ще има валежи от дъжд, над 1700 метра – от сняг. Ще духа силен вятър от изток-североизток. Максимална температура на височина 1200 метра около 7°, а на 2000 метра – около 1°.Над Черноморието ще бъде облачно, дъждовно и ветровито. На места, главно по южното крайбрежие валежите ще са значителни. Ще духа силен север-североизточен вятър. Максимални температури на въздуха: 10-15°. Температурата на морската вода е 18°. Вълнението на морето ще бъде 4-5 бала", "date": "2017.10.25", "title": "Жълт код за обилни дъждове в 12 области"}
{"url": "http://www.novinite.bg/articles/151698/Tramp-otvarya-vratite-na-SASht-za-bejanci-no-pri-strogi-pravila", "text": "Президентът на САЩ Доналд Тръмп позволи да се поднови приемането на бежанци по нови, по-строги правила за проверка, но нареди гражданите на 11 страни, смятани за по-рискови за САЩ, да бъдат подлагани на още по-сериозни проверки, информира ДАРИК. Служители отказаха да посочат кои са 11-те страни, предаде Асошиейтед прес. Техните случаи ще бъдат разглеждани един по един. Срокът за това е 90 дни.Тръмп издаде този нов указ за проверката на кандидатите за убежище в САЩ, след като изтече наложената от него 4-месечната забрана за приемане на бежанци.Търсещите убежище вече са изправени пред значително забавяне и разглеждането на случаите им може да отнеме години. Допълнителните проверки вероятно ще увеличат този срок, отбелязва АП. ", "date": "2017.10.25", "title": "Тръмп отваря вратите на САЩ за бежанци, но при строги правила"}
{"url": "http://www.novinite.bg/articles/151749/Arheolog-otkri-400-zagadachni-kamenni-strukturi-v-sauditskata-pustinya", "text": "Австралийски археолог използва Google Earth, за да идентифицира почти 400 недокументирани каменни структури в саудитската пустиня, създадени от хора преди повече от 2000 години, съобщи АФП.\r\nДейвид Кенеди от университета на Западна Австралия ръководи екипи, документирали много археологически обекти в Близкия изток. Той обаче каза, че не може да обясни значението на тези каменни структури, някои от които са на 9000 години.\r\n\"Те не се виждат ясно от нивото на земната повърхност, но погледнати отвисоко, от няколко десетки метра или повече, ако е от спътник, се очертават в цялата си красота\" - каза Кенеди. Той ги оприличава на бариери - два вертикални стълба, свързани хоризонтално.\r\nЗа първи път такива каменни структури са видени на място от саудитския любител археолог Абдула ал-Саид през 2004 г. През 2008 г. той идентифицира няколко цялостно с Google Earth. Именно той се обръща към Кенеди. Дейвид Кенеди е специалист по въздушна археология. От 1997 г. той и екипът му са заснели хиляди каменни структури, предимно в Йордания. Някои от тях се използват като ловни капани.\r\n", "date": "2017.10.25", "title": "Археолог откри 400 загадъчни каменни структури в саудитската пустиня"}
{"url": "http://www.novinite.bg/articles/151746/Zadarjaha-80-dushi-pri-operaciya-sreshtu-kitajskata-mafiya-v-Ispaniya", "text": "При операция срещу китайската мафия в Испания са задържани 80 души. Те са заподозрени в пране на пари. Арестите са извършени в Мадрид, Барселона и Севиля, информира НОВА.Полицията разследва нелегалното влизане в Испания на продукти от Азия с цел избягване на данъчния контрол. Според съда, така заподозрените са успели да извършат пране на пари, данъчни измами, контрабанда, както и документни измами.  ", "date": "2017.10.25", "title": "Задържаха 80 души при операция срещу китайската мафия в Испания"}
{"url": "http://www.novinite.bg/articles/151739/Eto-kade-mestyat-zimniya-Panair-na-knigata-v-Sofiya", "text": "Тазгодишното издание на Софийския международен панаир на книгата и съпътстващите го литературни събития ще се проведат в изложбения комплекс Интер Експо Център (IEC) в периода 12-17 декември. Решението е взето в понеделник вечер на извънредно заседание на Управителния съвет на Асоциация „Българска книга“, съобщи сайтът \"Аз чета\".През последните седмици в издателските среди се водеше усилен дебат върху това дали панаирът да остане в НДК, където продължават ремонтните дейности във връзка с Европредседателството на България от 1 януари 2018 г., или да се премести на друго място. Интер Експо Център, който се намира на бул. „Цариградско шосе“, беше най-обсъжданата алтернатива. За негови предимства се посочваха значително по-ниските цени на изложбените площи, метростанцията, значително по-добрата инфраструктура за изложителите и др. Все още няма яснота дали преместването ще бъде постоянно или следващата година Панаирът отново ще се върне в обновената сграда на НДК.\r\n", "date": "2017.10.25", "title": "Ето къде местят зимния Панаир на книгата в София"}
{"url": "http://www.novinite.bg/articles/151705/Rusiya-skastri-SASht-da-ne-se-mesyat-v-otnosheniyata-sas-Sarbiya", "text": "САЩ не трябва да пречат на сътрудничеството на Сърбия с Русия, изявленията на заместник държавния секретар на САЩ, отговарящ за Европа и Евразия, целят подкопаване на отношенията между двете страни. Това подчертаха от руското външно министерство, цитира news.bg Американският висш дипломат Хойт Брайън Ий по време на посещение в Белград настоя за преразглеждане на сътрудничеството на Сърбия с Русия, а също така да се съсредоточи изцяло върху сближаването с Европейския съюз. Той също така се изказа срещу предоставянето на дипломатически имунитет на руския персонал в руско-сръбски хуманитарен център в Ниш.\"Бихме искали да напомним, че САЩ не е страна членка на Европейския съюзи вероятно заради това не е запозната, че много държави от ЕС сътрудничат в голям мащаб и плодотворно с Русия на основата на взаимната изхода. Никой не трябва да пречи на Сърбия да следва същия подход, въз основа на националните си интереси\", подчертават от руското външно ведомство.Според руските власти Руско-сръбският хуманитарен център отдавна оказвал на Сърбия и други страни в региона, в това число страни членки на ЕС и НАТО, помощ в преодоляването на последиците от природни бедствия и причинени от човека катастрофи.Според някои западни неправителствени организации и военни анализатори обаче руснаците са създали в Ниш военна база, която подслушва и следи американските военни интереси на Балканите.\"Призоваваме американските си колеги да не налагат на другите своите враждебни идеологически стереотипи, които подкопават основите на международната стабилност и сътрудничеството на Балканите и в Европа като цяло\", добавят от руското външно министерство.С остри критики към изказванията на американския дипломат, който призова Белград да \"престане да стои на два стола\" и да балансира между Русия и Запада, излезе и военният министър на Сърбия Александър Вулин. Той нарече изявленията на Хойт Ий \"най-тежкият акт на публичен и недипломатичен натиск\" върху страната.", "date": "2017.10.25", "title": "Русия скастри САЩ да не се месят в отношенията  със Сърбия"}
{"url": "http://www.novinite.bg/articles/151690/Otmeneni-sa-uchebnite-zanyatiya-v-dve-uchilishta-v-Burgasko", "text": "Със заповед на кмета на Община Бургас Димитър Николов са отменени учебните занятие в училищата в село Равнец и квартала \"Долно Езерово\". Селото и кварталът са най-пострадали от обилните дъждове, предава ДАРИК.  По-рано днес Николов обяви частично бедствено положение в Общината. Там са паднали 60 литра на квадратен метър дъжд. Кметът е наредил мобилизация на допълнителни сили и средства от всички общински предприятия и фирмите за пътна и \"зелена\" поддръжка. Привлечени са и доброволческите формирования за отводняване с помпи на наводнените имоти. Наводнени са десетки къщи в селата Равнец и Братово, кварталите \"Горно Езерово\" и \"Долно Езерово\", комплекса \"Меден рудник\". Затворени са пътищата \"Долно Езерово\" - Братово и Извор - Зидарово. Нивото на река Изворска се е повишило с 3 метра и на места тя прелива. На всички горещи точки са изпратени екипи. Масово се почистват шахти, за да се оттече по-бързо дъждовната вода.", "date": "2017.10.25", "title": "Отменени са учебните занятия в две училища в Бургаско"}
{"url": "http://www.novinite.bg/articles/151696/V-Obshtina-Kameno-e-obyaveno-bedstveno-polojenie", "text": "\r\nБедствено положение е обявено в  заради , продължили цяла нощ. В следствие на това са се образували високи приливни вълни, които са залели пътища и жилищни постройки, пише БНТ. \r\nПод вода са селата Полски извор, Тръстиково и Ливада. На места водата достига почти метър и е невъзможна намеса с техника. Има сигнал за удавен човек от село Полски извор, но до този момент самоличността му не е установена. Това съобщиха от Община Камено. Тежко е положението и в село Черни връх, където в ниските райони също са наводнени.На телефон 112 са постъпили 77 сигнала за бедстващи хора, поискали евакуация. Полагат се всички усилия хората да бъдат евакуирани, в спасителните действия са се включили и водолази, тежка техника, верижна машина \"Амфибия\". Населени места без електричество са - селата Черни връх, Тръстиково, Равнец, Ливада, Желязово, Полски извор, изпратени са екипи на ЕВН, но поради наводненията, същите трудно достигнат до местата на авариите.В селата Чукарка и Драгово, също е прекъснато електроподаването, екипи на електроразпределителното дружество работят по отстраняване на проблема. Най-тежка е ситуацията в община Камено, усложнено е положението и в общините Карнобат и Созопол. Наводнени и непроходими са пътищата с.Извор-с. Зидарово, община Созопол и пътят Бургас- Средец, в отсечката Меден Рудник - село Черни връх, Полски извор -Тръстиково. ", "date": "2017.10.25", "title": "В Община Камено е обявено бедствено положение"}
{"url": "http://www.novinite.bg/articles/151752/Ankara-Evropejskiyat-model-e-pred-proval-ako-ES-skasa-s-Turciya", "text": "Ако страните в ЕС вземат решение за прекратяване или спиране на преговорите за присъединяването на Турция, това ще бъде краят на европейския модел на развитието, равен на самоубийство, заяви министърът по евроинтеграцията Йомер Челик, цитиран от Анадолската агенция.Той определи като безнравствено предложението за замяната на преговорите за членството на Турция в ЕС с преговори за „привилегировано партньорство“ на съюза с Анкара. Според него прекратяването на помощите за Турция от фонда на ЕС за подпомагане на страните-кандидатки няма да доведе до никакви промени. Само по себе си лансирането на тази идея подкопава авторитета и доверието в ЕС, подчерта главният преговарящ. Той коментира преднамереното и тенденциозно отношение на редица държави към Турция.„Например, отношението на Австрия към Турция е невъзможно да бъде обяснено чрез политически анализ. Вероятно там фактор е психическата мания. ЕС вече не е никакъв съюз, той има твърде много крайнодесни партии като противници в себе си и на практика е сдружение на правителства под патронажа на Германия. Ние неведнъж призовавахме да получим отговор – това Европейски съюз ли е, или Европейски съединени щати. Ако ЕС е обединение на демокрации, трябва да изясни и степента на солидарност със страните извън своите граници. Турция преживя опит за преврат и е също европейска държава с европейска демокрация. И докато очаквахме солидарност и съдействие за засилване на демокрацията и институциите ни, ЕС се обърна срещу нас. Европейските държави, които са неспособни да се справят с вътрешните си проблеми, показаха, че единственото решение, което могат заедно да вземат, е за прекратяването или спирането на преговорния процес с Турция. Но то ще бъде самоубийство за Европа“, посочи Челик.Той коментира и референдума в Северен Ирак от 25 септември, считан от Турция като незаконен. Най-тежкият удар върху интересите на етническите кюрди нанесе лидерът на регионалната администрация Барзани, който взе решението за референдума, без да се съобрази с тяхната позиция, но с единствената цел да укрепи властта си в региона, заяви Челик. Той подчерта, че властите в Северен Ирак са длъжни да анулират резултатите от това гласуване.", "date": "2017.10.25", "title": "Анкара: Европейският модел е пред провал, ако ЕС скъса с Турция"}
{"url": "http://www.novinite.bg/articles/151699/Da-pomognem-na-kolegata-Anna-Brandijska", "text": "Изявеният финансов журналист Анна Брандийска се нуждае от подкрепа!От години тя страда от множествена склероза, като ефектите от тежкото заболяване все повече се влошават. Засега не е открит лек, но лекари ѝ препоръчват ново експериментално лечение със стволови клетки.Най-близката държава, в която то се прилага успешно, е Турция. Макар да не дава гаранции, че Анна ще се излекува, лечението гарантира на 100%, че влошаването на заболяването ще спре. Необходимата сума от 40 000 евро е непосилна за Анна и семейството ѝ.Всеки, който иска да помогне, може да направи дарение!Банка ДСКIBAN: BG26STSA93000024626467 BIC: STSABGSF титуляр: Анна Маринова Брандийска.", "date": "2017.10.25", "title": "Да помогнем на колегата Анна Брандийска"}
{"url": "http://www.novinite.bg/articles/151750/Eltan-Djon-shte-poluchi-nagrada-za-humanitarna-dejnost", "text": "Елтън Джон ще получи награда от Харвардския университет за дейността си в подкрепа на борбата срещу ХИВ и СПИН, съобщи Асошиейтед прес.Хуманитарната награда \"Питър Дж. Гомес\" ще бъде връчена на Елтън Джон на 6 ноември. Нейни носители са архиепископ Дезмънд Туту, генералните секретари на ООН Бан Ки-мун и Кофи Анан, Бутрос Бутрос Гали, Хавиер Перес де Куеляр.Елтън Джон каза, че наградата го изпълва със \"задоволство и смирение\". Той увери, че остава ангажиран \"да поддържа постигнатия напредък за премахване на клеймото и изкореняване на ХИВ и СПИН\".", "date": "2017.10.25", "title": "Елтън Джон ще получи награда за хуманитарна дейност"}
{"url": "http://www.novinite.bg/articles/151697/Prebivat-pensioneri-zaradi-darva-za-ogrev", "text": "В село Шивачево, община Сливен, крадци пребиха възрастна двойка, съобщава bTV, цитира news.bg  Семейство Дукови са пребити заради дърва за огрев.През нощта на 20 срещу 21 октомври малко след полунощ Михал Дуков чул кучето да лае, той излязъл и погледнал през вратата. Мъжът видял двама непознати да товарят неговите дърва в каруца.Михал има оръжие, защото е ловец. Във вечерта на инцидента решил да не го взима. Дуков излязъл с тояга срещу крадците. Те започнали да го замерят с дървета от каруцата и избягали.После обаче се върнали с тежка част от пералния и пребили Михал с нея.Съпругата му се събудила от врявата и се намесила в конфликта. Тя също била нападната. Според нея боят продължил близо 20 минути. Заради виковете се събудили и съседите, които повикали полиция и линейка.Мъжът - Михал Дуков, е бил с опасност за живота. След нападението Михал има седем шева на главата, ръката му е счупена и има множество синини.Съпругата на Михал също е била ударена по главата.Хората от село Шивачево негодуват срещу отговора на органите на реда, които казали, че Михал не е трябвало да се намесва по време на кражбата, а да повика полиция. Патрулът обаче дошъл половин час след като бил повикан.В последствие униформените спипали крадците и те са задържани за до 72 часа. Престъпниците са двама мъже на 18 и 25 години. По-възрастният от тях е лежал четири пъти в затвора.Предстои от прокуратурата да поискат мярка за неотклонение постоянен арест.Кметът на Община Твърдица Атанас Атанасов коментира пред медията, че \"това не е ежедневие и нещата не са чак толкова лоши, колкото се опитваме да ги представим заради един-единствен случай\".", "date": "2017.10.25", "title": "Пребиват пенсионери заради дърва за огрев"}
{"url": "http://www.novinite.bg/articles/151685/Navodneniyata-v-Burgasko-vzeha-jertva", "text": "Един човек се е удавил, след като високи приливни вълни заляха пътища и жилищни сгради в Бургаско. Наводненията са следствие от проливните дъждове, паднали над областта през изминалата нощ. В региона са се изсипали около 50 л/кв.м, а в Карнобат количествата на валежите са достигнали до 100 л/кв.м. Самоличността на жертвата все още не е установена. По информация на NOVA загиналият е възрастен мъж от село Полски извор. Частично бедствено положение беше обявено в общините Бургас и Камено. Под вода са селата Полски извор, Ливада, Тръстиково, Черни връх.Наводнени къщи и дворове има в селата Равнец, Братово, както и в бургаските квартали „Долно Езерово”, „Горно езерово” и „Меден рудник”.На телефон 112 са постъпили 77 сигнала за бедстващи хора, поискали евакуация, съобщават от областния пресцентър. Именно на спешния телефон е съобщено и за смъртта на удавилия се човек, чиято самоличност все още не е установена. Множество са и сигналите за наводнени къщи, улици и дворове. Общо осем eкипа на пожарната са на терен, но поради големината и силата на приливната вълна достъпът до пострадалите е изключително труден.Полагат се всички усилия хората да бъдат евакуирани, в спасителните действия са се включили и водолази, тежка техника, верижна машина \"Амфибия\".Без електричество са селата Черни връх, Тръстиково, Равнец, Ливада, Желязово, Полски извор. Аварийните екипи на енергодружеството ЕВН не могат да достигнат до проблемните места заради наводните пътища.Усложнено е положението и в общините Карнобат и Созопол. Наводнени и непроходими са пътищата с. Извор - с. Зидарово и Бургас- Средец, в отсечката Меден Рудник - село Черни връх, Полски извор -Тръстиково.", "date": "2017.10.25", "title": "Наводненията в Бургаско взеха жертва"}
{"url": "http://www.novinite.bg/articles/151688/Bolnicata-v-Dimitrovgrad-protestira", "text": "Персоналът на болницата в Димитровград излезе на протест.Припомняме, вчера стана ясно, че лекари, медицински сестри, санитари и служители в общинската болница в Димитровград подготвят протест, защото не са получавали възнагражденията си в пълен размер от 2015 година насам, пише news.bg Според събралите се протестиращи пред болницата в града в последните месеци получават сума между 200 и 300 лв. вместо пълния размер на възнагражденията си. \"Това са част от нашите трудови възнаграждения, които управителите решиха да наложат. Нашите заплати са обвързани със финансовия резултат на съответното отделение\", обясни пред Нова телевизия сестра от болницата.Според някои от недоволните болницата изплаща дълговете си към кредитори на гърба на служителите си. За това към момента здравното заведение има вече около 250 000 лв. дълг към персонала. Отделно болницата има и задължения към кредитори.Лекарите и сестрите обясниха, че не желаят да напускат работните си места, но имат готовност да го направят, ако заплатите им останат неизплатени.", "date": "2017.10.25", "title": "Болницата в Димитровград протестира"}
{"url": "http://www.novinite.bg/articles/151700/Voltova-daga-ubi-stroitelen-rabotnik-v-Haskovo", "text": "Волтова дъга уби работник на строеж в Хасково, съобщава шефът на Инспекцията по труда Петър Андреев, цитиран от NOVA. Инцидентът е станал преди няколко дни в една от вилните зони на областния град. Според Андреев работникът е имал трудов договор.Мъжът е работил с бетон помпа, когато горният й край доближил жиците с ток и това се оказало фатално.Проверката по случая продължава.", "date": "2017.10.25", "title": "Волтова дъга уби строителен работник в Хасково"}
{"url": "http://www.novinite.bg/articles/151704/Svlachishte-zatrudnyava-dvijenieto-po-magistrala-Trakiya-kraj-Yambol", "text": "\r\nОбилните валежи в област  през последното денонощие предизвикаха  на земни маси по автомагистрала „\". Най- засегнат е участъкът от 230 - 259-ти километър в посока Бургас. От 3:00 часа тази сутрин екипи на поддържащата фирма разчистват пътя. Най-затруднена е ситуацията между 331 - 341 км. Движението там се извършва само в изпреварващата лента, информира БНТ. \r\nЗа кратко беше спряно движението в посока Бургас.\r\n\r\nОт полицията и  предупреждават шофьорите да се движат с повишено внимание по автомагистрала „\" в засегнатия от свлачища участък.\r\n", "date": "2017.10.25", "title": "Свлачище затруднява движението по магистрала \"Тракия\" край Ямбол"}
{"url": "http://www.novinite.bg/articles/151708/Policiyata-izdirva-16-godishno-momiche-ot-Sofiya", "text": "Полицията издирва 16-годишно момиче от София. Донна Росен Вакавлиева е в неизвестност от 6-и октомври, информира NOVA. Тя излязла от дома си в ж.к. „Бъкстон“ около 15.00 часа и оттогава е в неизвестност. Момичето е високо около 170-175 см, с пъстри очи и права, дълга, червена коса. Хората, които разполагат с информация за издирваната девойка, могат да се обадят на тел.: 112, 02/9821760, 9821755 или в най-близкото поделение на МВР. ", "date": "2017.10.25", "title": "Полицията издирва 16-годишно момиче от София"}
{"url": "http://www.novinite.bg/articles/151706/Vazrasten-maj-predade-8-000-leva-na-telefonni-izmamnici", "text": "86-годишен мъж от Брезник предаде 8 хил. лева на телефонни измамници, съобщиха от МВР. Възрастният човек се хванал на схемата с \"полицейска операция\", информира news.bg На домашния телефон на 86-годишен брезничанин се обадил мъж, който се представил за служител на полицията. Обадилият се заявил, че в момента се провежда акция по залавянето на телефонни измамници и поискал от дядото да събере всичките налични пари. Обяснението било, че те ще послужат като доказателство при задържането на престъпниците.Пенсионерът събрал около 8 000 лева и ги оставил пред дома си в найлонов плик. След като никой не го потърсил, се обадил на тел. 112 и съобщил за измамата. От полицията са започнали досъдебно производство.", "date": "2017.10.25", "title": "Възрастен мъж предаде 8 000 лева на телефонни измамници"}
{"url": "http://www.novinite.bg/articles/151751/Bejanskite-centrove-veche-sa-80-prazni", "text": "Мигрантският натиск през България в момента е слаб, а бежанските центрове пустеят, отчетоха управляващи и държавни институции на конференция в София. Едва 20 на сто от капацитета на центровете, който е 5130 легла, е бил зает към края на септември, съобщи зам.-председателят на Държавната агенция за бежанците (ДАБ) Даниел Инджиев. През август в трите центъра имаше 1513 човека (29% от леглата). 3007 чужденци са поискали закрила от началото на годината, докато само през октомври 2015 г. същото са направили над 3400 души, пресметна още Инджиев. \"Моментната ситуация е относително спокойна и миграционните потоци към страната са в рамките на нормалното и очакваното\", коментира той. 130 деца на бежанци вече учат в българските училища. България е успяла да върне в държавите по произход над 1000 мигранти, които не са имали право на убежище в ЕС. В почти всички случаи това е станало със съгласието на чужденеца, поясни зам.-шефът на ДАБ. Според него бройката е висока и се дължи на добрата работа на хората от агенция в мигрантските центрове. Той каза още, че от 2013 г. числеността на агенцията се е увеличила от 150 до 403 човека, тъй като и капацитетът на центровете нараснал над три пъти. На границата с Турция са задържани по-малко от 5900 чужденци от началото на годината при опит да влязат незаконно в страната, съобщи шефът на \"Гранична полиция\" Стоян Иванов. През м.г. случаите са били около 40 000, през 2015 г. - 98 000, а през 2014 г. - 38 000. Иванов допълни, че на южната ни граница постоянно работят 120-140 служители на служба \"Фронтекс\", а на сръбската - 50. От здравното министерство поискаха по-строг медицински контрол и по-обстойни профилактични прегледи на влизащите в страната, както и по-добра подготовка на преглеждащите лекари. Сред мигрантите са открити заболявания, които \"нито сме чували, нито сме виждали в България\", заявиха от министерството. Според негов представител медицинският контрол е на \"ниско ниво\". От ДАБ отговориха, че \"голяма част от влизащите в страната мигранти се преглеждат още при задържането им от \"Гранична полиция\" и по-късно в центровете\". \"Мисля, че за разлика от преди в момента ситуацията е изключително добре контролирана\", заяви Инджиев.Управляващите да помислят за законодателни промени, свързани с непридружените деца, които търсят закрила, поиска Петя Караянева от Върховния комисариат за бежанците на ООН. Тя допълни, че очаква най-накрая да се намери решение на проблема с малолетните и непълнолетните и те да се настаняват не в центровете на МВР, а \"на по-подходящи места\". ОТЗВУКБългария е сред страните, които се нуждаят от подкрепата на ЕС за охрана на външните граници на ЕС, посочи Доналд Туск, председател на Европейския съвет. Той смята, че е напълно възможно до срещата на върха на ЕС през юни да се постигне споразумение в ЕС за решителна подкрепа за страните по външните граници на ЕС. Унгарският премиер Виктор Орбан обяви Централна и Източна Европа за единствената зона в Европа, свободна от мигранти.", "date": "2017.10.25", "title": "Бежанските центрове вече са 80% празни"}
{"url": "http://www.novinite.bg/articles/151740/Vse-poveche-balgari-se-vrashtat-v-Balgariya", "text": "Все повече българи се връщат в България, като за последните три години броят им е около 35 000. Емигрантите остават много (около 25 000 годишно), но вълната завърнали се смъква нетната миграция на рекордни ниско ниво за последните три десетилетия.Това показва докладът \"Тенденции в българската миграция\" на институт\"Отворено общество\". Нетната миграция от страната е средно около 4 000 души годишно, което е значително под нивата за последните три десетилетия. Според НСИ в различните години се наблюдават големи вариации в нетната миграция от 1000-2000 души през 2012-2014 г. до 9000 през 2016 г., пише в доклада. Според националната статистика, през 2016 г. 21 241 лица са променили своето обичайно местоживеене от чужбина в България. От тях 46% са родени в България – т.е. това са българи, които са се върнали обратно в България, други 9% са родени в други страни от Европейския съюз, а останалите идват основно от Турция, Русия и Украйна. В последните пет години броят на хората – родени в България или не – които са дошли да живеят у нас, е над 21 000 души средно за година. През последните три години ежегодно се връщат около 10 000 души  родени в България. Това е двойно повече спрямо 2013 г., когато броят на завърналите се българи е 4771. Така, за периода 2013-2016 г. близо 35 000 български мигранти се завръщат в страната. Този поток все още е по-слаб от потока на изходящата миграция, но показва началото на процес на обратна миграция и завръщане в България. Темпът би могъл да се увеличи при наличие на висок икономически растеж, растяща заетост, намаляване на разликата в доходите и стандарта на живот между България и страните от Западна Европа. Вече има подобни примери в нови страни членки  като Естония, където за втора поредна година нетната миграция е отрицателна, т.е. повече хора се заселват в страната, отколкото я напускат", "date": "2017.10.25", "title": "Все повече българи се връщат в България"}
{"url": "http://www.novinite.bg/articles/151711/Borisov-Za-nikoj-ne-e-praveno-tolkova-kolkoto-za-balgarskite-voenni-letci", "text": "В последните години в нашето управление на българските военни летци са дадени стотици милиони. Осигурени са им най-скъпите и най-модерни самолети тип \"Спартан\", най-скъпите и произведени единствено за България „Пантер”-и, най-скъпите и модерни хеликоптери „Кугър”, заяви премиерът Бойко Борисов, цитиран от БГНЕС.\"Във всички сектори на държавата сме дали огромни пари, за да ги стабилизираме – и в икономиката, здравеопазването, държавата се нуждае изключително от нови влакове и какво ли не още. Моите уважения към неразположенията им (на военните летци – бел.ред.), времето е лошо и мен ме е страх да летя на такова време, но летя, когато има задача\", добави премиерът.Той съобщи, че е говорил с военния министър Красимир Каракачанов, който му казал, че нещата са решени. „Колкото за българските военни летци е направено, за никой друг не е направено. Надявам се искрено да няма и външна намеса, защото няма да е честно. Нашите правителства досега са плащали по стотици милиони евра за българските летци и съвсем малко за българските сухопътни сили, за българските моряци и всички останали”, каза още Борисов. ", "date": "2017.10.25", "title": "Борисов: За никой не е правено толкова, колкото за българските военни летци"}
{"url": "http://www.novinite.bg/articles/151748/Otvoriha-oferta-za-pridobivane-na-nov-boen-korab", "text": "В Министерството на отбраната днес беше отворено постъпилото предложение от участник в процедурата за придобиване на многофункционален модулен патрулен кораб за Военноморските сили /ВМС/, съобщиха от военното ведомство, информира БНТ.\r\nМеждуведомствената работна група, назначена със заповед на министър-председателя, с представители на МО, Министерството на финансите и Министерството на икономиката, е отворила офертата, постъпила в установения срок.\r\n\"От заявилите интерес още шест компании, четири отговориха, че не могат да представят предложение в отговор на поканата, а от две не е получен отговор. Съгласно рамката на Проекта за инвестиционен разход, при подаване дори на една оферта, тя трябва да бъде разгледана и оценена\", е пояснил контраадмирал Митко Петев, командир на ВМС и съпредседател на междуведомствената работна група, цитиран в съобщението.\r\nРаботата на междуведомствената група продължава с разглеждане на техническото и ценовото предложение в постъпилата оферта, съгласно методиката, която е разгледана подробно на Съвет по отбраната. \r\nРаботата на групата ще завърши с доклад към министъра на отбраната с предложение за последващи действия. Инвестиционният проект за придобиване на многофункционален модулен патрулен кораб беше приет с решение на Министерския съвет от 1 април 2016 г. и на 43-то Народно събрание от 2 юни 2016 година. Проектът предвижда въвеждането на въоръжение на два многофункционални патрулни кораба.\r\n", "date": "2017.10.25", "title": "Отвориха оферта за придобиване на нов боен кораб"}
{"url": "http://www.novinite.bg/articles/151742/Peshehodec-zagina-na-myasto-tragnal-da-presicha-Hemus", "text": "Пешеходец загина на място след тежко пътно-транспортно произшествие на магистрала „Хемус”.Това става ясно сигнал до полицията във Варна, който е постъпил днес по обед. От него се разбира, че водач на лек автомобил \"Пежо\" с добричка регистрация е блъснал пешеходец, пресичащ пътното платно край пътен възел \"Слънче\". Към момента на местопроизшествието текат процесуално-следствени действия, които целят изясняване на детайли около инцидента, както и самоличността на загиналия пешеходец.Движението по магистрала „Хемус” в посока Варна се извършва в дясна пътна лента и с повишено внимание.", "date": "2017.10.25", "title": "Пешеходец загина на място, тръгнал да пресича Хемус"}
{"url": "http://www.novinite.bg/articles/151692/BSP-prizova-Karakachanov-da-obyasni-zashto-pilotite-ot-Graf-Ignatievo-ne-letyat", "text": "БСП поиска военният министър и вицепремиер Красимир Каракачанов да се яви в Народното събрание и да обясни защо протестират военните пилоти от авиобаза \"Граф Игнатиево\", информира news.bg Мнозинството отхвърли предложението.Припомняме, вчера, 24 октомври, учебните полети в авиобаза \"Граф Игнатиево\" бяха отменени заради отказ на пилотите да летят. Като обяснение за масовия отказ беше посочено, че пилотите са демотивирани и разочаровани заради спирането на проекта за придобиване на нов изтребител за ВВС.Според червените сме станали свидетели на безпрецедентен протест на летцивчера. \"Солидарни сме с исканията на военнослужещите и смятаме, че хората в системата и техните потребности са в основата на сектор \"Сигурност\", заяви социалистът Николай Цонков, член на комисията по отбрана.След гласуване и прегласуване искането беше отхвърлено.Червеният Филип Попов се обърна към председателя на НС Димитър Главчев все пак да уведоми министър Красимир Каракачанов за искането да бъде изслушан. \"Моля да уведомите министър Каракачанов, нека да не се крие зад това гласуване\", призова Попов.Парламентарният шеф Димитър Главчев обясни, че вицепремиерът е информиран още сутринта след председателски съвет, на който най-напред БСП са поставили искането си преди гласуването му в пленарната зала.", "date": "2017.10.25", "title": "БСП призова Каракачанов да обясни защо пилотите от \"Граф Игнатиево\" не летят"}
{"url": "http://www.novinite.bg/articles/151736/Ninova-Balgari-zagivat-ot-nemarlivost", "text": "Депутатите от БСП от Бургас заминават веднага за Бургас, за да помогнат с каквото могат на пострадалите. Това каза в парламента днес лидерът на социалистите Корнелия Нинова. \"Но, това е действие след събитията\", каза в кулоарите на парламента тя.По данни на МВР към 13 часа трима души са загинали в следствие на наводненията в Бургас.\"Искам да припомня, че поставяме този въпрос от Мизия поне. 3 от 4 години нищо. Искахме единен орган за следене на язовирите. Имахме информация за проблемни места, където не се вземат мерки. Проверете как се разпределят парите за бедствия и аварии от правителствата на Борисов. Ще излезе интересна информация. Къде отиват, кой ги усвоява, нека да проверим това. Всяка година загиват хора поради такива решения на правителството. Това не може да продължава. Предложенията ни за промени в законите не се приеха. Нищо не се направи. 4 години се имитира и всяка година някой българин загива от тази немарливост на правителството\", каза Нинова в парламента.БСП в момента събират информацията за разпределените средства по бедствия и аварии. \"Искана ли е за този регион помощ от кметовете, отпусната ли е, усвоена ли е. В този район не се случва за първи път и преди в Бургаско имаше наводнения и жертви. Рецидивира проблемът всяка година, а решение-никакво. Искаме да проверим в цялата страна как се разпределят средствата от Фонд „Бедствия и аварии“. Те обикновено не стигат, свършват някъде до средата на годината и след това, ако нещо се случи, няма от къде да се помогне\", каза Нинова. \"Тревожно е това, че винаги централната власт прехвърля отговорността на кметовете. Те в бюджетите си нямат достатъчно средства, за да го направят. Като стане някоя такава катастрофа винаги се обвинява кметът, а той няма средства в бюджета. Прехвърляш му отговорност, а той няма пари-как да си свърши работата. Това е бягство на централната власт от национален проблем. Питам правителството готова ли е картата с всички опасни места, които могат да предизвикат такива опасни аварии. Там, където е опасно какви мерки се взеха? При случая с Мизия ние изнесохме потресаващи данни-собственици, които не се знае кои са, контрол, който не е упражняван с години. Резултат след бедствието-няма. 4-та година няма наказан за Мизия, нито помощ за общината. Оставят се хората да се оправят кой както може. Доскоро там живееха хора във фургони. Това е бягство на държавата от огромен проблем\", завърши Нинова.", "date": "2017.10.25", "title": "Нинова: Българи загиват от немарливост"}
{"url": "http://www.novinite.bg/articles/151686/Nankov-Shte-izgrajdame-s-prioritet-patishta-v-Severna-Balgariya", "text": "С приоритет през следващите години ще се изграждат нови пътища в Северна България. Това каза в ефира на „Здравей, България” министърът на регионалното развитие и благоустройството Николай Нанков, предава NOVA. Той поясни, че вероятно още следващата година ще бъде обявен търга за избор на изпълнител на проекта за пътя Русе-Бяла, който ще продължава през обхода на Бяла и ще стига до Велико Търново.Министър Нанков каза още, че отсечката между Кресна и Сандански ще бъде завършена по-бързо от предвиденото – за по-малко от две години.„През 2019 г. се очаква да започне реалното строителство на магистрала „Струма” през Кресненското дефиле”, съобщи Нанков.Той увери, че властите са напълно подготвени за приближаващата зима и пътищата ще бъдат почиствани навреме.", "date": "2017.10.25", "title": "Нанков: Ще изграждаме с приоритет пътища в Северна България"}
{"url": "http://www.novinite.bg/articles/151737/Djambazki-Makron-iska-da-falira-balgarskite-predpriemachi", "text": "Антиизточна коалиция, водена от френския президент Еманюел Макрон, цели да фалира българските предприемачи. Това заяви българският представител в Европейския парламент и заместник-председател на ВМРО Ангел Джамбазки.Става дума за опита на някои държави от Западна Европа, начело с Франция и президента Макрон, да променят по такъв начин правилата в Директивата за командированите работници, че да направят невъзможно предприемачеството от Източна Европа, уточни той. Джамбазки определи промените, предложени от френския президент Макрон, като антиевропейски, защото противоречат на четирите основни свободи, на които е основан Съюзът и нарушава правилата и духа на свободния пазар. Според него целта на Еманюел Макрон е бизнесът и предприемачите от Изтока да бъдат фалирани, а работниците да бъдат принудени да са „гастарбайтери\" в западните фирми.Българските евродепутати успяха да постигнат една малка победа в интереса на българските предприемачи в единния общ пазар. А именно транспортните работници да бъдат извадени от директивата за командированите работници. Българските транспортни работници не са командировани в определена държава. Тяхната работа е да пътуват. Затова те нямат място в тази директива, категоричен е Джамбазки.Евродепутатът заяви още, че след координиран натиск на българските, румънските, унгарските, полските, прибалтийските представители в Европейския парламент са изработени общи позиции в защита на единния пазар и свободната конкуренция, които са изпратени на националните правителства. Следващата стъпка в преговорите по въпроса с командироването, което ще е във формат тристранни преговори между Съвета, Парламента и Комисията, ще е по време на Българското председателство на ЕС.", "date": "2017.10.25", "title": "Джамбазки: Макрон иска да фалира българските предприемачи"}
{"url": "http://www.novinite.bg/articles/151702/Prokuraturata-Letcite-ne-sa-izlizali-na-bunt", "text": "Летателният състав в авиобаза \"Граф Игнатиево\" не е излизал на бунт, съобщават от прокуратурата. Тези данни са от полученият доклад от проверка на авиобазата, цитира news.bg Прокуратурата информира, че военноокръжният прокурор на Пловдив е получил докладна записка от регионална служба \"Военна полиция\" относно проверка в \"Граф Игнатиево\".Повода за проверката е сигнал за напрежението сред летателния състав на авиобазата.Според докладната този сигнал не отговаря на действителното положение.Няма данни личният състав да е отказал да изпълнява задачи. Няма и данни за \"бунт\" от страна на летателния и техническия състав.Материалите от проверката са докладвани на Военно-апелативния прокурор и на главния прокурор. До този момент не са установени каквито и да е данни за престъпление. Това означава, че няма основание за осъществяване на правомощията на Военната прокуратура.", "date": "2017.10.25", "title": "Прокуратурата: Летците не са излизали на \"бунт\""}
{"url": "http://www.novinite.bg/articles/151731/MVR-Trima-sa-zaginalite-pri-navodneniyata-v-Burgasko", "text": "Трима са загиналите в наводненията в Бургаско, причинени от обилното количество дъжд паднал през последното денонощие в района. Един човек се издирва. Образувано е досъдебно производство, извършват се процесуално следствени действия и се назначават експертизи. Това съобщи на пресконференция в Бургас директорът на Областната дирекция на МВР в града комисар Калоян Калоянов, информира БНТ.Загиналите са от селата Черни връх, Полски извор и Ливада. Всички са трудноподвижни хора, които не са успели да реагират на ситуацията, достъпът до тях е бил невъзможен заради обилните наводнения, заяви областният управител на Бургаска област Вълчо Чолаков. Подаден сигнал за изчезнал жител на село Черни връх, той все още се издирва. ", "date": "2017.10.25", "title": "МВР: Трима са загиналите при наводненията в Бургаско"}
{"url": "http://www.novinite.bg/articles/151719/Balgariya-e-sred-liderite-v-ES-po-dyal-na-industriyata-v-ikonomikata", "text": "Противно на масово разпространеното мнение, че производството у нас е сринато, последните данни на Евростат показват точно обратното. България се нарежда сред първите 9 членки на Европейския съюз, за които индустрията е от особено голямо значение за икономическото развитие. Тези данни се подкрепят и от непрекъснато растящото ниво на българския износ в последните няколко години.През миналата година индустрията е имала дял от 24.4% в икономиката при средно 19.4% за целия ЕС. Така страната ни се нарежда непосредствено след Германия и Румъния с дял от 25.7 на сто и преди Франция и Великобритания. Най-големият дял на индустрията има ирландската икономика - 36.6%. Сред първите пет страни са още Чexия, Cлoвeния, Cлoвaкия и Унгapия, следвани от Полша. На дъното по този показател е Люксембург.Именно индустриалният сектор е третият поред, който дава най-много работа на европейците. У нас индустрията е втора по значение на пазара на труда, показват данни на Евростат за дела на заетите по икономически показатели за миналата година. Над 20% от българите в трудоспособна възраст работят в сектора.Най-много работа у нас се осигурява от сферата на търговията, транспорта, туризма и ресторантьорството. Една четвърт от заетите, или почти 26 на сто, попадат в тази категория. На трето място по дял на заетост е секторът на земеделието, където работят 18%, сочат данните, пише \"Сега.Не чак толкова голям, но все пак значителен дял на пазара на труда имат служителите в сферата на публичната администрация, отбраната, образованието и здравеопазването и социалните работници. Те представляват почти 16% от всички заети в страната. Силно развиващият сектор на информационните технологии също дава сериозен принос - в него работят 2.6 на сто от българите. Служителите в областта на финансовите и застрахователните услуги са почти 2%. Най-малък остава делът на работещите в областта на недвижимите имоти - едва 0.8% по данни на европейската статистическа служба.Tъpгoвиятa, тypизмът, тpaнcпopтът и pecтopaнтьopcтвoтo са от голямо значение за целия Европейски съюз. Cпopeд изчиcлeниятa нa Eвpocтaт имeннo тaм ca били зaeти eднa чeтвъpт oт eвpoпeйcкитe гpaждaни пpeз 2016 г. На второ място по брой заети в ЕС, за разлика от България, е обществената сфера.", "date": "2017.10.25", "title": "България е сред лидерите в ЕС по дял на индустрията в икономиката"}
{"url": "http://www.novinite.bg/articles/151725/Razvadnite-asociacii-poluchiha-podkrepa-ot-blizo-5-5-mln-leva", "text": "По  за 2017 г. Държавен фонд „Земеделие“ изплати 5 496 570 лева на 48 развъдни организации.Средствата покриват до 100% от административните разходи за създаване и поддържане на родословна книга и до 70% от разходите по изпитвания за определяне на генетичните качества или продуктивността на животните.Припомняме че, с решение на УС на ДФЗ от 22 март 2017 г. са утвърдени 5 500 000 лв. за създаване и поддържане на родословна книга и за определяне продуктивността и генетичните качества на животните.", "date": "2017.10.25", "title": "Развъдните асоциации получиха подкрепа от близо 5, 5 млн. лева"}
{"url": "http://www.novinite.bg/articles/151729/Ninova-GERB-se-bori-s-korupciyata-samo-na-kniga", "text": "''Искате борба с корупцията само на книга – законопроектът ви не е борба, а прикриване на корупцията”, заяви лидерът на БСП Корнелия Нинова по време на дебатите по двата антикорупционни законопроекта. „Очевидно, колеги управляващи, не сте узрели за мисълта, че корупцията е до такава степен разпространена в българското общество, че вече е заплаха за националната сигурност и че трябва малко да свалим партийните противоборства“, каза още Нинова.Според нея, когато се пишат такива документи за пред Брюксел, те са много красиви и показват политическа воля за борба с корупцията, но когато нещата опрат до истинска борба с корупцията, тези документи се отричат от собствените си автори.От своя страна правосъдният министър Цецка Цачева отвърна, че няма противоречие между националната стратегия за противодействие на корупцията и внесения законопроект от името на Министерски съвет.„Подбрани цитати от стратегията няма как да вкарат съмнение, че това, което правителството в момента предлага като законопроект, противоречи на самата стратегия. Когато има информация и е разкрито наличието на схема, която води до корупционно престъпление, фокусът безспорно е върху разследването“, заяви Цачева.От своя страна председателят на ПГ на ГЕРБ Цветан Цветанов подчерта, че законопроектът, който е внесен от Министерски съвет, кореспондира с очакванията на обществото.  ", "date": "2017.10.25", "title": "Нинова: ГЕРБ се бори с корупцията само на книга;"}
{"url": "http://www.novinite.bg/articles/151726/Ednoposochen-bilet-bez-znachenie-kade", "text": "От началото на годината обемът на продажбите на еднопосочни самолетни билети в Обединеното кралство се е увеличил пет пъти. Експертите, които анализират пазара определят ситуацията като нова тенденция в пътуването.Отчетният ръст на one way ticket е с 500%, което би могло отчасти да се оправдае с нарастващо чувство на неудовлетвореност и несигурност около Brexit и със страховете, че това може да вдигне цените на самолетните билети. Тенденцията е отличителен белег на генерацията от хора, които искат едно незабравимо преживяване, за да избягат от монотонността на всекидневния живот и работа.Според данни на сайта за резервация на самолетни билети Kiwi, от началото на годината обемът на така наречените спонтанни продажби се е увеличил многократно. Потребителите въвеждат дати, но не посочват конкретна посока, позволявайки на търсещата машина да предлага опции за полети до най-популярните и достъпни градове и държави. Интересното е, че от предлаганите възможностите британските пътници най-често избират Ню Йорк, Тел Авив и Амстердам.Журналистите отбелязват, че броят на англичаните, които искат да напуснат \"без значение къде\", се е удвоил, след като страната гласува да излезе от ЕС през юни 2016 г.Според доклад на Националната статистическа служба около 12 млн. жители на Обединеното кралство са пътували в чужбина през 2016 г., което е с 14% повече от година по-рано. Експертите очакват по-нататъшен растеж поради непрекъснато разширяващия се избор на посоки. Увеличението ще се случи в съответствие с глобалните тенденции. Очаква се международният туристически поток в периода между 2010 г. и 2030 г. да се увеличи с 3.3%. Световната организация по туризъм прогнозира, че до 2030 г. броят на туристите ще достигне 1.8 млрд. души. ", "date": "2017.10.25", "title": "Еднопосочен билет \"без значение къде\""}
{"url": "http://www.novinite.bg/articles/151727/Na-Makedoniya-e-nujna-oshte-edna-gazova-vrazka-s-Balgariya", "text": "На Македония е нужна още една газова връзка с България, за да не зависи само от един източник. Това заяви министърът на икономиката на страната Крешник Бектеши по време на първото заседание на работната група, която ще проучи възможностите за развитие на нова директна връзка между газовите системи на двете държави.Българският енергиен министър Теменужка Петкова обясни, че новите проекти, по които работи България в газовата област, ще имат значение за диверсификацията на източниците и маршрутите на синьо гориво, от които Македония има нужда.Според Петкова и Бектеши именно липсващата инфраструктура е основен проблем и за Македония, България и Балканите. Газовите планове на двете държави бяха уредени още през август с подписването меморандум.Българо-румънският интерконектор вече е действащ, а дейностите по изграждане на българо-турския и българо-сръбския напредват, стана ясно още от думите на министър Петкова. Те ще са част от бъдещия газоразпределителен център, за чиято реализация работи българското правителство. Той ще осигури платформа за търговия с природен газ и възможност за либерализиране на пазара на синьо гориво в целия регион, подчерта Петкова.Теменужка Петкова потвърди, че Западните Балкани ще бъдат основния фокус по време на българското председателство на Съвета на ЕС. Тя запозна своя македонски колега със статуса на проектите за изграждане на междусистемни връзки със съседните на България държави.До края на този месец предстои обявяването на две обществени поръчки, свързани с изграждането на интерконектора Гърция-България. Целта е в средата на следващата година да стартира строителството на тръбата, така че през втората половина на 2020 г. тя да влезе в търговска експлоатация. Министър Петкова припомни, че България има сключен договор за доставка на 1 млрд. куб. м. природен газ от Азербайджан, който ще бъде доставян в страната именно чрез връзката с Гърция. ", "date": "2017.10.25", "title": "На Македония е нужна още една газова връзка с България"}
{"url": "http://www.novinite.bg/articles/151716/Korporativnoto-kreditirane-se-ojivi-prez-septemvri", "text": "Нарастването на депозитите продължава и през септември, а в корпоративното кредитиране се наблюдава отчетливо оживление, сочат данни на Българската народна банка (БНБ).Годишният им темп на увеличение на корпоративните заеми е бил 3.1% (при 2.8% годишно нарастване през август и юли).Ръстът на годишна база при жилищните кредити през септември е било с 5.8% до 9.269 млрд. лв. За сравнение - през август и юли имаше задържане на ръста на 5.4%. Заемите за потребление нарастват годишно с 5.7% през септември до 7.737 млрд. лв. През предходните два месеца те имаха леко увеличение на темпа, което се запазва и сега. Общият годишен ръст при заемите за домакинствата е бил 5.9% през септември до 19.509 млрд. лв.Очакванията са да продължи тенденцията на ускоряване на годишния растеж при кредитите, като благоприятстващите фактори са продължаващо подобряване на икономическата активност и ниските лихвени проценти по кредитите.Продължава намалението на лошите и преструктурираните кредити, показват данните на БНБ. Общият им обем към края на септември е 7.245 млрд. лв. На годишна база се понижават за пети пореден месец с двуцифрен темп. Към края на миналия месец той е 11.81%. Делът им в кредитния портфейл се свива до 14.6%.С половин процентен пункт по-висок годишен темп на нарастване имат депозитите на домакинствата през септември в сравнение с този от август и юли, когато растежът на депозитите на домакинствата показа задържане на годишния темп около достигнатия (съответно 5.4% и 5.3%). През миналия месец те са се увеличили с 5.9% до 46.407 млрд. лв.", "date": "2017.10.25", "title": "Корпоративното кредитиране се оживи през септември"}
{"url": "http://www.novinite.bg/articles/151721/Menda-Stoyanova-Byudjet-2018-e-dosta-po-socialen-ot-predishnite", "text": "Бюджетът за 2018 година е доста по-социален от всички бюджети досега, каза по bTV председателят на бюджетната комисия в парламента Менда Стоянова, която представи план сметка на държавата за следващата година.По думите ù това е така, защото „икономиката върви и държавата и приходите могат да си го позволят”.Според Стоянова основата за Бюджет 2018 е растежът на икономиката.„Бюджетът не ражда сам приходи, за да ги преразпределя. Бюджетът е просто един преразпределителен механизъм на държавата от това, което събира и получава, към онези сфери, които трябва да обслужва”, каза депутатът.Менда Стоянова подчерта, че в следващите години българската икономика трябва да се преструктурира - трябва да се увеличи делът на онези сектори, които носят допълнителна печалба, които имат допълнителна добавена стойност, които имат пазар навън и приходите им могат да осигурят по-високи доходи. Държавата е дала достатъчен стимул с плоската ниска данъчна ставка. Време е работодателите да дадат своя дан за икономиката, допълни председателят на бюджетната комисия.Според Стоянова не трябва да се мисли само за вдигане на минималната пенсия, защото това демотивира хората да внасят осигуровки. След години може да се стигне и до минимална пенсия от 300 лв., но за мен това не е правилният модел, отбеляза тя.Що се отнася до бюджета на МВР, Стоянова каза, че никак не е малък, ведомството ще разполага с още 50 млн. лв. Общо 550 млн. лв. ще бъдат отпуснати за полицаи, военни и учители.Според Менда Стоянова минималната работна заплата (заложена за 510 лв.) трябва да е по сектори, защото различните отрасли имат различна ефективност и добавена стойност. Тя припомни, че в европейските държави има минимални работни заплати, но по сектори.Относно алтернативниоя бюджет на БСП Стоянова каза, че той е \"смешен и популистки\".По думите й само предложението за отпадане на плоския данък и въвеждане на прогресивен ще струва на държавата 1,13 млрд. лв. Още толкова ще струва осъвременяването на всички пенсии, ако базата на средния осигурителен доход е 2013 г. Изплащането на дълга на болниците, както предлага левицата, би струвало над 500 млн. лв.Нищо няма да се промени, ако болниците престанат да бъдат търговски дружества, каза Менда Стоянова по повод друго предложение на БСП за промяна на статута им. Те отново ще работят по клиничните пътеки на НЗОК и пак ще трупат дългове, ако не са дисциплинирани, посочи тя.", "date": "2017.10.25", "title": "Менда Стоянова: Бюджет 2018 е доста по-социален от предишните"}
{"url": "http://www.novinite.bg/articles/151695/Spirat-vodata-na-26-oktomvri-v-Sofiya", "text": "На 26 октомври 2017 г. (четвъртък), във връзка с подмяна на хидрофорна уредба до бл. 370, жк. „Младост“ 3, се налага спиране на водоподаването от 10:00 до 19:00 часа на клиентите на „Софийска вода”, живеещи в района на: бл. 370, бл. 371, бл. 372. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред бл. 372. На 26 октомври 2017 г. (четвъртък), във връзка с пресвързване на уличен водопровод на ул. „Жюл Лошо“, жк. „Овча купел“ 2, се налага спиране на водоподаването от 9:00 до 21:00 часа на клиентите на „Софийска вода”, живеещи в района на: бл. 40А, бл. 41А, бл. 42А, бл. 41Б. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: между блокове 40А и 42А. На 26 октомври 2017 г. (четвъртък), във връзка с подмяна на спирателни кранове на ул. „Светлина“, кв. „Кумарица“, се налага спиране на водоподаването от 9:00 до 21:00 часа на клиентите на „Софийска вода”, живеещи в района на: ул.  „Светлина“, ул. „Дъбиците“, ул. „Леярска“, ул. „Стадион“.На 26 октомври 2017 г. (четвъртък), във връзка с монтаж на спирателен кран на ул. „Света гора“, жк. „Лозенец“, се налага спиране на водоподаването от 10:00 до 20:00 часа на клиентите на „Софийска вода”, живеещи в района на: по бул. „Джеймс Баучер“ от ул. „Милин Камък“ до ул. „Христо Смирненски“ по ул. „Димитър Димов“ от ул. „Милин Камък“ до „Йоан Екзарх“, по ул. „Йоан Екзарх“ от бул. „Джеймс Баучер“ до ул. „Димитър Димов“, по ул. „Света гора“ от бул. „Джеймс Баучер“ до ул. „Презвитер Козма“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Света гора“ ъгъла с ул. „Джеймс Баучер“. На 26 октомври 2017 г. (четвъртък), във връзка с подмяна на сградно водопроводно отклонение на ул. „Д-р Иван Селимински“, кв. „Васил Левски“, се налага спиране на водоподаването от 9:30 до 18:00 часа на клиентите на „Софийска вода”, живеещи в района на: по ул. „Д-р Иван Селимински“  от ул. „Рилска обител“ до ул. „Поп Грую“по ул. „Ген.Георги  Вазов“ от ул. „Григорий Цамблак“ до ул. „Д-р Иван Селимински“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул.„ Д-р Иван Селимински“ №16. На 26 октомври 2017 г. (четвъртък), във връзка с подмяна на сградно водопроводно отклонение на ул. „Сливен“, жк. „Банишора“, се налага спиране на водоподаването от 9:00 до 16:00 часа на клиентите на „Софийска вода”, живеещи в района на: по ул. „Сливен“ от ул. „Козлодуй“ до ул. „Охрид“ по ул. „Габър“ от ул. „Шумен“ до ул. „Охрид“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул.„ Габър“ ъгъла с ул. „Охрид“. На 26 октомври 2017 г. (четвъртък), във връзка с изключване на уличен водопровод на ул. „Ген. Гурко“, с. Бусманци, се налага спиране на водоподаването от 9:30 до 17:30 часа на клиентите на „Софийска вода”, живеещи в района на: ул. „Средно ливаде“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Средно ливаде“ №9. На 26 октомври 2017 г. (четвъртък), във връзка с подмяна на сградно водопроводно отклонение на ул. „Клен“, вилна зона „Малинова долина“, се налага спиране на водоподаването от 10:00 до 18:00 часа на клиентите на „Софийска вода”, живеещи в района на: ул. „Клен“, ул. „Бяла река“, ул. „Трилистник“, ул. „Полски бряст“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул.„ Клен“ ъгъла с ул. „Полски бряст“. Ремонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. Засегнатите от прекъсването на водата, могат да получат повече информация от Телефонния център на “Софийска вода” АД на телефон 0800 121 21 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx. “Софийска вода” АД предварително се извинява на своите клиенти за причинените временни неудобства! Интернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2017.10.25", "title": "Спират водата на 26 октомври в София"}
{"url": "http://www.novinite.bg/articles/151714/Biznesat-e-protiv-premahvaneto-na-premestvaemi-obekti-ot-plajovete", "text": "Срещу премахването на преместваемите обекти по плажовете се обявиха от Асоциацията на индустриалния капитал в България (АИКБ). Идеята за мярката е на Министерство на туризма.Преместваемите магазини и заведения работят на пазарен принцип в условията на конкуренция помежду им и единствената логика за съществуването им е, че към тях има търсене от страна на туристите. Намеренията за премахване от всички плажове на преместваемите обекти с изключение на тези за спортни дейности ще създаде неоправдан икономически риск в няколко направления. Това пишат в отворено писмо до ресорното министерство от АИКБ. В него се посочва, че нейни членове са над 10 хил. компании, осигуряващи работа на над 500 хил. души.Липсата на обекти за храни и напитки там, където са туристите, може да доведе до запълването на тази празнина от фирми и физически лица от сивия сектор, които да предлагат на плажа нерегламентирани храни и напитки, допълват от асоциацията. От друга страна, чуждестранните и българските гости, които са на Черноморието без включено изхранване в туристическия пакет, ще са принудени да решат проблема, като внасят и консумират на плажа храни и напитки, купени другаде, което ще ни върне в годините далеч преди 21 век, смятат в асоциацията.Според тях всичко това ще навреди на образа на България като туристическа дестинация за качествен туризъм и ще обезсмисли усилията и успехите в последните години за развитие на съвременни видове туризъм като конгресния и голф туризма, които привличат в страната най-висок клас чуждестранни гости.В писмото се допълва още, че подобни промени следва да бъдат консултирани с бизнеса.", "date": "2017.10.25", "title": "Бизнесът е против премахването на преместваеми обекти от плажовете"}
{"url": "http://www.novinite.bg/articles/151730/Evakuiraha-burgasko-selo", "text": "Жителите на бургаското село Тръстиково са евакуирани заради скъсана дига на река Русокастренска, съобщава БТА.От Бургас е изпратена специализирана техника, която трябва да укрепи съоръжението.Пороите в областта от последното денонощие взеха три жертви и нанесоха сериозни щети на инфраструктурата. В сряда сутрин беше обявено и бедствено положение. ", "date": "2017.10.25", "title": "Евакуираха бургаско село"}
{"url": "http://www.novinite.bg/articles/151694/Parnoto-v-Sofiya-moje-da-bade-pusnato-na-26-oktomvri", "text": "Парното в София може да бъде включено още в четвъртък, ако прогнозата до края на седмицата потвърди застудяването, съобщи БНТ, позовавайки се на информация от дружеството.Днес е третият пореден по-студен ден. Според условията на топлинния доставчик парното се включва при три последователни дни със средноденонощна температура под 12°C и прогноза от НИМХ - БАН за трайно застудяване в периода от 1 октомври до 30 април.Още през септември от Топлофикация София припомниха, че трябва да приключат всички ремонти по вътрешната отоплителна инсталация, както и да запълнят източените инсталации.Отоплението няма да бъде включено в сградите, в които инсталацията не е запълнена, защото това означава, че в някое жилище ремонтът все още не е приключил.Също така е необходимо потребителите да отворят на максимална степен вентилите на радиаторите си, за да не се налага допълнително обезвъздушаване на отоплителните тела след пускане на отоплението, както и да проверят уредите си за дялово разпределение.В случай, че дисплеят им е угаснал, клиентите трябва незабавно да потърсят съдействие от обслужващата ги фирма - топлинен счетоводител, информират от Топлофикация-София.Детските градини, училищата и болниците могат да поискат отопление по-рано от заявленото. За това е достатъчно директорът да изпрати писмено заявление. В момента има включени около 200 сгради по желание на обитателите. Основно това са детски градини, ясли, училища.", "date": "2017.10.25", "title": "Парното в София може да бъде пуснато на 26 октомври"}
{"url": "http://www.novinite.bg/articles/151701/Za-3-godini-v-SGS-sa-obrazuvani-samo-26-dela-za-korupciya", "text": "От януари 2015 година до сега в СГС са образувани 26 първоинстанционни дела за корупция срещу лица, заемащи високи държавни постове и срещу магистрати, предава news.bg От тези 26 дела само 13 са приключили. 8 са завършили с присъда и едно със споразумение. Останалите 4 дела са били прекратени или върнати за доразследване в прокуратурата.12 от заведените дела са с насрочена дата за провеждане на заседание. Едно дело е със статут \"образувано\".Най-старото дело е входирано през 2008 година и е срещу бившия директор на Държавна агенция \"Държавен резерв и военновременни запаси\" Станислав Копаров. Делото е приключило с присъда на 10 март 2017 година.Между делата присъстват и тези срещу бившия министър на отбраната Николай Ненчев, срещу бившия зам.-министър на външните работи Христо Ангеличин и срещу бившия заместник транспортен министър Савин Ковачев.Между делата се отличават и тези срещу депутатите Светла Бъчварова-Пиралкова от БСП и Щерьо Щерев от ДПС, както и това срещу бившия зам.-министър на транспорта Антон Гинев (ДПС) и бившия народен представител Илия Илиев.Останалите дела са срещу магистрати.За сравнение за същия близо 3-годишен период в СГС са образувани 1 541 дела въз основа на внесен от прокуратурата обвинителен акт, като натоварването в Наказателно отделение на СГС не се изчерпва само с този брой дела. Броят е зависим и от постъпленията на други първоинстанционни дела - екзекватури, финансови санкции, екстрадиции, европейски заповеди за арест, по които е предвидена специална компетентност на СГС, както и на въззивни наказателни дела, чиито общ брой за същия период е над 8 300 дела", "date": "2017.10.25", "title": "За 3 години в СГС са образувани само 26 дела за корупция"}
{"url": "http://www.novinite.bg/articles/151710/Dobrich-nyama-dogovor-za-snegopochistvane", "text": "Общини в област Добрич все още нямат договори за почистване през зимата, съобщава БНР, цитирано от news.bg. Тази информация се констатира на заседание на Щаба за изпълнение на Областния план за защита при бедствия.Представители на всички общини в област Добрич, кметове, ръководители на фирми и институции, които са отговорни за работата по време на усложнена зимна обстановка, участваха в заседанието. От него стана ясно, че договори с фирми за снегопочистване не са сключили няколко общини. Сред тях е и община Добрич.Директорът на \"Пожарната безопасност\" Дарин Димитров изтъкна, че липсата на техника е сериозен проблем.От фирмата, поддържаща републиканската пътна мрежа, като налични са заявени 74 машини. От тях 8 роторни снегорина. Планува се да се поставят снегозадържащи съоръжения с дължина 42 километра.", "date": "2017.10.25", "title": "Добрич няма договор за снегопочистване"}
{"url": "http://www.novinite.bg/articles/151720/Asen-Yagodin-Targoviyata-na-DCK-na-BFB-shte-dovede-do-svivane-na-spreda-na-dalga", "text": "Промените за банките при търговията на държавни ценни книжа (ДЦК) на фондовата борса от 1 ноември ще са само положителни, като може да доведат до стесняване на спредовете на държавния дълг, смята Асен Ягодин, изпълнителен директор на Пощенска банка.„Още повече ще се стеснят спредовете на държавния дълг заради конкурентното търгуване и котиране на българските ДЦК“, прогнозира изпълнителният директор на Пощенска банка информира Investor.bg.\"От една страна, търговията се качва на регулиран пазар и очаквам по-голяма дълбочина, отколкото досегашната търговия, с много по-голяма прозрачност\", каза Ягодин.Според банкера след тази промяна в търговията повече чужди инвеститори ще дойдат да търгуват на Българската фондова борса.„Като всеки регулиран пазар с прозрачна търговия логично е да очакваме напълно пазарна среда и съответно котировки. Не казвам, че досега цената на облигациите не е била справедлива, тъй като имаше доста сериозно търгуване на ДЦК и преди да ги качат на фондовия пазар. Освен това  участниците на досегашния пазар достатъчно добре се познаваха и конкурентната среда я имаше\", поясни банкерът.Той е на мнение и че може да се очаква по-голямо насищане с пазарни играчи. ", "date": "2017.10.25", "title": "Асен Ягодин: Търговията на ДЦК на БФБ ще доведе до свиване на спреда на дълга"}
{"url": "http://www.novinite.bg/articles/151722/Nad-90-ot-novostroyashtite-se-jilishta-v-Sofiya-se-prodavat-predi-Akt-16", "text": "Над 90% от жилищата в новостроящите се жилищни сгради в София се реализират още преди издаването на разрешение за ползване (т.нар. Акт 16). Само останалите около 10% от апартаментите се продават след издаването на Акт 16.Това коментира в анализ на жилищния пазар в столицата Диньо Добрев, изпълнителен директор на “СНД Кепитъл”, от което е част и компанията за имоти \"Имотикон\".Компанията подчертава, че търсенето на жилищни имоти в столицата продължава да нараства, а покачването на цените не плаши купувачите, които са много по-добре подготвени и взискателни. Пазарът освен това се развива с добра устойчивост и икономически показатели.Допълнителен контрол оказват банките, които се включват много активно при проверките и събирането на информация за обектите, посочват от компанията.“Днешният купувач иска ново строителство, но не такова, което е завършено преди пет години, а такова, което той може да модифицира и довърши спрямо собствените си изисквания”, казва Добрев.В следващите няколко години на пазара за недвижими имоти се очаква да излязат над 816 хил. кв.м жилищна площ, като това е статистика за жилищните комплекси и сгради, получили разрешение за строеж през последните две години.Интересът на строителите продължава да расте и приоритет е намирането на достатъчно голям парцел с атрактивна локация, който да задоволи нарастващите нужди на пазара.Най-желаната дестинация остава центърът на столицата, но поради голямото пренаселване, трафика и липсата на паркоместа фокусът и инвестиционните намерения се изместват към южните квартали на София.Според компанията с най-бързи темпове се развива кв. „Манастирски ливади-изток“. До края на 2019 година само в района се очаква да се въведат в експлоатация 9 нови проекта, а още толкова очакват откриване на строителна площадка.", "date": "2017.10.25", "title": "Над 90% от новостроящите се жилища в София се продават преди Акт 16"}
{"url": "http://www.novinite.bg/articles/151733/Uchastvame-v-mejdunarodna-operaciya-sreshtu-prestapleniyata-sas-samoletni-bileti", "text": "България взе участие в мащабна международна операция срещу престъпленията със самолетни билети, която се проведе в периода 16-20 октомври. Екипи извършваха проверки на пътници на Летище София във връзка със сигнали от авиокомпании. Установени са 25 души, които са имали самолетни билети, закупени с манипулирани банкови карти. В полицейските действия, предприети в рамките на операцията на територията на България, участваха главните дирекции в МВР „Борба с организираната престъпност“ и „Национална полиция“, както и Дирекция „Международно оперативно сътрудничество“. По време на Глобалните дни за действие са били съобщени 298 подозрителни транзакции. Общо 195 души, заподозрени, че пътуват със самолетни билети, закупени чрез крадени, манипулирани или фалшиви кредитни карти, са били задържани на различни места по света. Разследванията по случаите продължават. В рамките на операцията са задържани и няколко души, направили опит да пренесат наркотици от Латинска Америка за Европа. За тях е било установено, че често пътуват, използвайки самолетни билети, закупени чрез измама, предаде БГНЕС. Общо 61 държави, 63 авиопревозвачи и шест онлайн туристически агенции се включиха в 10-ото издание на Глобалните дни за действие, организирани чрез координационните центрове в Европол, Глобалния комплекс за иновации на Интерпол в Сингапур и Америпол в Богота. Подкрепа оказаха правоприлагащите органи на Канада и САЩ. Участие взеха Евроджъст, както и Европейската агенция за гранична и брегова охрана, която разположи свои служители на 20 летища. Към полицейските действия на летища в Африка и Близкия Изток се присъединиха AIRCOP (Airport Communication Project) – проект, реализиран от Службата на ООН по наркотиците и престъпността в партньорство с Интерпол и Световната митническа организация.", "date": "2017.10.25", "title": "Участваме в международна операция срещу престъпленията със самолетни билети"}
