{"url": "https://www.novinite.bg/articles/166111/Palna-proverka-na-Vatreshen-odit-za-izmenenieto-na-proekta-za-Graf-Ignatiev", "text": "Пълната проверка на дирекция „Вътрешен одит“за обстоятелствата довели до смяната на изпълнителя на ремонта на „Граф Игнатиев“ са по заповед на кмета на София Йорданка Фандъкова, пише На 29 юни 2018 г. Специализираният експертен съвет по устройство на територията е разгледал искане от „Столичен електротранспорт“ ЕАД за необходимостта от преработка на проекта в частта „релсов път“. След преразглеждането експертният съвет е стигнал до заключението да бъде възложено изготвянето на нов инвестиционен проект, с който да се намерят решения за отводняването на релсовия път, промяната на кривите по ул. „Алабин“ по начин, по който трамвайте да могат да се разминават без светофар. В новия проект трябва да има и цялостно решение за околорелсовата еластична виброизолационна система, в съчетание с носеща конструкция тип „плаваща плоча“, което е довело до промяна на един от влаганите материали, както и изпълнение на дренажна система пише Фандъкова в пост във Facebook.Цената на новия материал се доказва от изпълнителя и се одобрява от възложителя, който е Столична община. Фандъкова допълни че като процедура в договора е разписано, че не може да бъде платена по-висока цена за нещо, което струва по-малко при промяна на материалите, а това е и в интерес на обществото.   ", "date": "2018.10.18", "title": "Пълна проверка на „Вътрешен одит“ за изменението на проекта за „Граф Игнатиев“"}
{"url": "https://www.novinite.bg/articles/166115/Priem-promenya-dvijenieto-v-stolicata", "text": "От 15:00 часа на 26.10.2018 г. до приключване на приема се забранява престоят и паркирането на пътни превозни средства на югозападната част на пл. \"Народно събрание\" между ул. \"Цар Шишман\" и бул. \"Цар Освободител\", с изключение на автомобилите на гостите поканени на приема.„Център за градска мобилност” ЕАД ще осигури специализиран автомобил за принудително преместване на паркирани в нарушение автомобили, само по нареждане на отдел „Пътна полиция” при СДВР, за времето и мястото посочени по-горе, съгласно чл.171, т.5 от Закона за движението по пътищата.", "date": "2018.10.18", "title": "Прием променя движението в столицата"}
{"url": "https://www.novinite.bg/articles/166123/Za-parvi-pat-v-Sofiya-shte-otbelejim-den-za-po-chist-vazduh", "text": "За първа година на 16 ноември 2018 г., по инициатива на Столична община, в София ще  отбележим Ден за по-чист въздух.От Столична община ще се откажат от личните и служебните си автомобили на 16 ноември като с тази инициатива ще се противопоставят на мръсния въздух в столицата. Покана за участие са получили училища, институции, представители на бизнеса и граждани.  Всеки може да се включи в инициативата с различни инициативи.Целта е да се включат, колкото може повече хора, за да можем да се справим с този огромен проблем за столицата.Инициативата на Столична община се провежда с подкрепата на посолството на Великобритания в България.", "date": "2018.10.18", "title": "За първи път в София ще отбележим ден за по-чист въздух"}
{"url": "https://www.novinite.bg/articles/166097/300-domakinstva-eksperimentalno-shte-sabirat-bokluka-razdelno-v-stolicata", "text": "Започва експериментална програма за разделно събиране на боклука, в която ще се включат 300 столични домакинства.Програмата ще продължи шест месеца. Жителите на три жилищни блока в квартал „Надежда“ ще събират разделно пластмасовите, металните, хартиените и хранителните отпадъци от домовете си, след което ще ги изхвърлят в предназначените за това контейнери, пише Тази програма ще помогне да се избере най-удачния модел за разделно събиране и да се определи формирането на данък смет в съответствие с евро разпоредбите.За да може да бъде измерено точно количеството на изхвърленото, на участниците са предоставени и общи външни контейнери, които ще се заключват.Програмата за стимулиране на гражданското участие в разделното събиране на отпадъци се прилага паралелно в три града София, Лимасол и Тирана.", "date": "2018.10.18", "title": "300 домакинства експериментално ще събират боклука разделно в столицата"}
{"url": "https://www.novinite.bg/articles/166098/Otkrivat-Centar-za-inovativni-proekti-v-SU-Sv-Kliment-Ohridski", "text": "Ще бъде открит уникален Център за приложни изследвания и иновации в Биологическия университет към СУ.Главната цел на този своеобразен център е да съдейства на студентите да реализират своите идеи в реални продукти. 800 000 лв. струва оборудването на този център. Той става факт благодарение на усилията на  Биологическия факултет и Фондация „ЦПИИ“, Кирил Петков и фондация „Америка за България“.В интервю пред БНР Кирил Петков споделя, че в Центъра има модерна техника за анализи колко ефективна е определена идея и в какъв процент ще може да се реализира готовия продукт.Ще бъде проведен и курс „Предприемачество и иновации в приложните науки“, който ще научи младежите от специалности Биология, Химия и Биотехнологии как да преценяват коя иновация е най-подходяща за реализация в България. Далечната цел, която се преследва с обособяването на този иновативен център е тук да се стартират млади български компании в приложните науки. Техниката, която е осигурена не е само за анализи, казва Кирил Петков. В центъра всеки студент може да реализира на практика  соята иновативна идея до реален продукт.", "date": "2018.10.18", "title": "Откриват Център за иновативни проекти в СУ „Св. Климент Охридски“"}
{"url": "https://www.novinite.bg/articles/166128/Sofiya-e-domakin-na-konferenciya-za-problemite-na-jp-transporta", "text": "София ще е домакин  на конференция с международно участие на тема „Железопътен транспорт – стратегия за развитие“. Организатори са Национално сдружение „Общество на инженерите по железен път“ (НСОИЖП) и Научно-технически съюз по транспорта (НТСТ). Конференцията е на 19 октомври в „Зала София“ на Гранд хотел София и е под патронажа на МТИТ, съобщиха от пресслужбата на Национална компания „Железопътна инфраструктура“.В дискусията за проблемите и бъдещето на железопътния транспорт ще участват организации и фирми, които провеждат транспортна политика в ЕС.  Имат бизнес и работят в системата на железопътния транспорт със строителство, предлагането на материали и услуги за нуждите нажелезопътния сектор, както и извършващи жп превози. Също така ще се чуе и мнението на представители от академичните среди.На конференцията ще има представители на Асоциация на европейските съюзи на железопътнитеинженери (UEEIV), Българската асоциация на консултантските фирми по железопътно строителство (БАКФЖС) и Федерацията на научно-техническите съюзи в България (ФНТС).Състоянието на родния жп транспорт е в окаяно състояние и с домакинството на подобна конференция може се вземат добри практики и препоръки, надяват се експерти в жп-транспорта.", "date": "2018.10.18", "title": "София е домакин на конференция за проблемите на жп-транспорта"}
{"url": "https://www.novinite.bg/articles/166129/Avtobus-blasna-majka-s-kolichka-v-Plovdiv", "text": "Автобус от градския транспорт блъсна майка с количка с бебе в Пловдив в четвъртък, предаде БГНЕС.По данни на полицията, 33-годишната жена е откарана в болница. Гумата на автобуса е минала през единия крак на майката. Детето не е пострадало, но също е транспортирано в лечебното заведение за преглед. Инцидентът станал на кръстовище в жилищен комплекс \"Тракия\" около 12.20 ч. По първоначални данни автобусът, движещ се по линия 18, предприел ляв завой по бул. \"Съединение\" в посока ул. \"Недялка Шилева\", когато блъснал майката с количката. Те пресичали на пешеходна пътека. Алкохолната проба на 47-годишния водач е отрицателна.По случая се води следствие.", "date": "2018.10.18", "title": "Автобус блъсна майка с количка в Пловдив"}
{"url": "https://www.novinite.bg/articles/166133/NS-prie-7-prag-na-konvencionalnite-biogoriva-v-transporta", "text": "От 1 април 2019 година лицата, които пускат на пазара течни горива от нефтен произход за транспорта, се задължават да предлагат на пазара за дизелови двигатели горива със съдържание на биодизел от минимум 6 процента обемни, като минимум 1 процент обемен да е биодизел от горива от ново поколение. Това решиха депутатите с промените на второ четене на Закона за енергията от възобновяеми източници.Парламентът прие 7 процента праг на конвенционалните биогорива, произведени от зърнени или енергийни култури, отглеждани върху земеделски земи в крайното потребление. На разпространител, който предлага на пазара течни горива от нефтен произход в нарушение на изискванията, ще се налага глоба в размер на 50 000 лева или имуществена санкция в размер на 100 000 лева.Според промените биогорива от ново поколение „тип А“ са такива, които се произвеждат от водорасли, слама, шушулки, орехови черупки, животинска тор и утайка от пречистване на отпадъчни води. Биогоривата от новото поколение „тип Б“ са биогорива, произведени от използвано олио за готвене или животински мазнини. За биогоривата от новото поколение „тип А“ се определя национална цел от 0,05-процентни пункта енергийно съдържание от задължителния дял на енергията от възобновяеми източници във всички видове транспорт.", "date": "2018.10.18", "title": "НС прие 7% праг на конвенционалните биогорива в транспорта"}
{"url": "https://www.novinite.bg/articles/166125/Tovaren-bus-vleze-na-jp-prelez-udari-go-vlaka", "text": "Влак е ударил товарен бус на жп прелез край радневското село Знаменосец, съобщиха от МВР.Инцидентът се е случил вчера малко преди обяд, уточняват от полицията.На място е установено, че 29-годишен водач от Раднево е преминал през жп прелеза, като не се съобразил с автоматичната прелезна сигнализация - мигаща червена светлина и звук, и е бил ударен от товарен влак.В резултат на удара са настъпили материални щети по автоматичната прелезна сигнализация и товарния автомобил. Няма пострадали лица.Водачите на автомобила и влаковата композиция са тествани за употреба на алкохол – резултатите са отрицателни.Образувано е досъдебно производство.", "date": "2018.10.18", "title": "Товарен бус влезе на жп прелез, удари го влака"}
{"url": "https://www.novinite.bg/articles/166114/Kola-izgorya-v-Montana", "text": "Лек автомобил е изгорял при пожар в града. Това съобщиха от ОДМВР - Монтана.На 18 октомври 2018 г. около 01.40 часа в град Монтана е възникнал пожар в лек автомобил \"Ауди Q5\" със софийска регистрация, собственост на монтанска фирма, с ползвател 46-годишен жител на областния град.Вследствие на възникналия пожар автомобилът е напълно изгорял. Причината за възникване на пожара и стойността на нанесените щети са в процес на изясняване.На място е извършен оглед от дежурна оперативна група на РУ - Монтана. По случая е образувано досъдебно производство.", "date": "2018.10.18", "title": "Кола изгоря в Монтана"}
{"url": "https://www.novinite.bg/articles/166135/Zasnemaneto-na-reklamen-klip-ogranichava-dvijenieto-v-stolicata", "text": "Забранява се престоят и паркирането на пътни превозни средства, с изключение на автомобилите на снимачния екип и извън местата в режим на платено паркиране \"служебен абонамент\", както следва:От 12:00 до 17:00 часа на 22.10.2018 г. на ул. \"Екзарх Йосиф\" между бул. \"Васил Левски\" и ул. \"Чумерна\" - 10 /десет/ паркоместа.„Център за градска мобилност” ЕАД ще осигури специализиран автомобил за принудително преместване на паркирани в нарушение автомобили, само по нареждане на отдел „Пътна полиция” при СДВР, за времето и мястото посочени по-горе, съгласно чл.171, т.5 от Закона за движението по пътищата.", "date": "2018.10.18", "title": "Заснемането на рекламен клип ограничава движението в столицата"}
{"url": "https://www.novinite.bg/articles/166137/Romite-shte-sa-22-ot-naselenieto-na-Balgariya-do-2030-g", "text": "Ромите ще са 22% от населението на България до 2030 г. Това сочи ново изследване, изготвено по поръчка на фондация „Фридрих Еберт”. Проучването беше представено от доц. Надежда Илиева и доц. Георги Бърдаров, зам.-декан на Геолого-географския факултет на СУ „Св. Климент Охридски”.„Нашето изследване цели да разбули демографските клишета и да покажем, че не трябва да изпадаме в паника. В страната няма ниска раждаемост. Да, ако я сравняваме преди 100 или 200 години е ниска. В момента този показател е в рамките на европейските норми. Страната ни е с нормална раждаемост”, заяви доц. Бърдаров. „Проблемът не е в числеността, а какво седи зад нея – като показатели етническа и възрастова структура. За 10 години българите са намаляли с 1 милион души. По официални данни ромите са 325 000, а неофициално три пъти повече. Очакванията са до 2030 година да станат 1,2 – 1,3 млн. или 22% от населението. За съжаление в по-голямата част тези хора остават неграмотни\", отбелязва ученият.Проучването сочи още, че 60% от територията на България ще се превърне в така наречената „демографска пустиня” до 2030 г. Почти половината българи ще живеят в София, Пловдив, Варна, Бургас, Русе и Стара Загора. И ако в наши дни в 20% от селищата въобще няма хора под 16 годишна възраст, прогнозата до 2030 година е, че процентът ще нарасне двойно.„От списъка с население места ще отпаднат между 870 и 900 селища до 2030 година. Проблемът е, че се достига до такава степен на депопулация, в която населението няма да може да се възпроизвежда по естествен път”, заяви Надежда Илиева от БАН", "date": "2018.10.18", "title": "Ромите ще са 22% от населението на България до 2030 г."}
{"url": "https://www.novinite.bg/articles/166102/Dneven-horoskop-za-chetvartak", "text": "Днес трябва да си поставите за цел да се справите със собствените си емоции и нужди на първо място. Оставете всички останали на заден план, все пак най-важното е вие да сте добре. По-късно помогнете и на другите.Вашият мозък е жаден за нови знания, информация и предизвикателства. Дайте му това, от което се нуждае. Намерете някаква нова, полезна информация, със сигурност ще ви бъде от полза в бъдеще.Днес ще ви е изключително трудно да разграничавате нещата, това е отчасти, защото не вярвате напълно на вашата интуиция. Уверете се, че имате достъп до по-дълбоките си инстинкти.Вижте повече на: ", "date": "2018.10.18", "title": "Дневен хороскоп за четвъртък"}
{"url": "https://www.novinite.bg/articles/166099/Vtoro-zasedanie-po-deloto-sreshtu-Desislava-Ivancheva", "text": "Второ заседание по делото срещу бившия кмет на район “Младост” Десислава Иванчева. Тя и заместничката й Биляна Петрова бяха показно арестувани през април в центъра на София с белязани 70 000 евро.Сумата е искана като подкуп от строителния предприемач Александър Ваклин, за да му бъде предвидена преписка за разрешително за строеж.На миналото заседание показания даде самият Ваклин, който разказа, че през посредника Петко Дюлгеров, също бивш кмет на община “Младост”, са му поискани парите. Служителка потвърди, че преписката за строеж е забавена от юни миналата година.", "date": "2018.10.18", "title": "Второ заседание по делото срещу Десислава Иванчева"}
{"url": "https://www.novinite.bg/articles/166106/Trima-zaginaha-pri-katastrofi-prez-izminaloto-denonoshtie", "text": "През изминалото денонощие на територията на страната са станали 17 тежки пътнотранспортни произшествия /ПТП/, съобщават от МВР. Трима души са загинали, а 28 са пострадалите. В София за денонощието са регистрирани 29 леки и пет тежки катастрофи, при които има шестима ранени.", "date": "2018.10.18", "title": "Трима загинаха при катастрофи през изминалото денонощие"}
{"url": "https://www.novinite.bg/articles/166101/Severin-beshe-ekstradiran-ot-Germaniya-snoshti", "text": "Очаква се прокуратурата да повдигне обвинение на 21-годишния Северин Красимиров. Уличеният за бруталното убийство на телевизионната водеща Виктория Маринова беше екстрадиран от Германия снощи. Задържан е за 72 часа.Веднага след кацането на самолета Северин беше конвоиран до Националното следствие за ДНК проби от Института по криминалистика и криминология.Работата по случая продължава в Русе, където ще бъде гледана мярката му за неотклонение. Все още обаче не е ясно кога точно ще се случи това.Преди да се изправи пред съда на Северин трябва да бъдат предявени обвинения и да му бъде назначен служебен адвокат от Русе. Предстои съдът да реши каква да бъде мярката му за неотклонение. Магистратите трябва да преценят дали има обосновано предположение, че именно той е извършил престъплението. За тази цел ще му бъдат взети ДНК проби. Ще се прецени и дали Северин има опасност да се укрие или да извърши друго престъпление. За да остане за постоянно в ареста, разследващите трябва да съберат конкретни доказателства за всичко това.", "date": "2018.10.18", "title": "Северин  беше екстрадиран от Германия снощи"}
{"url": "https://www.novinite.bg/articles/166109/Sled-parvo-chetene-Vdigat-danaka-za-stari-koli", "text": "С 95 гласа \"за\" и 3 \"против\" депутатите приеха на първо четене промените в данъчните закони за следващата година. Две са основните промени, които се очаква да засегнат най-много хора - увеличение на данъка за стари автомобили и затягане на контрола на местните данъци.С между 20 и 30% ще се увеличат данъците за собствениците на стари автомобили, които и не отговарят на европейския екологичен стандарт - ЕВРО 3. Това обяви председателят на бюджетната комисия в НС Менда Стоянова, минути след като народните представители приеха на първо четене промени в данъчните закони за следващата година.Според измененията от 2019 г. данъкът върху превозните средства ще се формира от две компоненти - имуществена и екологична. Към имуществената се добавя коефициент за възраст на автомобилите, така че хората, които имат по-стари коли, да плащат повече. Според изнесените данни на синдикалните организации у нас, това ще засегне над 67% от шофьорите.Срещу промените се обявиха от опозицията. По думите на депутата от БСП Иван Иванов, чрез въвеждането на новият по-висок данък върху старите коли - \"болшинството от хората ще бъдат подложени на още едно изпитание и също така събраните допълнително средства няма да се използват по предназначение\".Депутатите приеха днес и поправка, с която отпадат данъчните облекчения за хора декларирали повече от едно основно жилище. Освен това нотариусите ще имат право при изповядване на сделки да проверяват по електронен път за данъчни задължения върху съответното движимо и недвижимо имущество.", "date": "2018.10.18", "title": "След първо четене: Вдигат данъка за стари коли"}
{"url": "https://www.novinite.bg/articles/166104/Prodaljava-deloto-sreshtu-Joan-Matev", "text": "Продължава делото за убийството на Георги Игнатов в Борисовата градина. Очаква се днес в Софийския градски съд да бъдат разпитани свидетели, както и да бъдат представени експертизи. Максималната присъда, която обвиняемият Йоан Матев може да получи, е 12 години, защото към момента на извършване на престъплението е бил непълнолетен.Делото беше внесено в съда близо 2,6 години след убийството. Ключови за разследването са показанията на брата на Йоан - Марсел, който заведе полицията до ножа. Убийството беше извършено през 2015 г. Йоан Матев обаче беше задържан от полицията близо 1,6 години след престъплението.", "date": "2018.10.18", "title": "Продължава делото срещу Йоан Матев"}
{"url": "https://www.novinite.bg/articles/166121/Dvama-tejko-postradali-pri-katastrofa-kraj-ugarchinsko-selo", "text": "Двама души пострадаха тежко при катастрофа на първокласния път София – Варна в района на угърчинското село Сопот, съобщават от пресцентъра на Областната дирекция на МВР в Ловеч, предаде Дарик. Около 16.35 ч. вчера автомобил „Мицубиши Каризма” след ляв завой навлязъл в прав участък, но излязъл пътното платно, колата се качила на дясната мантинела и паднала в коритото на река Каменка, като се приземила по таван.В резултат на инцидента тежко пострадали шофьорът – 30-годишен мъж от село Вълчидръм, и 37-годишен негов спътник и съселянин. Двамата били откарани за лечение в плевенска болница.", "date": "2018.10.18", "title": "Двама тежко пострадали при катастрофа край угърчинско село"}
{"url": "https://www.novinite.bg/articles/166124/Shestima-advokati-otkazaha-da-zashtitavat-Severin-Krasimirov", "text": "Заподозреният за убийството на журналистката Виктория Маринова ще бъде отведен днес в Русе. Там ще му бъдат повдигнати обвиненията, които вече му бяха предявени задочно. Северин Красимиров вчера беше екстрадиран от германските власти в България, предаде БНТ.До последно конвоирането на Северин Красимиров се пази в пълна тайна. Очаква се той да пристигне с микробус на охрана на съдебната власт и да влезе в следствения арест за разпити. Там го очакват наблюдаващите прокурори, за да му повдигнат двете обвинения - за изнасилване и убийство, извършено по особено жесток начин.По-рано шестима адвокати отказаха да защитават Северин. Очаква се това да направи адвокат Иван Дойнов.Северин ще се изправи пред Окръжния съд утре, за да му бъде разгледана мярката за неотклонение и да бъде задържан за постоянно в ареста. Вероятно до дни ще му бъде изготвена и психиатрична експертиза.Помещението, в което ще бъде настанен Северин, отговаря на европейските изисквания, тъй като преди две години в следствения арест в Русе е правен ремонт.В същото време, за да няма напрежение, жандармерията остава в двата ромски квартала „Тракцията\" и „Селеметя\", където за последно е живял Северин.А близките на Виктория очакват най-тежкото наказание за Северин - доживотен затвор.", "date": "2018.10.18", "title": "Шестима адвокати отказаха да защитават Северин Красимиров"}
{"url": "https://www.novinite.bg/articles/166112/Zatvaryat-ul-Tintyava-zaradi-remonta-v-jk-Iztok", "text": "Заради извършването на строително ремонтни дейности затварят ул. „Тинтява“ в участъка между улиците Тодор Стоянов и Райко Алексиев.  Забраната там ще важи за 19 октомври в часовете от 9:00 до 13:00. Забраната е съгласно плана за безопасност и здраве, съгласуван с КАТ и Дирекция „Управление и анализ на трафика“ към Столична Община.", "date": "2018.10.18", "title": "Затварят ул. „Тинтява“ заради ремонта в ж.к. „Изток“"}
{"url": "https://www.novinite.bg/articles/166120/Den-na-traur-v-Krim", "text": "Траур в Русия след вчерашната трагедия в колеж в град Керч. Броят на загиналите достигна 20 души, всички жертви вече са разпознати. 15 от тях са ученици, петима - преподаватели. Мотивите на 18-годишния нападател остават неясни. Днес ще се състоят церемонии в памет на загиналите, предаде БНТ.18-годишният Владислав Росляков купува своята ловна пушка „Бекас“ малко, след като навършва пълнолетие. Според руските закони, за да притежаваш ловно оръжие не се изисква да си преминал специален курс. Знае се, че баща му напуска семейството преди много години. Майка му - медицинска сестра го отглежда сама. Трудно понесла мисълта, че нейният син стои зад ужасяващото нападение.Самият Владислав минавал за кротък младеж, имал среден успех в колежа, няколко пъти бил задържан, след като пил бира с приятели. Как и защо решава да извърши покушението, остава въпрос без отговор.Сергей Акьонов, губернатор на Крим: Това е трагедия, каквато никой от нас не е виждал и не би си помислил, че ще се случи. Шокирани сме от факта, че човек от Керч е способен да извърши подобно нещо. Правим всичко по силите си да помогнем на близките на загиналите и пострадалите.14 от убитите са ученици, почти всички - непълнолетни. Загинали са и петима служители на колежа. Семействата на жертвите ще получат по 1 млн. рубли, а пострадалите - по 500 хиляди. 44-ма души остават в болница, 11 са в тежко състояние.Тази сутрин в Керч се проведе траурна церемония в памет на загиналите.", "date": "2018.10.18", "title": "Ден на траур в Крим"}
{"url": "https://www.novinite.bg/articles/166119/Piyana-jena-zaplashi-s-bomba-v-Plovdiv", "text": "33-годишна жена от Пловдив е задържана след злоумишлено обаждане на тел. 112. Това съобщиха от ОДМВР-Пловдив.Минути преди полунощ вчера анонимен женски глас отправил на националния телефон за спешни случаи заплаха за поставено взривно устройство, предаде Новините.бгПри предприетата незабавна проверка служители на Второ Районно управление на МВР-Пловдив локализирали номера и установили подателката – 33-годишна жителка на областния град, която била под влияние на алкохол.Тя е задържана за срок до 24 часа, образувано е бързо производство за престъпление по чл. 326 от НК.", "date": "2018.10.18", "title": "Пияна жена заплаши с бомба в Пловдив"}
{"url": "https://www.novinite.bg/articles/166136/Razbiha-narkolaboratoriya-kraj-Pazardjik", "text": "Четирима души са задържани при специализирана полицейска операция срещу разпространението на наркотици на територията на областта, съобщиха от пресцентъра на МВР. Единият е задържан за производство, а другите трима - за притежаване на наркотици.Служители на сектор „Противодействие на криминалната престъпност“ при ОДМВР - Пазарджик съвместно с колегите им от РУ-Септември извършили претърсване в къща в Септември. Полицаите установили, че в избеното помещение, ползвано от 49-годишен пазарджиклия, той съхранявал различни прекурсори и оборудване за производство на метамфетамин. В хода на разследването било установено, че произведеният синтетичен наркотик бил предназначен за продажба. Откритите материали са иззети, а мъжът е задържан в ареста на РУ - Септември.Изясняването и документирането на случая продължава под наблюдението на прокурор.Екипи на РУ-Пещера проверили къщата на 38-годишен от брациговското село Козарско. Криминалистите се натъкнали на суха листна маса от глави и съцветия, с обща маса около 160 грама марихуана, според данните от полевия тест. В района на градския парк в Пещера органите на реда засекли 22-годишен от същия град. У него са открити две полиетиленови пликчета с почти 5 грама метамфетамин. Аналогичен е и случаят в парка пред гарата във Велинград. Служители на управлението в курорта проверили 21-годишен от с. Дорково, който носел със себе си полиетиленово топче със суха марихуана. Спрямо тримата се водят полицейски производства.", "date": "2018.10.18", "title": "Разбиха нарколаборатория край Пазарджик"}
{"url": "https://www.novinite.bg/articles/166126/Novi-supermoderni-kameri-shte-ni-sledyat-na-patya", "text": "Нови супермодерни камери започват да следят от движение и на място за превишена скорост, липса на „Гражданска отговорност”, издирвани и оперативно интересни за МВР автомобили. 23-те уреда в момента се тестват и до една-две седмици се очаква вече да засичат нарушенията, пише „Телеграф”, позовавайки се на шефа на КАТ комисар Росен Рапчев. Устройствата са монтирани в патрулки „Киа”.В левия долен ъгъл под предния регистрационен номер на всяка от тях има радарен сензор, който разчита какво пише на всяка табела на возило, с която патрулката се разминава. На дисплей в купето униформените разбират веднага дали шофьорът е в нарушение. Ако е така, камерата на покрива на колата прави снимка и се издава санкция. „Дори агресивното поведение на пътя ще се заснема и полицаите ще спират на място такива водачи”, уточни Рапчев. Все още не е ясно дали супермодерните камери ще се засичат от антирадари.Очите, с които в момента КАТ разполага, пък скоро ще започнат да снимат не само за скорост, но и за каране в бус лента, в аварийната лента на магистралата и за минаване на червен сигнал на светофара. „След фотоси от някои от тях вече се издават електронни фишове за липса на „Гражданска отговорност””, съобщи комисар Рапчев.Нововъведение е и фактът, че през таблетите, с които полицаите разполагат, вече те разбират не само дали шофьорът има книжка, дали той или колата се издирват, дали има неплатени глоби, но и дали возилото е минало технически преглед.До края на годината се очаква нови три системи за средна скорост да започнат да контролират водачите на опасни пътни участъци. „В момента има в тунел на магистрала „Люлин”. Скоро ще заработи на шосето Пловдив-Карлово, а след това на две отсечки от по над 8 км. край Микре и на пътя Русе-Бяла”, разясни началникът на Пътна полиция. По думите му това е най-ефективният контрол, защото стационарните и мобилни радари засичат колите на разстояние между 500 и 800 метра.", "date": "2018.10.18", "title": "Нови супермодерни камери ще ни следят на пътя"}
{"url": "https://www.novinite.bg/articles/166100/20-stanaha-jertvite-sled-strelbata-v-kolej-v-Kerch", "text": "Продължава разследването на трагедията в колежа в Керч на Кримския полуостров. 20 души бяха убити в сряда, като сред тях е и нападателят, който се самоуби.Ранени са повече от 50 души, 10 от тях са в тежко състояние. Установено е, че 18-годишният ученик Владислав Росляков притежавал законно оръжие, за което получил разрешително миналия месец.При нападението той задействал самоделно взривно устройство, а след това стрелял с пушка. На този етап няма данни нападателят да е имал съучастници, но тази версия все пак се проверява. Засега не е установен мотивът на нападението.В Крим обявиха тридневен траур след масовото убийство.", "date": "2018.10.18", "title": "20 станаха жертвите след стрелбата в колеж в Керч"}
{"url": "https://www.novinite.bg/articles/166118/Zemetresenie-razklati-Turciya", "text": "Земетресение с магнитуд 4,2 по Рихтер бе регистрирано днес в източния турски окръг Агръ, съобщи турската телевизия НТВ, като се позовава на Дирекцията за управление при бедствия и извънредни ситуации (АФАД).Земетресението е регистрирано в 11.03 часа, предава БНР.Епицентърът на труса е бил в района на град Патнос.По първоначални данни няма ранени хора и разрушения при труса", "date": "2018.10.18", "title": "Земетресение разклати Турция"}
{"url": "https://www.novinite.bg/articles/166142/Putin-Tragediyata-v-Krim-e-amerikanska-tendenciya", "text": "Руският президент Владимир Путин заяви, че масовото убийство в Крим преди един ден е резултат от „глобализацията“ и продължаването на една американска тенденция.  „Това е резултат на глобализацията. В социалните мрежи, в интернет ние виждаме, че има цяла една общност, която е била създадена. Всичко започва с трагичните събития в училища в САЩ“, каза Путин на форум в Сочи.„Ние не създаваме здраво съдържание (в интернет) за младите хора, което води до трагедии от този род“, каза руският президент.", "date": "2018.10.18", "title": "Путин: Трагедията в Крим е американска тенденция"}
{"url": "https://www.novinite.bg/articles/166117/Makedoniya-oficialno-zapochva-pregovori-za-chlenstvo-v-NATO", "text": "Спосещение на членовете на Комисията за интеграция в НАТО и Работната комисия за взаимодействие в централата на НАТО в Брюксел днес и утре започват предприсъединителните преговори за членството на Македония в най-големия военно-политически съюз в света, съобщи МИА.Македония официално получи покана за членство в НАТО през юли на срещата на върха на алианса в Брюксел, но условие за влизане в организацията е осъществяването на договора от Преспа.С тази серия разговори в Брюксел Македония де факто отваря последната фаза в отношенията си с НАТО преди членството в алианса, посочва македонската агенция, цитирана от БНР.", "date": "2018.10.18", "title": "Македония официално започва преговори за членство в НАТО"}
{"url": "https://www.novinite.bg/articles/166139/Kola-se-obarna-pri-Orlov-most-maj-i-bebe-sa-v-bolnica", "text": "Мъж и бебе са транспортирани в болница след катастрофа на бул. \"Цар Освободител\" в района на \"Орлов мост\", съобщи говорителят на Спешна помощ Катя Сунгарска за Дир.бгСигналът за инцидента е получен в 15.31 ч. На място са изпратени екипи на \"Пътна полиция\", пожарната и един на Аварийна дирекция \"Помощ и превенция\" към Столична Община.\"Веднага тръгва от централата линейка. В 15.34 е била на мястото на катастрофата, т.е. за 3 минути линейката е била там. Обърната е колата, бутната е от друг автомобил, който е избягал от местопроизшествието\", обясни Сунгарска.Тя уточни, че в обърнатия автомобил са били мъж с детето си, което е на година и два месеца.\"Няма някакви травми по мъжа, както и по бебето. За всеки случай линейката е качила и двамата и в момента ги хоспитализират в \"Пирогов\" за превантивен преглед\", допълни говорителката на Спешна помощ.", "date": "2018.10.18", "title": "Кола се обърна при \"Орлов мост\", мъж и бебе са в болница"}
{"url": "https://www.novinite.bg/articles/166141/Raste-broyat-na-jertvite-na-masovoto-ubijstvo-v-Kerch", "text": "21-а са вече жертвите след кръвопролитието в кримския град Керч, където вчера 18-годишен ученик откри стрелба в политехническия колеж, в който учи. Повечето от загиналите са непълнолетни, петима са преподаватели и служители в учебното заведение.По неофициални данни следствието смята, че няма друг извършител на престъплението освен стрелеца - Владислав Росляков.Разпитани са родителите му, които са разведени. Обискиран е домът му и са иззети предмети. Росляков, който е влязъл необезпокояван в колежа с пушка и две раници със самоделни бомби, е получил разрешително за оръжие през септември.", "date": "2018.10.18", "title": "Расте броят на жертвите на масовото убийство в Керч"}
{"url": "https://www.novinite.bg/articles/166134/ES-otpuska-pomosht-na-Balgariya-za-vazstanovyavane-sled-prirodni-bedstviya", "text": "Четири държави членки на ЕС, които бяха засегнати от природни бедствия през 2017 г. — Гърция, Полша, Литва и България — скоро ще получат общо 34 млн. евро помощ от Фонд \"Солидарност\". Това става възможно, след като парламентът и Съветът одобриха предложението на Европейската комисия, съобщава БГНЕС.\"Обещахме да не изоставяме нашите държави членки. Обещахме да им помогнем да стъпят отново на краката си. Днес правим конкретни стъпки за изпълнението на тези обещания. До няколко седмици помощта от ЕС ще достигне до тези държави и ще помогне за покриването на разходите за отстраняване на щетите, причинени от природни бедствия в България, Гърция, Литва и Полша\", заяви комисарят по въпросите на регионалната политика Корина Крецу.Сумата от 34 млн. евро е разпределена както следва: 2,5 млн. евро за гръцкия остров Кос след земетресението през юли 2017 г., 12,2 млн. евро за Полша след бурите и проливните дъждове през август 2017 г., почти 17 млн. евро за Литва, също във връзка с бурите и дъждовете през 2017 г., и 2,2 млн. евро за България - за бурите и обилните валежи през октомври 2017 г.Със средствата от фонд „Солидарност“ ще бъде подпомогнато възстановяването и ще се покрият част от разходите за спешно реагиране, временно настаняване, почистване и опазване на културното наследство.От създаването на фонда през 2002 г., след повече от 80 бедствия, 24 държави са получили помощ на обща стойност над 5 млрд. евро.", "date": "2018.10.18", "title": "ЕС отпуска помощ на България за възстановяване след природни бедствия"}
{"url": "https://www.novinite.bg/articles/166113/100-leva-globa-za-peshehodec-bez-hendsfri", "text": "100 лева глоба грозят всички пешеходци, които пресичат и говорят или пишат по телефона. Това предвиждат готвени промени в Закона за движение по пътищата, пише \"Монитор\".Частта, която се отнася към Пътна полиция след разделянето му на три, се очаква да бъде дописана в близките дни. С поправка в чл. 113 от закона към него ще бъде добавена точка 1а, в която е записано да не използват мобилен телефон, преди да навлязат и по време на пресичането на платното за движение. Предвижда се и нова точка 6 към чл. 81- \"Да не използват мобилен телефон по време на управление на двуколесно превозно средство, освен при наличие на устройство, позволяващо използване на телефон без участието на ръцете му\". Последната промяна се отнасяла за колоездачите.Вносителите на поправките в закона аргументират предложението си с големия ръст на загинали пешеходци. Само за една година убитите на пешеходна пътека в България са се увеличили над четири пъти. През 2016 г. на пешеходна пътека са загинали 6 души.През 2017 г. обаче броят им нараства до 26 човека. Общият брой на загиналите пешеходци през миналата година е 158 души. Много от тях обаче са пресичали неправилно. Цифрите от МВР показват още, че годишно глоби от 50 лева за неправилно пресичане са отнесли около 5 хил. души.До 2015 г. няма нито един загинал на пешеходна пътека извън населено място, но през 2017 г. четирима души са загубили живота си на подобно място. Именно заради това се обмисля и въвеждането на по-строги ограничения на скоростта на тези участъци. \"Много често и от началото на годината виждаме, че са доста завишени пътнотранспортните произшествия с пешеходци. Причината не е само на водачите, тук има вина и самият пешеходец. Можем да кажем, че той има предимство на пешеходната пътека, но нашият призив е, когато я пресичат, да се огледат и да преценят приближаващите се автомобили с каква скорост се движат и дали имат възможност успешно да преминат. Имаме доста произшествия с пешеходци на автомагистрала, където по никакъв начин не трябва да има такива, както и колоездачи\", обясни шефът на \"Пътна полиция\" Росен Рапчев.", "date": "2018.10.18", "title": "100 лева глоба за пешеходец без хендсфри"}
{"url": "https://www.novinite.bg/articles/166132/Severin-Krasimirov-pristigna-v-sledstvieto-v-Ruse", "text": "Задържаният за убийството на журналистката Виктория Маринова Северин Красимиров бе докаран в следствието в Русе, съобщава NOVA.Ще му бъдат повдигнати обвинения за изнасилване и убийство с особена жестокост.Назначен му е служебен адвокат, който също трябва да се яви в полицията в Русе, за да присъства на всички процесуално-следствени действия. Северин тепърва трябва да бъде разпитан и от местната полиция.Предстои да бъде направен и следствен експеримент с негово участие. Всичко това обаче зависи от неговото съгласие и това на адвоката му.", "date": "2018.10.18", "title": "Северин Красимиров пристигна в следствието в Русе"}
{"url": "https://www.novinite.bg/articles/166108/Radev-kam-balgari-v-London-Razchitame-v-Balgariya-da-se-varne-intelektualniyat-vi-kapital", "text": "С цялостната си дейност и работа сънародниците ни, живеещи във Великобритания, издигат името на България като страна с трудолюбиви, почтени и способни хора, на които може да се разчита. Това заяви президентът Румен Радев на среща с представители на българската общност в Обединеното кралство. Тя се състоя в рамките на първия ден от посещението на държавния глава във Великобритания и събра в посолството ни в Лондон повече от 200 души.  Румен Радев отбеляза, че е внушителен не само броят на българите, които живеят във Великобритания, а и процентът на трудова заетост сред тях. “Благодаря ви, че разбихте един мит, че българите идват тук, за да се възползват от социални помощи. Напротив - статистиката показва, че вие давате голяма добавена стойност и принос към икономиката тук”, допълни държавният глава. Президентът отбеляза, че е внушителна и групата на младите българи, които получават образованието си в британски университети. Силно вярвам, че ще намерите мотивация да се върнете и да вложите своята енергия и талант за развитието на България, защото страната ни има нужда от хора като вас – високообразовани, интелигентни, събрали знания и опит в редица важни области, обърна се Румен Радев към младежите в залата. Президентът изрази убеденост, че престоят на младите българи във Великобритания им помага да осъзнаят какво означават истинските демокрация, свободни медии, гражданска активност, ефективни, прозрачни и отчетни институции, които не достигат в една или друга степен в България. Ние разчитаме в България да се върне една важна за нас ценност – интелектуалният капитал, а това е вашият опит и експертиза, защото вие имате не само познания, вие носите и един вид друг вид обществени отношения, допълни държавният глава Румен Радев. По темата за предстоящото напускане на ЕС от Великобритания президентът посочи, че вярва, че ще се намери благоприятно решение, така че правата на сънародниците ни по никакъв начин да не бъдат ощетени. За това има консенсус във всички български институции, увери държавният глава. Румен Радев посочи, че посолството ни в Лондон започва подготовка за предоставяне на допълнителни консултации, за да могат сънародниците ни да получат статут на уседналост. Пред българското посолство, преди да започне срещата, организатори на протеста “Срещу мафиотското управление на България” връчиха на президента петиция, подписана от 4000 българи, живеещи в България и чужбина. „Поздравявам ви, че водите най-важната битка - битката с апатията. Има много начини, по които ние трябва да търсим по-добро бъдеще, но това е първата важна стъпка – да излезем всички от апатията“, заяви президентът. По-рано през деня съпругата на президента Десислава Радева се срещна и разговаря с преподаватели от българските училища във Великобритания.", "date": "2018.10.18", "title": "Радев към българи в Лондон: Разчитаме в България да се върне интелектуалният ви капитал"}
{"url": "https://www.novinite.bg/articles/166122/Sporat-mejdu-Ataka-i-NFSB-prodaljava", "text": "Спорът между \"Атака\" и НФСБ продължава. След като вчера депутатите на вицепремиера Валери Симеонов обявиха, че снемат доверие от Волен Сидеров като председател на ПГ на \"Обединени патриоти\" и се готвят да поискат отстраняването му от поста на коалиционен съвет, днес дойде и отговорът на \"Атака\".Депутатът Николай Александров определи изявленията на коалиционните си партньори от НФСБ като „проява на лош вкус“. Той бе категоричен, че причина за кризата в отношенията между двете партии е позицията на вицепремиера Симеонов за статута на украинската църква, предаде БНР.„Винаги войните в световен мащаб са се водили поради две причини - религия и ресурси. Не може така лесно да се заиграват с религиозните карти, разберете! Не отива, на когото и да е, било то редови депутат, вицепремиер или премиер, да го прави толкова с лесна ръка\".Противоречията между „Атака“ и НФСБ са принципни, но няма да повлияят на стабилността на правителството, допълни професор Станислав Станилов.„Между „Атака“ и НФСБ има дълбоки и огромни различия - те са русофоби, ние сме русофили. Това е ясно. Това, обаче не касае нашето коалиционно споразумение. Ние не сме казали, че ще решаваме този проблем в коалицията. Той не може да бъде решен\".„Атака“ не се готви да напуска „Обединени патриоти“ и няма да прави предизборен съюз с Николай Бареков, допълни Станилов.„Няма коалиция с Бареков. Бареков е човекът от консервативно-реформиския алианс, който покани „Атака“ да кандидатства за членство в този алианс. Той покани и НФСБ и ВМРО да се кандидатират, ако искат. Никъде не е казано, че ще имаме обща листа с Бареков и че Бареков ще бъде кандидат“.Спирането на програмата на партийната телевизия \"Алфа\" и излъчването на кратки съобщения на черен фон бе определено като „добър журналистически похват“.", "date": "2018.10.18", "title": "Спорът между \"Атака\" и НФСБ продължава"}
{"url": "https://www.novinite.bg/articles/166130/Parlamentat-prie-promeni-v-Zakona-za-ribarstvoto-i-akvakulturite", "text": "Парламентът прие промени в Закона за рибарството и аквакултурите на второ четене. С новите текстове се отменя съществуващият ред за признаване на браншови организации в сектора на рибарството.Дава се възможност на министъра на земеделието, храните и горите да определи с наредба реда и условията за признаване на организации на производители, на асоциации на организации на производители и на междубраншови организации на национално ниво.Министерството и Изпълнителната агенция по рибарство и аквакултури трябва да публикуват на интернет страниците си актуални списъци на организациите и асоциациите.", "date": "2018.10.18", "title": "Парламентът прие промени в Закона за рибарството и аквакултурите"}
{"url": "https://www.novinite.bg/articles/166107/Mareshki-Nyama-da-uchastvame-vav-vota-na-nedoverie", "text": "Няма да участваме в този безсмислен дебат, заяви в предаването „Преди всички“ зам.-председателят на Народното събрание и лидер на партия „Воля“ Веселин Марешки относно внесения от БСП вот на недоверие към правителството с тема „Здравеопазване“.„Смисленият разговор не може да се проведе в процедура на вот на недоверие. За нас тя е напълно безсмислена. Няма да участваме в този безсмислен дебат, в губене на време. Тук говорим за имитация на дейност. Нинова се опитва през прехвърляне на темите от вътрешните си проблеми, да използва тази парламентарна процедура, за да отклони вниманието от проблемите в БСП. Проблемите на здравеопазването са много по-кардинални и няма как провалила се партия и по тема здравеопазване, и по всички теми сега да излиза и да се прави на алтернатива“.„Заради неправилни политики, заради това, което виждаме в последните дни – този цирк, българите се отвращават все повече. Липсата на алтернатива за добър живот в България, кара хората с качества да емигрират и нацията ни се стопява. Явно целта на някои световни и европейски държави е България да се превърне в гетото на Европа, където да останат само стари и болни и да приемаме подобни хора от другите държави, за да си карат старините тук“, коментира Марешки. Той е категоричен, че това е част от националната сигурност и трябва да сменим подхода си в тази посока.Политикът коментира и въпроса за изтребителите. Според него първо трябва да се постигне консенсус по важните теми, а след това ако останат пари да се мисли за изтребители:„Тази тишина е противоконституционна – за най-бруталния грабеж в историята на България. Ние призоваваме президента да се извини на българския народ за това, че го третира като мълчаливо стадо. Това е огромна сума. Те сега ги казват на части парите. Сега казват 1,8 млрд. без ДДС. След това идват другите суми за фрегати и за други безсмислени неща. Сумата нараства до 10 млрд. Мълчанието за този огромен разход е недопустимо. Ако президентът беше президент на народа, пръв щеше да настоява за прозрачност, за обществен дебат. Странно е как точно в този момент при всичките проблеми, политическите партии намериха консенсус единствено за този харч. За здравеопазването няма консенсус, за образованието и за майките на деца с увреждания също. Няма нормален българин, който да иска да се изхарчат тези милиарди за тези безсмислени разходи. Хората няма да оставят това така, защото децата ни ще плащат за това“.", "date": "2018.10.18", "title": "Марешки: Няма да участваме във вота на недоверие"}
{"url": "https://www.novinite.bg/articles/166110/RIM-predstavya-rezultatite-ot-otkritata-grobnica-na-ul-Moskovska", "text": "Резултатите от проучването на откритата гробница на ул. „Московска“ и представяне на проекта за нейното експониране ще покажат в Регионалния исторически музей в София днес.То беше открито при ремонтни дейности в близост до базиликата „Света София“ и е в границите на Източния некропол на древна Сердика. Експертите стигат до заключението, че е фамилна гробница, изградена с тухли.  Има стенописна украса с раннохристиянски символи, комбиниращи малтийски кръстове и флорални мотиви. Част от конструкцията е засегната от съвременните действащи инфраструктурни обекти установяват по време на проучванията, затова няма как да бъде изцяло разкрита, предаде ", "date": "2018.10.18", "title": "РИМ представя резултатите от откритата гробница на ул. „Московска“"}
{"url": "https://www.novinite.bg/articles/166138/V-Bryuksel-pozdraviha-Borisov-za-nachina-po-kojto-stranata-ni-pazi-granicite", "text": "На срещата на върха в Брюксел държавните и правителствени ръководители на страните от Евросъюза днес обсъждат миграцията и сигурността. Българският премиер Бойко Борисов отново е получил поздравления за начина, по който страната ни пази външните граници на общността.Според него сега миграционният натиск към България идва от гръцката граница. Борисов коментира, че много важни са споразуменията с африканските държави, които да спират миграцията към Европа. Следващата седмица той ще води разговори по темата в Кайро.Бойко Борисов, министър-председател: \"Във вторник на най-високо ниво ще проведем срещи в Кайро по всички тези теми, които трябва да се разгледат в два аспекта. Само мигранти - на никоя държава не би ѝ станало приятно, ако кажеш - даваме им мигранти, за което плащаме. Точно обратното - трябва да има инвестиции и развитие, а те да проявяват солидарност - за парите, които получават да държат хората на тяхна територия\".", "date": "2018.10.18", "title": "В Брюксел поздравиха Борисов за начина, по който страната ни пази границите"}
{"url": "https://www.novinite.bg/articles/166131/Ministar-Angelkova-125-mln-turisti-poseshtavat-Dunavskiya-region-vsyaka-godina", "text": "Туристическите посещения в Дунавския регион са 125 млн. всяка година, а общо Европа се посещава от над 600 млн. туриста. Това заяви министърът на туризма Николина Ангелкова на срещата на министрите с ресор туризъм, участващите в Стратегията на ЕС за Дунавския регион. Дискусията се проведе в рамките на 7-ия годишен форум на стратегията на Европейския съюз за Дунавския регион. Събитието се провежда в София по време на българското председателство на Стратегията на ЕС за Дунавския регион, което бе поето през октомври 2017 година.Водени от разбирането, че страните от Дунавския регион трябва да се възползват пълноценно от потенциала си, българското председателство има за цел да повиши видимостта на Дунавския регион и постави сред основните си приоритети „Устойчив и интегриран подход за Дунавския регион“, посочи министър Ангелкова. И допълни, че всяка държава от региона има свои характеристики, които обуславят и развитието им, а един от начините за преодоляването им е засилването на значението на туризма и по- тясно сътрудничество в рамките на Дунавската стратегия сред всички заинтересовани страни. Една от причините за нарастващото значение на туризма в река Дунав е общата диверсификация на туристическата оферта, която включва, наред с други форми на туризъм, речен круиз туризъм като една от най-важните форми на туристически дейности в региона. Считаме, че съвместни инициативи за насърчаване на речния круизен туризъм ще подпомогнат устойчивото развитие на сектора, посочи министър Ангелкова. И поясни, че отчитайки значението на този продукт в цялостния напредък на сектора се организира и международен семинар, за обсъждане на възможностите за създаване на интегриран подход към развитието на круизния туризъм по поречието на река Дунав. Ако искаме да използваме напълно възможностите, които предлага река Дунав и същевременно искаме да осигурим по-голямо социално-икономическо сближаване в басейна на река Дунав, трябва да действаме заедно и да работим в тясно партньорство, за да се справим с предизвикателствата, които съществуват в областта, било то транспорт, околна среда, икономика или култура, заяви министърът.Тя уточни, че не можем да разгледаме Дунавска стратегия, без да потвърдим нашата подкрепа и интереса ни към по-нататъшно развитие на междурегионално и транснационално сътрудничество в ключови области като туризма. „Министър Николина Ангелкова е двигател за срещата днес тук, на която може да обсъдим Дунавската стратегия. Искам да й благодаря, че поставя фокус на тази близо близа до мен тема“, заяви Корина Крецу, еврокомисар по регионалната политика. Тя допълни още, че е Дунавският регион е един от най - великите и може да стане двигател на туризма. Инвестициите в туризма ще бъдат по устойчиви, ако са част от един общ план за даден регион, посочи още Крецу. По думите й планът за развитие на Дунавския регион може да се включи, като водещ и в целите за местно икономически развитие на ЕК. Дунав и притоците й имат голям потенциал за развитие и са пример как координацията и сътрудничеството оказват силно положително влияние за напредък, коментира още еврокомисарят.", "date": "2018.10.18", "title": "Министър Ангелкова: 125 млн. туристи посещават Дунавския регион всяка  година"}
{"url": "https://www.novinite.bg/articles/166127/Zaharieva-Tazi-godina-e-naj-vajnata-za-Balgariya", "text": "Тази година е най-важната за България, откакто е член на ЕС, защото през нея е първото Председателство на Съвета на ЕС, а страната е и председател на Дунавската стратегия. Това каза вицепремиерът и министър на външните работи Екатерина Захариева на пресконференция по повод откриването на Срещата на министрите с ресор туризъм от дунавските държави, която се провежда в София.Целите на България по време на тези две събития бяха постигане на стабилност, просперитет, сигурност и сближаване, посочи Захариева.Дунавската стратегия включва 14 държави, като пет не са в ЕС, три са в Западните Балкани. Основата ни задача беше да дадем европейската перспектива тези държави и да фокусираме вниманието на ЕС върху тези наши съседи и приятели, каза външният министър.Историческото наследство, културата и туризма бяха след приоритети на Българското председателство и на Съвета на ЕС, посочи Захариева. Дунавската стратегия обединява едни от най-богатите райони в ЕС с тези с най-ниски икономически показатели и като искаме сближаване и свързаност на страните, каза Захариева. Постигнахме съгласие да се обединим около 11 приоритета и през следващия програмен период да имаме видими цели за сближаване на страните участници в Дунавската стратегия, каза още Захариева като уточни, че за целта ще бъдат заделени 262 млн. евро. На 18 и 19 октомври в НДК се провеждат Срещата на министрите с ресор туризъм от дунавските държави и Седмият годишен форум на Стратегията на ЕС за Дунавския регион (Дунавската стратегия), което е най-важното заключително събитие от Българското председателство на инициативата. Фокус на форума е туризмът, като двигател за икономически растеж и териториално сближаване. Той ще разгледа ключови теми за региона, свързани с опазване на културното и историческото наследство, използването на нови технологии и дигитализация на туристическия сектор, транспортната свързаност и мобилност, безопасност и сигурност при предлагане на туристическите продукти и услуги, и други.", "date": "2018.10.18", "title": "Захариева: Тази година е най-важната за България"}
{"url": "https://www.novinite.bg/articles/166140/Prezidentat-Radev-pokani-kralica-Elizabet-II-da-poseti-Balgariya-dogodina", "text": "Току-що приключи аудиенцията на президента Румен Радев при британската кралица Елизабет II. По думите му, срещата е преминала при изключително топла атмосфера. Държавният глава е поканил кралица Елизабет Втора или член на кралското семейство да посети България догодина, когато се навършват 140 години от установяване на дипломатически отношения между България и Обединеното кралство.Румен Радев, президент на България: Отправих покана към кралица Елизабет II при възможност тя или член на кралското семейство да посети България, във връзка и със 140 - годишнината от установяването на дипломатически отношения с Великобритания, която ще отбележим догодина. А съща така и на място да се запознае с нашата богата история, с вековните културни традиции на нашия народ, които присъстват и в Британския музей и в Британската библиотека. Мога да кажа, че аудиенцията при кралица Елизабет II не ражда новини. Тя е новина сама по себе си. Тя е знак за приятелските отношения между България и Великобритания.", "date": "2018.10.18", "title": "Президентът Радев покани кралица Елизабет II да посети България догодина"}
{"url": "https://www.novinite.bg/articles/166095/Oblachno-s-prevealyavaniya-ot-darj-shte-e-vremeto-dnes", "text": "Днес облачността над по-голямата част от страната ще е разкъсана, по-значителна над източната половина. На отделни места там ще превали слаб дъжд. Предимно слънчево ще е над западните райони. Ще духа слаб до умерен вятър от изток-североизток. Максималните температури ще са между 18° и 23°.В планините облачността ще е разкъсана, по-значителна над масивите от източната половина на страната. Там на отделни места е възможно слабо да превали. Ще духа слаб до умерен вятър от изток-югоизток. Максимална температура на височина 1200 метра около 16°, на 2000 метра – около 9°.По Черноморието ще е предимно облачно, със слаби превалявания от дъжд. Ще духа слаб до умерен вятър от север-североизток. Максимални температури на въздуха: 19°-20°. Температурата на морската вода е 18°-19°. Вълнението на морето ще бъде 1-2 бала.", "date": "2018.10.18", "title": "Облачно с превеалявания от държ ще е времето днес"}
{"url": "https://www.novinite.bg/articles/166116/Otpusnaha-oshte-63-000-lv-za-izmraznali-ovoshki", "text": "Допълнителен финансов ресурс от 63 000 лв. за унищожени овощните насаждения одобри Управителният съвет на Държавен фонд „Земеделие“ по схемата „Помощ за компенсиране на щетите по земеделските култури, причинени от неблагоприятни климатични условия“. С отпуснатите в края на август 700 000 лв. средствата достигат 763 000 лв.Земеделските стопани от 6 области, сред които Шумен, Силистра, Варна и Добрич, които притежават констативни протоколи за 100% пропаднали площи с праскови и нектарини, кайсии, сливи, бадеми или череши в резултат на измръзване от ниски температури през зимата и пролетта на 2018 г., имат право на подпомагане.Средствата ще бъдат изплатени на земеделските стопани до 22 октомври.", "date": "2018.10.18", "title": "Отпуснаха още 63 000 лв. за измръзнали овошки"}
{"url": "https://www.novinite.bg/articles/166096/Na-bilet-za-spektakal-s-karta-za-gradski-transport", "text": "Ако имате абонаментна карта за градския транспорт в София и обичате да ходите на театър, можете да се възползвате и да вземете 50 % намаление от цената на билета за постановка в Младежкия театър „Николай Бинев“, пише Можете да го направите като отидете до най-близкия пункт на Центъра за градска мобилност и си вземете специално картонче с номера на абонаментната ви карта.За да ползвате отстъпката е нужно просто да представите картончето на касата на Младежкия театър и да си изберете постановката, която искате да гледате.Важно е да знаете, че намалението важи за абонаментни карти със срок на зареждане от 3 до 12 месеца, както и за пенсионери, ученици и студенти. Цената на билета не може да бъде намалена под 6 лв.", "date": "2018.10.18", "title": "„На билет за спектакъл с карта за градски транспорт“"}
{"url": "https://www.novinite.bg/articles/166103/Bansko-se-podgotvya-za-zimniya-turisticheski-sezon", "text": "Усилено вече се правят резервации както за студентския празник, така и за Коледа и Нова година в зимния ни курорт Банско. Част от хотелите са заети на 100% за декември месец, като резервациите са направени най- вече от чужденци, които съчетават карането на ски с празниците.В хотелите в Банско ремонтите вече почти навсякъде са приключили и са готови да посрещнат своите гости. За студентския празник хотелите в Банско предлагат предимно две нощувки с включена празнична вечеря, ди жей и ползване на спа услуги. В 4 и 5-звездните хотели пакетите за един човек струват около 190 лв.Айше Медарова, управител на хотел: Обикновено ние като по- висок категориен хотел правим подбор на студентите, които правят записване до нас, университета, на опита, който имаме. За съжаление, не всички студенти отиват да се забавляват, но се случват и ексцесии по време на престоя им.Някои от механите в курорта пък предлагат ваучери за вечеря на различна стойност, като студентите могат сами да избира храната и напитките, които да бъдат включени.Юлия Попова, управител на механа: Ние сме местен бизнес, тук сме събрали сдружение , което обединява местните традиции с напитки и харни и работим усилено за утвърждаването им в по- дългосрочен аспект. Разбира се, че харесват местната кухня.Много от студентите предпочитат големите хотели, къде получават пакети от повече услуги на едно място и така не им се налага да излизат.Юлия Попова, управител на механа: Ние, така да се каже, едва ли не, се домогваме до туристите, които главно присъстват в големите хотели, но това е въпрос на желание на местния човек да утвърди своите позиции в бъдеще.От туристическия бранш казаха, че очакват ръст на посетителите тази зима. Като за Нова година и Коледа на много места вече базите за настаняване за запълнени.Айше Медарова, управител на хотел: За Нова година имаме 5 дневни пакети, които включат и новогодишна- празнична вечеря, имаме и богата програма, включва различни стилове и различни неща, които ще се случват на 31 декември. За Коледа също имаме почти 100 % запълняемост. Основно за Коледа, това е гръцки пазар.Туристите в Банско през зимните месеци основно са от съседните на нас държави, но се увеличава броят и на англичаните, които избират курорта за почивка. Българите обикновено правят резервациите си в последния момент, коментират от бранша.Общината е готова, категоричен е кметът на града Георги Икономов. Той заяви, че по-скоро не очаква ръст на туристите и не бива да се залага и занапред ръст на туристите, а на качеството.", "date": "2018.10.18", "title": "Банско се подготвя за зимния туристически сезон"}
{"url": "https://www.novinite.bg/articles/166105/Bez-napredak-v-pregovorite-za-Brexit", "text": "В преговорите за Brexit няма постигнат достатъчен напредък и затова извънредна среща на върха през ноември няма да има. За това се разбраха държавните и правителствени ръководители на страни от ЕС на работна вечеря по време на първия ден от срещата на върха, в която участва и премиерът Бойко Борисов.Октомври беше първоначално крайният срок да бъде постигнато споразумение между Великобритания и ЕС. Главният преговарящ Мишел Барние е осведомил европейските лидери, че на този етап това не е възможно.Британският премиер Тереза Мей все пак е уверила колегите си, че споразумение е възможно. За реалистичен срок обаче вече се смята декември. Ако и до тогава Лондон и Брюксел не постигнат договореност по въпроса, свързан с границата между Ирландия и Северна Ирлания, Великобритания ще напусне Европейския съюз без споразумение.\"Работим много през последните няколко седмици и дни и нощи с британските делегации, за да постигнем всеобхватно споразумение за оттеглянето (на Великобритания от ЕС)\", отбеляза главният европейски преговарящ Мишел Барние. \"Все още не сме постигнали такова\", призна в същото време Барние и добави: \"Нуждаем се от време, нуждаем се от много повече време. Ще продължим да работим през следващите седмици спокойно и търпеливо\".Германският канцлер Ангела Меркел обеща да направи каквото може, за да помогне на Европейския съюз да постигне споразумение с Великобритания за Brexit. Тя заяви, че иска \"добри отношения с Великобритания\". \"Щяхме да сме щастливи, ако сделката за излизането бе готова. Вместо това ние сме готови на 90%. Но аз ще се заема с въпросите в добър дух и ще опитам всичко за постигане на споразумение. Това би било най-доброто решение и за двете страни\", каза Меркел.Френският президент Еманюел Макрон увери, че \"не сме толкова далеч от сделка\". \"Постигнахме голям напредък за Brexit, сега е време да постигнем споразумение\", отбеляза той.Австрийският канцлер Себастиан Курц, чиято страна е ротационен председател на ЕС, изрази надежда за сключване на сделка \"през следващите седмици или месеци\". \"Няма причина за драматизиране на ситуацията за Brexit, нищо не подсказва, че преговорите ще се провалят\", подчерта Курц.Ще настоявам по никакъв начин да не се промени координацията и работата между европейските и английските служби, заяви Бойко Борисов пред журналисти в Брюксел преди началото на работна вечеря във формат ЕС-27. Премиерът посочи, че английските служби са изключително добри в сферата на сигурността и даде за пример борбата с контрабандата, тероризма и организираната престъпност.Той изрази надежда да не се стига до сценарий, при който Обединеното кралство да излезе от ЕС без споразумение. „Изключително важно е за българските граждани, които живеят във Великобритания и за английските граждани, които живеят в България, да намерим възможно най-добрия изход за всички. Не бива да се подвеждаме по емоциите, защото след това ще страдат хиляди хора, а и със сигурност ще се отрази на финансите, икономиката, на всичко в Европа“, каза Борисов.", "date": "2018.10.18", "title": "Без напредък в преговорите за Brexit"}
