{"url": "https://www.novinite.bg/articles/184441/VyaEC-Sv-Nikola-e-spestil-na-Balgariya-323277-tona-SO-2", "text": "323 277 тона СО 2 бяха спестени през 2019 година в страната ни благодарение на работата на най-големия ветроенергиен парк в България – ВяЕЦ „Свети Никола“. Това е с близо 28,5% повече спрямо 2018 г., когато работата на парка допринесе за спестяването на 251 593 тона СО 2 за България. Така благодарение на дейността си през миналата година разположената край Каварна вятърна централа, собственост на ЕЙ И ЕС Гео Енерджи, е допринесла България да емитира по-малко вредни емисии в атмосферата, подпомагайки процеса за забавяне на климатичните промени и в същото време е допринесла за подобряване качеството на въздуха в страната.През 2019 г. ВяЕЦ „Св. Никола“ е произвела 291 241 МВтч. възобноваема електроенергия за българските потребители. С цел минимизиране на риска от сблъсък с прелитащи птици 52-те турбини на парка са спирали работа общо за 8,7 часа, като по този начин е гарантирано безпрепятствено преминаване на прелитащите птици. ВяЕЦ „Св. Никола“ е в основата на създадената Интегрирана система за ранно предупреждение за защита на птиците, която е съобразена с европейските изисквания за опазване на дивите птици.Интегрираната система минимизира риска от сблъсък на птици с въртящите се части на вятърните генератори, чрез спиране на единични, групи турбини или цели вятърни централи, както и изпълнява мониторингова програма през рисковите периоди за видовете с консервационна значимост. Системата обединява както информация от няколко радарни системи, така и прекия мониторинг на специалисти орнитолози на място, които ежедневно наблюдават птиците в района, оценяват потенциалните рискове и при необходимост издават заповеди за спиране на турбини.Въпреки внушителните си размери – 105 метра височина и 90 метра диаметър на перката, при наличие на прелитащи птици, всеки от ветроенергийните генератори може да спре, за да пропусне пернатите. Общата инвестиция в проекта за ВяЕЦ „Св. Никола“ е 540 млн. лева кредитни средства, осигурени от ЕБВР и МФК - част от Световната Банка. Със своите 156 МВт. мощност вятърният парк осигурява над 22% от общо инсталираните ветрови мощности в България. ", "date": "2020.01.09", "title": "ВяЕЦ „Св. Никола“ e спестил на България 323 277 тона СО 2"}
{"url": "https://www.novinite.bg/articles/184442/Borisov-za-akciyata-v-Pernik-Ottuk-natatak-shte-govoryat-prokurorite", "text": "„Моята работа е да осигуря условия на МВР, ГДБОП, ДАНС, заедно с прокурорите да провеждат такива акции. Оттук нататък ще говорят прокурорите. Колегите работиха активно. Ще говоря с коалиционните партньори. Тези, които са пряко назначени от  ГЕРБ, не ги коментирам. Нека има обвинителни актове”, заяви премиерът Бойко Борисов по повод акцията в Перник и МОСВ.В четвъртък сутрин се проведоха акции на спецпрокуратурата, ДАНС и МВР в Перник и в София. По информация на NOVA има двама задържани.- бившият областен управител на Перник Ирена Соколова и отстраненият шеф на местното ВиК - Иван Витанов.„Дали си от ГЕРБ или от БСП не трябва да значи нищо. Има свършена и несвършена работа. Ние имаме 800-900 хиляди представители на ГЕРБ. Има теми, които са коалиционни. Нека колегите завършат мероприятията, които се водят. Ние сме правова държава. Всеки е невинен до доказване на противното”, категоричен е той.Според премиера няма връзка между атентата в Сарафово и убития от САЩ генерал Солеймани.\"Това, което мога да ви кажа, е, че се провеждат процесуално-следствени действия, провеждани от спецпрокуратурата\", заяви министър Младен Маринов.", "date": "2020.01.09", "title": "Борисов за акцията в Перник: Оттук нататък ще говорят прокурорите"}
{"url": "https://www.novinite.bg/articles/184444/Ninova-Nyama-pryaka-zaplaha-za-Balgariya-ot-konflikta-v-Blizkiya-Iztok", "text": "Изслушахме информацията на службите, на министрите на вътрешни работи и на отбрана. За мен най-важният извод е, че в момента няма пряка заплаха за България и за българските граждани от конфликта в Близкия Изток. Приехме декларация, че конфликтът трябва да се реши по дипломатически път и с деескалация на напрежението. На първо четене, акцията на спецпрокуратурата в Перник и в Министерството на околната среда и водите ми изглежда като опит с локални мерки да се потуши една национална криза. Защото проблемът в Перник е само един от случаите, в които има безстопанственост, безотговорност по отношение на управлението на водните ресурси. Знаете, че кризата е в цялата страна. Не чувам нищо да е направено по отношение на боклука, която е втората много важна тема, както и за чистотата на въздуха. Така че ще изчакаме, но проблемът е национален и политически - отговорността трябва да се носи на централно равнище. Оставките на ресорните министри отдавна трябваше да са факт, но нашият вот на недоверие е към правителството. Защото министрите са просто изпълнители на политическата воля на един модел на управление, който доведе до този резултат след 10 години управление на ГЕРБ. Ще подготвим много сериозно мотивите за вота и ще ги представим на колегите от другите парламентарни групи. Това ще стане другата седмица - четвъртък и петък.", "date": "2020.01.09", "title": "Нинова: Няма пряка заплаха за България от конфликта в Близкия Изток"}
{"url": "https://www.novinite.bg/articles/184453/Premierat-opredeli-eventualnata-ostavka-na-Neno-Dimov-kato-koalicionen-vapros", "text": "\r\nБорисов определи евентуалната оставка на министъра на околната среда и водите Нено Димов заради водната криза и вноса на боклук като коалиционен въпрос. Премиерът избегна конкретен отговор с мотив, че ще изчака прокурорите да се произнесат. От опозицията коментираха, че оставките по водната криза е трябвало да има отдавна или ресорните министри да бъдат поне временно отстранени.\r\nБойко Борисов, министър-председател на България: Ще говоря с коалиционните партньори. Тези, които са пряко назначени от ГЕРБ въобще не ги коментирам.\r\n\r\n\r\n\r\n\r\n\r\n\r\n ", "date": "2020.01.09", "title": "Премиерът определи евентуалната оставка на Нено Димов като коалиционен въпрос"}
{"url": "https://www.novinite.bg/articles/184450/Po-vash-signal-Kauza-Golyamata-cherkva-Zov-za-pomosht", "text": "МОЛБА ЗА ПОДКРЕПАот Църковно настоятелство \"Свети Пантелеймон\" Повече от десет години се опитваме да възродим свято място в нашия край и да построим малък православен параклис в местността \"Голямата черква\". \"Голямата черква\" е свята кауза, която обедини родолюбиви сънародници от страната и чужбина с една цел - да върнем Божията благодат над земите на Тракия.За строителството на храма са нужни 30 000 лева, събрали сме до момента 10 656 лева, благодарение на ученици и пенсионери, кото започнаха начинанието с много вяра и ентусиазъм. За наша радост, каузата ни стана национална, подкрепиха ни много медии и хора на изкуството. Но въпреки многогодишните ни усилия, не можем да се справим с набирането на нужните средства. Обръщаме се към вас с надежда, че ще ни помогнете и ще подкрепите това Богоугодно дело. Настоятелството откупи земята за строеж, имаме и план, както и благословията на нашия владика. Моля Ви, помогнете ни!С уважение:Златка Колева, Църковно настоятелство \"Св. Пантелеймон\", тел.: 0898792351Банкова сметка на Храм Св. Пантелеймон:BG50UNCR70001523085895  *Екипът на Novinite.bg не носи отговорност за информацията в тази статия. Отговорността е изцяло на изпратилия информацията към \"По ваш сигнал\".", "date": "2020.01.09", "title": "По ваш сигнал: Кауза \"Голямата черква\". Зов за помощ!"}
{"url": "https://www.novinite.bg/articles/184425/Borisov-se-sreshtna-s-prezidenta-na-Turciya-Redjep-Tajip-Erdogan", "text": "Министър-председателят Бойко Борисов се срещна с президента на Турция Реджеп Тайип Ердоган в Истанбул. Разговорът между двамата лидери се състоя след тържествената церемония по откриването на газопровода „Турски поток“. Борисов и Ердоган обсъдиха разширяването на двустранното политическо и икономическо сътрудничество.Българският министър-председател Борисов изтъкна стабилното и устойчиво развитие на отношенията между България и Турция в редица сектори. Беше подчертано, че партньорството между двете страни се основава на принципите на добросъседство и взаимно уважение.„Турция е наш съсед, съюзник в НАТО и наш ключов партньор в областта на миграцията, сигурността, борбата с тероризма, енергетиката, селското стопанство“, заяви премиерът Бойко Борисов. В хода на разговора министър-председателят Борисов отбеляза, че страната ни високо оценява приноса на Турция по въпросите с миграцията и определи като ключово прилагането на съвместната Декларация между ЕС и Турция от 18 март 2016 г. „Дипломацията и мирът трябва да останат водещи при решаването на редица проблеми. Всички ние имаме интерес да изградим бъдеще, което се основава на стабилност, сигурност и просперитет“, изтъкна още по време на срещата премиерът Борисов. Българският министър-председател и турският президент обсъдиха също ситуацията в Близкия Изток. Премиерът Борисов подчерта, че страната ни никога не е водила политика срещу някоя държава. „Само мирът може да реши проблемите в Близкия Изток“, категоричен беше министър-председателят Бойко Борисов.", "date": "2020.01.09", "title": "Борисов се срещна с президента на  Турция Реджеп Тайип Ердоган"}
{"url": "https://www.novinite.bg/articles/184421/Dneven-horoskop-za-chetvartak", "text": "Днес ще усетите последствията от прекаляването с хапването и пийването по време на празнциите. Пийте много вода, започнете да тренирате активно и опитайте да се изчистите от токсините. Действайте!Днес ви предстои промяна в кариерата. Може и да сте в процес на промяна, например смяна на работата. При всички положения, тази промяна ще ви се отрази много положително и ще ви зареди с енергия.Днес ще бъдете затрупани от конфликти и проблеми. Няма да имате търпение днешния ден да свърши и ще се чувствате напрегнати и стресирани. Опитайте да бъдете максимално спокойни, всички това ще отмине.Вижте повече на: ", "date": "2020.01.09", "title": "Дневен хороскоп за четвъртък"}
{"url": "https://www.novinite.bg/articles/184433/Sluhat-e-veren-Andrea-i-Kobrata-otnovo-sa-zaedno", "text": "Слуховете, че Андреа и Кобрата са се събрали, се оказват верни. Потвърждението дойде лично от шефа на фирма \"Пайнер\" инж. Митко Димитров. В началото на година той публикува официално съобщение, с което потвърди, че двамата с Андреа са изгладили различията си след грозен скандал между двамата, избухнал покрай концерта на фирмата в Пловдив, съобщи Gol.bg.Нещо повече - Димитров разкри, че на помирителната среща е присъствал и трети човек, при това точно Кубрат Пулев.\"Андреа не е в “Пайнер\", но всички, които проявяват интерес към нея за участия, концертни изяви и предавания, могат да се свържат с нейния екип и да се договорят лично по въпроса, без да има каквато и да е намеса или възпрепятстване на интереса към нея от страна на “Пайнер\"!!! Като доказателство за достоверността на думите ми, фотограф на снимката е лично Кубрат Пулев, на когото пожелавам успехите, с които да прослави България пред света!\", съобщи инж. Димитров, цитиран от hotnews.bg.На въпросната снимка Андреа и Димитров позират усмихнати, като са стиснали ръцете си. Щом на подобна важна среща Кобрата е отишъл с Андреа вместо някои неин адвокат или важен сътрудник, няма съмнение какво е значението на Кубрат в живота на певицата отново.Срещата беше точно преди Коледа, така че очевидно двамата са прекарали заедно и празниците. Междувременно Андреа потвърди, че новата й песен излиза до дни, а на въпрос на фен как се вижда след 5 години, отговори:\"Влюбена в живота\".", "date": "2020.01.09", "title": "Слухът е верен: Андреа и Кобрата отново са заедно"}
{"url": "https://www.novinite.bg/articles/184428/Startira-deloto-za-ubijstvoto-na-6-godishnata-Kristin-ot-Sotirya", "text": "Окръжният съд в Сливен ще заседава днес по делото за убийството на 6-годишната Кристин от село Сотиря. Пред Темида се изправя 21-годишният Мартин Трифонов. Той е с три обвинения - за блудство с малолетна, изнасилване на непълнолетна и убийство по особено жесток начин.Тялото на момиченцето беше намерено в средата на август 2019 г. на метри от дома й. След близо денонощие преследване и стрелба, полицията успя да задържи заподозрения за жестокото убийство.Роднините на Кристин са пред съдебната палата в очакване на справедливост. Днес за пръв път вероятно ще бъдат чути причините, довели до тежкото престъпление.15 август 2019 година. Сливенското село Сотиря бе сковано от страх и ужас, след като тялото на 6-годишната Кристин е намерено в канавка на метри от дома й. За последно момиченцето е видяно в хранителния магазин до тях.Районът на селото беше блокиран от полиция, жандармерия, следови кучета и доброволци. Всички издирваха 21-годишния Мартин Трифонов – заподозрян за  жестокото престъпление. Младият мъж е безработен, ниско образован, асоциален, агресивен.Близо денонощие, районът около Сотиря е буквално блокиран от полицията. Няколко пъти Мартин Трифонов се изплъзва на косъм.  За кратко той бе задържан от селския пастир Ганчо. Мъжът дори успява да го снима.Мартин Трифонов е задържан след гонка с полицията и отведен в сливенската болница. Ранен в крака, но без опасност за живота.След убийството на Кристин, семейството й инициира подписка за промяна в закона.  Така, при тежки умишлени престъпления, вече няма да се прилага съкратен процес. Дори обвиняемият да призная изцяло вината си, наказанието му няма да се намалява с една трета.Днес Мартин Трифонов няма да чуе присъда. Прокуратура и защита ще уточняват техническите параметри по обвинителния акт. Според българската правосъдна система съдията ще наложи най-тежкото възможно наказание за всяко от трите престъление. В този случай това е доживотен затвор.", "date": "2020.01.09", "title": "Стартира делото за убийството на 6-годишната Кристин от Сотиря"}
{"url": "https://www.novinite.bg/articles/184437/Top-aresti-v-Pernik-zaradi-vodnata-kriza", "text": "Бившaтa oблacтнa упрaвитeлкa нa Пeрник Ирeнa Coкoлoвa и шeфът нa ВиК Ивaн Витaнoв ca aрecтувaни във връзкa c вoднaтa кризa, cъoбщи „Нoвa тeлeвизия“. Oт oкoлo чac тeчe aкция нa cпeцпрoкурaтурaтa и в eкoминиcтeрcтвoтo във връзкa c рaзcлeдвaнeтo нa кризaтa c вoдaтa нa Пeрник. Дo утрe трябвa дa бъдaт рaзпитaни 30 лицa, cъoбщи глaвният прoкурoр Ивaн Гeшeв прeд мeдиитe в Пeрник.\"Нa тeритoриятa нa грaд Пeрник и в Coфия ce прoвeждaт дeйcтвия пo дocъдeбнo прoизвoдcтвo, cвързaнo c рaзcлeдвaнe нa прecтъплeния, кacaeщи вoднaтa кризa в Пeрник. Дeлoтo e пoд нaблюдeниe нa Cпeцпрoкурaтурaтa\", кaзa тoй. Дo крaя нa дeня щe cтaнe яcнo дaли щe имa и oбвинeни зa кризиcнaтa cитуaция в грaдa. В aкциятa учacтвaт ocвeн cпeцпрoкурoри и cпeцcлeдoвaтeли, и eкипи нa ДAНC, МВР, КПКOНПИ.", "date": "2020.01.09", "title": "Топ арести в Перник заради водната криза"}
{"url": "https://www.novinite.bg/articles/184457/I-prevozvachite-ot-Pleven-se-vklyuchvat-v-nacionalniya-protest", "text": "Всички автобусни превозвачи от Плевенска област се присъединяват към националните стачни действия на 13 януари.В понеделник от 13.00 часа, в знак на протест, ще бъде преустановен общественият превоз на пътници по редовните автобусни линии от общинската, областната и републиканската транспортна схема.Людмил Борисов, управител на една от автобусните фирми уточни, че автобусните линии, по които пътуват, са разпределени в пакети, които включват големи градове и села, което донякъде спасява фирмите от фалит, но подчерта:“Проблемът, свързан с нелегалните превозвачи опира за близките места. Хората всеки ден пътуват до Плевен, било на работа, било в болница, аптеки или магазини. Там се явяват тези нелегални превозвачи, които извършват транспортна дейност. Те возят на същата цена, минават пред автобуса, взимат хората от къщите и ги карат до Плевен. После се разбират къде да ги чакат и ги връщат обратно на цената на билета...“.За какво настояват автобусните фирми“Настояваме да се инкриминира това деяние относно нелегалните превозвачи. Всеки да носи персонална, лична отговорност“, каза Людмил Борисов и допълни:“Ако се инкриминира деянието, ще може да влезе икономическа полиция чрез поставени лица, което ще улесни работата. В момента дори и някой да си признае, че дава пари за такъв вид транспорт, наказанието не е никак тежко – глоба и прибиране на колата на паркинг за 6 месеца“.Какво следва, ако не се обърне внимание“Следва ние да спрем да осъществяваме тази дейност за малките населени места. В доста от малките населени места курсовете са намалени. Има и такива без транспорт. В момента от с. Червена до град Левски няма транспорт“.Друг управител на автобусна фирма - Борис Монов, коментира:“Нерегламентираните превози влияят пряко върху нашата икономическа дейност. Не трябва да се бъркат понятията \"споделен превоз\" или \"превоз на роднини\" с \"нерегламентиран превоз\". Колите започнаха да се движат пред автобусите, използват автобусните спирки минават, взимат където може и който може. Това не е споделено пътуване! В сивия сектор пътникът няма нито застраховка, нито се плащат данъци“.Превозвачите настояват за мерки срещу сивия секторПалушка Георгиева - председател на Сдружението на автобусните превозвачи в Плевен, коментира докога ще продължат протестите:“Искаме най-после решение за нерегламентираните превози – инкриминиране на деянието и особено създаване на единен орган за контрол. Защото досега топката се прехвърляше – ДАИ, Пътна полиция, Икономическа полиция и НАП. Докато се групират тези институции в годината се правят 2 или 3 проверки, а на нас са ни нужни всекидневни проверки, за да може да се намали тази дейност. Ако община Плевен извършва обществените поръчки само на общинските линии, без да са групирани с републикански и областни, няма да има нито един кандидат, който да поеме тези линии. Тогава вече ще питаме кметовете какво ще правим“.", "date": "2020.01.09", "title": "И превозвачите от Плевен се включват в националния протест"}
{"url": "https://www.novinite.bg/articles/184422/Ninova-GERB-prikrivat-informaciya-opasna-za-zdraveto-na-balgarite", "text": "„ГЕРБ ни дадоха още един аргумент за вот на недоверие. Освен че са некомпетентни и проявиха безхаберие за кризата с водата и боклука, умишлено прикриват информация, опасна за здравето на българския народ. Ивелина Василева каза, че не е внасян болничен отпадък в България. Разполагам с писмен отговор от Владислав Горанов, който гласи, че общото количество, внесени от трети страни болнични отпадъци, през периода 2014- 2019г. е 2,9 тона. Г-жа Василева е била министър по това време. И днес излиза и лъже българския народ или прикрива тези факти”. Това заяви председателят на БСП Корнелия Нинова пред БТВ.„Бях извикана в Бобов дол по покана на жителите на общината. Те многократно, с месеци наред алармират институции, агенции, но никой не им обръща внимание. Там всеки ден се карат десетки камиони с боклук от третият свят, които се горят с въглища. Остатъкът се зарива в открития рудник в Бобов дол. Учители ми сигнализираха, че там има бум на хепатит А при деца, както и случаи на туберкулоза. Някой изкарва много пари, за да трови българския народ”, каза Нинова.Лидерът на БСП обясни и за визитата си в с. Яворец,където след нейната намеса е отказано разрешение за промиването и изхвърлянето на боклуци в местната река. „Защо никой не отиде в Бобов дол и да каже на хората, че не страдат от изхвърлянето на боклуците, че си въобразяват и че това е сценарий? Да отидат да кажат на хората в Перник, Шумен и другите градове, където няма вода, че те нямат проблем, че има вода, и че просто им внушават. Да не го обясняват по студията. Да се изправят пред хората. Защото ние сме били там. Знаем техните тревоги и представляваме техните искания”, каза Корнелия Нинова.Тя поясни, че БСП ще свърши работата си като партия: „Ние сме народни представители и когато хората ни повикат - отиваме,когато има проблем- им помагаме”. Нинова изброи причините за вота на недоверие - че близо половин милион българи са на воден режим, вносът на боклуци, преработката и изгарянето им и замърсяването на въздуха вследствие на това. Председателят на БСП припомни, че през 2015г., след наводнението в Мизия, е поставила въпроса за контрола на язовирите. „Преди 1 месец отчитат, че 400 язовира са в аварийно състояние и че над 113 язовира са с неустановен собственик.10 години управляваш държавата и не можеш да разбереш кой е собственикът на тези язовири. Отпуснаха 500 милиона извън бюджета за ремонт на язовири и 400 са в критично състояние. А с парите какво стана?” попита Нинова. Тя подчерта, че цената на водата се е увеличила 3 пъти за 10 години : „Колко милиона събрахте за тези години от българския народ? Защо само близо 1% от водопреносната мрежа е ремонтирана. Защо изтича 80% от водата на България? Къде отидоха тези пари?”, попита лидерът на социалистите. Нинова заяви, че по искане на жителите на Перник преди Нова година е била на среща в общината с кмета, кметове, общински съветници, жители на Перник и те са помолили да поиска среща с главния прокурор, за да поиска информация дали се водят разследвания за водната криза. „Още когато поисках срещата с г-н Гешев, обявих, че я искам от името на хората, задавам техните въпроси и ако има среща, ще се върна, за да предам информацията на перничани. Те искат да знаят кой е виновен за състоянието, до което ги докараха и кой ще понесе отговорността. Зададох въпросите писмено и очаквам отговори”, каза тя. „Не съм искала среща с кмета на Перник и затова няма как тя да ми е отказана. Имах среща с жителите на Перник, срещнах се с хората в квартал Мошино, с общинската и областната структура на БСП, с хора от Радомир, които също се вълнуваха от въпроса”, каза Корнелия Нинова. Тя изрази надежда кметът на Перник да не забравя, че е бил избран като алтернатива на ГЕРБ, а не като част от статуквото. „Неговото място е на страната на перничани, а не на страната на партии и правителство. Те искат да знаят кой е виновен”, каза Нинова. На въпрос дали е 100 процента подкрепена за председател Нинова отговори : „Ако имам сто процента подкрепа, това е проблем. Аз не съм Бойко Борисов, на чиито конгреси 100 процента гласуват за и никой не се изказва. Предстоящият пряк избор на председател на БСП е много модерно, европейско решение на левицата. Гордея се, че го предложих и че се прие, защото така се дава сила на всеки член на партията”, завърши Корнелия Нинова.", "date": "2020.01.09", "title": "Нинова: ГЕРБ прикриват информация, опасна за здравето на българите"}
{"url": "https://www.novinite.bg/articles/184424/Ni-Lo-s-rubrika-v-Paparaci-Transformira-Miron-ot-Fermata-vav-VIP", "text": "Тази неделя очарователната Николета Лозанова се завръща в единствения телевизионен таблоид у нас \"Папараци\", за да бъде ментор на Мирон Крумов в трансформацията му от селското стопанство към шоубизнеса. След „Фермата“, където следеше събитията зад кадър, Мирон ще се превърне в истинска VIP персона, благодарение на солидната подготовка на най-изявената звезда на българския хайлайф. „Мирон става VIP“ се движи на ръба на пародията, но винаги запазва добронамерения тон.Новата рубрика ще служи като наръчник и пътеводител на начинаещия VIP. Иронията и самоиронията срещу фалшивия VIP статус на някои от най-известните българи ще бъде на фокус. Гаранция за доза забавление ще са комичните моменти на един интелектуалец, изкушен да стане част от този бляскав свят. Трансформацията на Мирон ще се състои в две направления – външна и вътрешна. Новият звезден статус ще започне с пакет козметични процедури и избор на нов гардероб. След видимите промени ще дойде ред и на “качествените”. Мирон ще се опита да следва тенденциите в живота на известните и ще се научи да поддържа звездния си имидж с интервюта и фотосесии. Всяка седмица Мирон ще получава гласово съобщение със задачи от Лозанова, като съобщението ще се самоизтрива автоматично след само едно прослушване. Ще успее ли той да се справи точно според инструкциите и ще извърви ли Мирон пътят към истинската слава, зрителите ще могат да проследят всяка неделя в ефира на bTV.", "date": "2020.01.09", "title": "Ни Ло с рубрика в \"Папараци\": Трансформира Мирон от Фермата във VIP"}
{"url": "https://www.novinite.bg/articles/184436/Parvoto-bebe-na-2020-g-v-Lovech-e-zapisano-s-imeto-Slavi-a-ne-Lukas", "text": "Първото бебе на 2020 г.в Ловеч е записано с името Слави, а не Лукас, както първоначално имаха намерение да го кръстят. Майката Илийка Стефанова (19 г.) от Ловеч съобщи, че по-късно е променила намерението си за име на рожбата, като се е спряла окончателно върху славното българско име Слави. Както съобщихме на 1 януари, раждането е станало същия ден под грижите на д-р Снежина Опанова. Бебето тогава тежеше 2 кг и 550 гр, с дължина 50 см. Другото бебе, което отзнаменува края на 2019 година, e Фабио, а майката е Костадинка Иванова от град Летница. Както е известно, новогодишното съобщение за имената Лукас и Фабие предизвика големи вълнения в социалните мрежи.", "date": "2020.01.09", "title": "Първото бебе на 2020 г. в Ловеч е записано с името Слави, а не Лукас"}
{"url": "https://www.novinite.bg/articles/184420/Predimno-slanchevo-shte-e-vremeto-dnes", "text": "Днес ще бъде предимно слънчево с разкъсана висока облачност. Ще духа слаб западен вятър. Дневните температури ще се повишат и максималните ще бъдат между 5° и 10°, в София около 5°. Над планините ще бъде предимно слънчево. Ще духа умерен вятър от север-северозапад. Ще се затопли - максимална температура на височина 1200 метра – около 4°, на 2000 метра – около 0°.Над Черноморието ще бъде предимно слънчево. Ще духа слаб западен вятър. Максималните температури ще бъдат между 5° и 8°. Температурата на морската вода е 7°-10°. Вълнението на морето ще бъде 2 бала.", "date": "2020.01.09", "title": "Предимно слънчево ще е времето днес"}
{"url": "https://www.novinite.bg/articles/184456/Skior-uvisna-na-lift-v-Bansko-VIDEO", "text": ". Видео бе споделено в социалните мрежи и бързо набра популярност, съобщи bTV., след като седалката е върната назад.„. Той се навежда да си откачи и другата ска. При това навеждане се измушва изпод седалката. Като сваля ската, увисва. Върнали са лифта назад и той е слязъл“, обясни Иван Обрейков, директор на ски зоната в Банско.Не е подадено оплакване към концесионера на ски зоната в Банско „Юлен“.", "date": "2020.01.09", "title": "Скиор увисна на лифт в Банско (ВИДЕО)"}
{"url": "https://www.novinite.bg/articles/184429/Ivan-Gavalyugov-Zad-iskaneto-za-moeto-otstranyavane-stoi-Valentin-Zlatev", "text": "Това каза в ефира на БТВ кметът на Ботевград, избран с листата на ПП МИР, Иван Гавалюгов. В отговор на отправените към него обвинения от бизнесмена Валентин Златев, известен с влиянието си в района на Ботевград и Правец, градоначалникът предостави официални документи от ВиК \"Бебреш\", което до края на март месец 2019 е обслужвало община Ботевград. В отчетите на дружеството ясно се вижда, че инкасираното количество вода в община Ботевград като обем няма нищо общо с изнесените от Валентин Златев неверни данни.„Официалните документи от ВиК Бебреш ясно показват какво е официалното потребление от населението – през 2017 /1 180 хил куб.м/ ,2018 /1 177 хил куб. м/ и до 31,03,2019г. /267 хил. куб.м/ , което няма нищо общо със споменатите 9 млн. куб. м. вода за което говори Златев” категоричен беше Гавалюгов. Кметът сподели, че в поведението на Валентин Златев, който изпусна нервите си пред Антон Хекимян във вчерашния ден, вижда човек, чийто интереси са накърнени, тъй като в казуса за ВЕЦ-а, собственост на баща му, се вижда конфликт между обществения интерес, който е водите на яз. Бебреш да се ползват за битово питейни нужди и частният на Златев,който желае язовира да се ползва приоритетно за производството на ел. енергия и печалба.„Когато обществения интерес е засегнат, частният трябва да отстъпи!” каза още Гавалюгов. Градоначалникът на Ботевград говори също и по темата с липсата на пречиствателна станция по пътя на водата от язовира до тръбите на ВиК дружеството, което обслужва Ботевград, като нарече твърденията на Златев, целящи да внесат паника сред населението. Гавалюгов покани екип на БТВ да направят лично журналистическо разследване за да се докаже, че Златев прави неверни твърдения в национален ефир. Във връзка с повдигнатите от КПКОМПИ обвинения за конфликт на интереси срещу Иван Гавалюгов, което датира от 2015г., Гавалюгов разкри, че сигналът срещу него идва от приближения до бизнесмена Златев депутат от ГЕРБ Мартин Тимчев.„Цялата дейност на този народен представител е свързана с това, да изпраща сигнали, които целят моето отстраняване или компрометирането на името ми” категоричен е Гавалюгов. Кметът на МИР в Ботевград подчерта също, че това не е политически натиск, тъй като, в региона се знае, че структурите на ГЕРБ в ботевградско и Правец са „концесионирани” на Валентин Златев и той е човекът без чието одобрение нищо не се случва. Именно поради та причина Гавалюгов е категоричен, че зад искането за неговото отстраняване стои именно Валентин Златев.", "date": "2020.01.09", "title": "Иван Гавалюгов: Зад искането за моето отстраняване стои Валентин Златев"}
{"url": "https://www.novinite.bg/articles/184430/Vodnoto-kolichestvo-v-yazovir-Bebresh-shte-stigne-za-poveche-ot-60-dni", "text": "Водното количество в язовир „Бебреш” ще стигне за повече от 60 дни, заяви кметът на Ботевград Иван Гавалюгов.Той увери, че на този етап градът и околните села, които наброяват около 35 000 жители, не са заплашени от въвеждане на режим на водата.Гавалюгов уточни още, че яз. „Бебреш“ не е единственият източник на вода за населените места в региона и припомни, че преди години е имало идея да се построи язовир в с. Литаково, но това не се е случило. Голяма част от оттока в язовир „Бебреш“ се дължи на амортизираната водна мрежа.„Надявам се притокът да се увеличи и да се намали оттокът, който отива в технологични загуби, в резултата на амортизираната водна мрежа. 75% от водата се губи по мрежата – открити и скрити аварии и едва 25% достига до ползвателите“, посочи Гавалюгов.В момента се подменят 42 км. водопровод в Скравена, Литаково и Новачене, където жителите са под 2000. Регионалното министерство ще финансира подмяната на централния водопреносен пръстен на Ботевград.", "date": "2020.01.09", "title": "Водното количество в язовир „Бебреш” ще стигне за повече от 60 дни"}
{"url": "https://www.novinite.bg/articles/184435/Izsledovateli-razgadaha-magiyata-na-narodnite-ni-tanci", "text": "Изследователският екип \"Руните Говорят\", който дебютира с фотоизложбата „Неразказаната приказка на българската история“ в Националния Музей на Образованието и гостува на Международния фестивал \"Дни на тракийската култура\", направи още едно значимо разкритие за българската история и традиции - магията на народните ни хора.Екипът, разкрил древността на българските букви и научно обосновал находките във всички краища на страната с преходите на писмеността, бе подкрепен и от Посолството на Кралство Мароко в РБългария, начело с Нейно Превъзходителство г-жа Закиа ел Мидауи, припомня ВИП Комюникейшън.Със собствена методика и инструментариум за разчитане на древното българско руническо писмо и система за анализиране на артефактите, \"Руните говорят\" издадоха и дебютната си книга  \"Заветът\", посветена на великия български владетел Кубрат.Интердисциплинарният изследователски екип в състав Борислав Стамов, Мила Салахи, Патриция Кирилова, Стефан Ганев и Даниел Калчев има за цел да възстанови изгубеното Познание на нашите предци и да докаже, че българите стоят в основата на световната цивилизация.\"Руните говорят\" са носители на три поредни награди за Родолюбие, връчвани в деня на Будителите от Международната Организация на обединените българи, под патронажа на Съюза на военно-инвалидните кооперации – с председател Борис Николов и инициативата “Една детска сълза – една молитва”.- От една година нашият екип работи съвместно с екипа на хотел Севтополис Медикал и СПА по създаването на изцяло български релакс програми не само за тялото, но и образно казано за душата, като вплитаме част от древното познание в съвременните технологии. Подконтекстът е да се популяризира древната история на България пред света. Консултант на проектите е доктор Ивайло Христов, хирург и дългогодишен управител на Медика Албена, доказал се в своята област. Така започнахме. Вплетохме древната ни история в изцяло нова концепция, като заложихме на Царя -първожрец Орфей, легендарния певец, познат не само в древния свят, но и днес на света. Танцът е неделима част от мистериалната обредност на нашите предци и това се доказва много лесно чрез артефакти от неолита до сега.  - Всички сме чували за неравноделните тактове, но те не са само при нас. Когато екипът ни изследва дадена епоха се налага да правим цялостна реконструкция, вкл. и на фолклорa. Направи ни впечатление, че на много места извън пределите на България, говорим за региони днес, които нямат нищо общо с нас, към момента са се запазили част от хората и някои неравноделни тактове. Това е още едно доказателство за влиянието на културата на нашите предци в световен мащаб. Подобни ритми и хора има при берберите, за балканския регион се знае, че граничим сами със себе си, в днешен Ливан, колкото и странно да звучи - дори при баските в Испания и т.н. В тези региони това са само остатъци, но при нас е запазено огромното богатство на неравноделните тактове, а техният физически израз е заключен в стъпките на хората. Преди 2 или 3 години от организация „Таратанци” събраха стъпките на народни български хора, изобразени в графични схеми, и направиха изложбата „Последвай стъпките“. Екипът на Таратанци заслужава адмирации, а тази изложба трябва да стане достояние на всеки българин. Още тогава знаехме, че тези графични изображение са ключа към разгадаването на лечебната сила на нашия танец. Стъпките на различните хора образуват различни геометрични фигури, когато пуснем 4D „поглед“ чрез инструмента Окото на Вселената и виждаме невидимото.   - Труден въпрос, защото, ако го кажем по начина на предците ни, никой няма да ни разбере. Самият им духовен светоглед е съвсем различен от нашия, а за да ги разберем трябва да мислим като тях, но ще цитираме и ще обясним един пасаж:„… Танецът звезда записва, вик от сотирите с кода в ръцете извива се от момък и знание е. Очи в очи с момите построяват се, докарват Слънцето! Това пробива покривалото, остатъка от сиянието с натръсване посяват… Танецът писалка е и път за божествена енергия. Молитва построена, сила да премине към вашият съд. Съшива се половината с Господа и излиза майстора К…Построява се с Л в земната енергия. Литва лекарството, виж, смила се…“.Самите стъпки на ениното хоро описват звезда, видно и от снимката. Характерни за него са движенията с ръце, които чрез езика на символите означават прославям на земята, докарват Слънцето-невидимата сила. Вик от сотирите - сотир, сатир, сотер буквално означава превръщам се, преобразявам се. Сатири в миналото са придружавали бога на виното Дионис - нито хора, нито животни. По- късно са изобразявани и по иконите в християнството известни като кинокефали - хора с глави на животни, един вид пазители. Танецът писалка е за божествена енергия - влияе върху тялото на ефирно ниво, път, че не ни трябват други приоми, за да сме в добра кондиция. Молитва построена - стъпките, сила да премине в телата ни. Съшива се половината с Господа - от главата до кръста, където са органите ни на осезанието, а в гърдите ни е централният орган на имунната система - тимусът.- Всичко започва от тухличките в нашия организъм - гените, като информацията е многопластова и комплексна. Буква К е ген, сега известен като KANSL1. Протеинът, произведен от гена KANSL1, се намира в повечето органи и тъкани на тялото преди раждането и през целия живот. С участието си в контролирането на активността на други гени, този протеин играе важна роля в развитието и функцията на много части на тялото. Л в този случай е лимфата, тъй като тя е единствената система в човешкото тяло, която тече отдолу- нагоре, показано в израза заключва се в земната енергия с Л, а и в същото време много важен ген L1CAM - той дава инструкции за производството на протеина на адхезионната молекула на L1 (съкратен до L1 протеин), който се намира на повърхността на нервните клетки (невроните) в цялата нервна система.- Може да се каже, но когато ги погледнем с други очи в нашето време стигаме до извода, че нашите хора са епигенетика на ефирно или модерното квантово ниво, но не трябва да се гледат комплексно. Всяко едно хоро си има своето точно място не само по отношение на тялото ни, но и за даден географски регион - съобразено с енергийното излъчване на земята. Отговорът за силата на хората се крие до голяма степен и в шевиците.В едно наше интервю неотдавна обяснихме, че епигенетиката е най- бързо развиващата се наука или влияние върху ДНК чрез външни фактори, с процес отвътре без директно вмешателство, (както технологиите CRISPER) за лечение и подобряване на общото състояние. Нашите предци са ни завещали този метод заключен в стъпките и ритмите на хората. Дървото от корените си не може да избяга, факт е, че наблюдаваме едно ново възраждане на нашите традиции, а това означава самоосъзнаване и по- добро бъдеще за децата ни. Танцувайте хора, не залитайте по чужди практики, защото те не са ни вродени и нямат ефект, а ако имат е временен. Вместо модерното на фитнес, просто играйте хора, те са записани в нашето ДНК!\r\n\r\n", "date": "2020.01.09", "title": "Изследователи разгадаха магията на народните ни танци"}
{"url": "https://www.novinite.bg/articles/184434/Vijte-kolko-vzimat-gradonachalnicite-v-Karlovo-i-regiona", "text": "Заплатата на кмета на Карлово Емил Кабаиванов става почти тройна на възнаграждението на пловдивския кмет. Това става ясно от решение на Общинския съвет в подбалканската община, с което се определя новото възнаграждение на градоначалника. Старейшините са одобрили заплатата му да бъде в размер . Според цитираното постановление на Министерски съвет заплатата на градоначалниците не може да надвишава тази на министрите, която в момента е 4 600 лв. Така трудовото възнаграждение на Кабаиванов става малко повече от 3 680 лв., считано от началото на тази година, пишеТака съставеното решение обвързва размера на заплатата на Кабаиванов с министерската, като тя ще трябва да претърпи корекция, в случай, че такава има и при възнагражденията на управляващите. Припомняме, че в края на миналия мандат той взимаше 2965 лева на месец. Първенец в региона обаче бе кметът на Лъки Валентин Симеонов, който се разписваше срещу 3116 лева. В местния парламент на най-малката община в Пловдивско не е постъпвало предложение за определяне на ново възнаграждение на Симеонов. От тази възможност се е въздържал и кметът на община „Марица” Димитър Иванов, който получава около 2 700 лв. Неговият колега Павел Михайлов ще взима 2 500 лв. на месец, считано от началото на тази година - с почти 400 лв. повече от предшественика си на кметския стол в „Родопи” Пламен Спасов.Новата градоначалничка на Перущица Мария Вълканова е внесла предложение в местния парламент на определяне на кметско възнаграждение в размер 2 533 лева. То обаче било отхвърлено,след като старейшините гласували с 6 гласа „За”, 6 „Против” и един „Въздържал се”. В крайна сметка Вълканова ще получава 2 300 лв. Със 100 лв. повече от нея ще получава кметът на Стамболийски Георги Мараджиев. Още на първата редовна сесия старейшините одобриха заплатата му с 19 гласа \"За\" и един \"Против\". Около 2 600 лв. ще бъде заплатата на новия градоначалник на Асеновград Христо Грудев. Кметът на Садово Димитър Здравков пък ще се подписва срещу 2 750 лв. всеки месец.Значително по-ниски са трудовите възнаграждения на кметовете на Хисаря и Съединение. Пенка Ганева, която за втори път сяда на кметския стол в Хисаря, ще получава 1944 лв. на месец, а кметовете на малките населени места в общината – под 1 000 лв. Атанас Балкански ще взима 1 800 лв., става ясно от решение на Общински съвет – Съединение. Едва 1 550 лв. ще получава градоначалникът на Брезово Христо Енков. Заплатите на кметовете на малки населени места в общината са сред най- ниските в областта – те ще получават средно около 850 лв.Припомняме, че заплатата на кмета на Пловдив Здравко Димитров понастоящем е по-малка от тази на Енков. Двамата градоначалници взимат най-ниските възнаграждения в областта. По време на последната сесия на Общински съвет - Пловдив обаче Димитров обяви, че ще вдигне възнагражденията на служителите в администрацията, като намекна и за корекция в кметската заплата. Изявлението му дойде два месеца, след като градоначалникът заяви, че трудовите възнаграждения в Общината ще бъдат замразени, поради лошото й финансово състояние. От кметската заплатата зависят и тези на зам.-кметовете, председателя на Общинския съвет и старейшините.", "date": "2020.01.09", "title": "Вижте колко взимат градоначалниците в Карлово и региона"}
{"url": "https://www.novinite.bg/articles/184432/Manolova-pita-ministar-kade-sa-500-mln-leva-dadeni-za-remont-na-418-avarijni-yazovira-i-kolko-ot-tyah-sa-remontirani", "text": "Вчера председателят на гражданската платформа \"Изправи се.БГ\" Мая Манолова изпрати заявление за достъп до информация до министъра на икономиката Емил Караниколов относно отпуснатите за ремонт на аварийни язовири 500 млн. лева преди 18 месеца (юли 2018 г.). Заявление за достъп до обществена информация е изпратено и до изпълнителния директор на Държавната консолидационна компания (ДКК) Ясен Спасов, капиталът на която е трябвало да бъде увеличен с тези 500 млн. лева, съгласно решения и постановление на Министерския съвет от юли и следващите месеци  на 2019 г.Манолова иска подробна справка-отчет от 1 октомври 2018 година до 30 септември 2019 година на язовирите, язовирните стени и съоръженията към тях, по отношение на които са възложени или изпълнени ремонтни дейности и реконструкции, както и за сумата пари за тези ремонти.Манолова иска информация и за сумите, ако има такива, които са изразходени за други дейности, финансирани със средствата, предоставени на Държавната консолидационна компания. От \"Изправи се.БГ\" искат и план или програма за ремонтните дейности и реконструкции на язовири, както и списък на язовирите, които предстои да бъдат възложени за ремонт през 2020 г.Припомняме, че в рамките на ДКК в края на миналото лято се създава Държавно предприятие за управление и стопанисване на язовирите, чиято първа работа била да си купи 30 нови автомобила, както Мая Манолова обяви вчера на базата на отчетите на дружеството, публикувани на страницата на Министерството на финансите.Според наличната до момента публична информация, ремонтите за 500 млн. лева е трябвало да се осъществят от дружеството „Монтажи” ЕАД, което също е част от структурата на ДКК. По официални твърдения на Министерството на икономиката към началото на декември 2019 г. обаче, на „Монтажи” са възложени ремонтите на 182 от общо 418 аварийни язовира, за които са отпуснати парите.За останалите 236 язовира не е ясно дали са възложени ремонтни дейности. Няма данни и колко от аварийните язовири са ремонтирани до момента с целевите 500 млн. лева.", "date": "2020.01.09", "title": "Манолова пита министър къде са 500 млн. лева, дадени за ремонт на 418 аварийни язовира и колко от тях са ремонтирани"}
{"url": "https://www.novinite.bg/articles/184445/Mislite-che-znaete-neshto-za-lyubovta-Ema-znae-naj-dobre", "text": "Богата. Красива. Умна. Една от най-обичаните героини от непреходното творчество на Джейн Остин, Ема Уудхаус ще озари екрана с очарователния си независим дух в Ема – новата възхитителна адаптация на класическия едноименен роман на Остин за загубата на контрол, откриването на идеалната половинка и извоюването на щастлив край. В главната роля влиза забележителната млада актриса Аня Тейлър-Джой (Вещицата, Стъкления), която без съмнение ще покори сърцата, както на феновете на Джейн Остин, така и на зрителите, които за първи път откриват прелестната и неуморна Ема. Въпреки че е твърдо решена самата тя никога да не се омъжи, Ема Уудхаус вярва, че е изключително умела в създаването на романтични съюзи.След първия си голям успех (разбира се, определян като такъв от самата Ема) в сватовничеството, тя се заема да намери подходящ партньор за своята нова приятелка Хариет Смит. Въпреки че произходът на Хариет е неизвестен, Ема е убедена, че тя заслужава да бъде съпруга на джентълмен и избира за нея местния викарий мистър Елтън вместо истинския обект на желания на Хариет – преуспелият фермер Робърт Мартин. Защото… Ема знае най-добре! Но и за нея любовта крие няколко изненади... В тази блестяща сатира за социалните класи и трудностите на порастването Ема трябва да премине през поредица от грешни романтични връзки, за да открие любовта, която е била пред очите й през цялото време. Режисьор на Ема е известната фотографка Отъм Де Уайлд, а сценарият, адаптация по едноименния роман на Джейн Остин, е дело на Елинор Катън. Продуценти са Тим Бийвън и Ерик Фелнър, номинирани за „Оскар“ за филмите Елизабет, Изкупление, Клетниците, Теорията на всичко и Най-мрачният час, и Греъм Броудбенд и Пийт Чернин, които стоят зад съвременни класики като В Брюж и носителя на две (и номиниран за още пет) награди „Оскар“ Три билборда извън града. Освен Аня Тейлър-Джой като Ема, във филма участват Джон Флин, Бил Наи, Миа Гот, Миранда Харт, Джош О‘Конър, Калъм Търнър, Рупърт Грейвс, Джема Уилан, Амбър Андерсън, Таня Рейнолдс, Конър Суинделс и др. Готови ли сте да бъдете „сватосани“ от Ема? От 14 февруари само в кината.", "date": "2020.01.09", "title": "Мислите, че знаете нещо за любовта? „Ема“ знае най-добре"}
{"url": "https://www.novinite.bg/articles/184439/Zapochna-razchistvaneto-na-Troyanskiya-prohod-Na-mesta-prespite-dostigat-15-m", "text": "Започна разчистването на Троянския проход. Заради снега и влошените метерологични условия от 5 януари трафикът за всички превозни средства през най-високия старопланински проход е ограничен, за да се гарантира безопасността на шофьорите. От снеговалежа и бурния вятър в прохода на места има преспи до метър и половина. Разчистването на пътното платно се извършва от специализирани машини - роторен снегорин, грейдери, багери и т. н. Целта е движението по второкласния път II-35 Троян – Кърнаре за превозните средства до 12 тона да бъде възстановено във възможно най-кратък срок. Очаква се това да стане за предстоящите почивни дни. С пускането на движението през Троянския проход ще се улесни пътуването на шофьорите от областите Ловеч, Плевен и Пловдив, както и връзката между Северна и Южна България.", "date": "2020.01.09", "title": "Започна разчистването на Троянския проход. На места  преспите достигат 1,5 м"}
{"url": "https://www.novinite.bg/articles/184431/Akciya-na-Specprokuraturata-v-Pernik", "text": "Специализираната прокуратура, съвместно с МВР, ДАНС и КПКОНПИ извършват действия по разследване в град Перник, съобщиха от пресцентъра на прокуратурата.По информация на БНТ спецчастите са влезли във ВиК Перник и в областната управа във връзка с проверки около водната криза в града.Кметът на Перник Станислав Владимиров се срещна с главния прокурор Иван Гешев, който дойде в града заради разследването за водата на язовир \"Студена\".Двамата разговаряха в Съдебната палата, където все още се намира Иван Гешев.\"Още през март се очаква да се преодолее кризата\", за първи път даде оптимистична прогноза Владимиров, цитиран от DarikNews.bg.В подкрепа на думите си кметът на Перник съобщи, че над водосборната зона на язовир \"Студена\" има около 45-50 см сняг, който напролет ще се стопи и трябва да попълни водоема.\"Надяваме се и на по-влажна пролет\", каза той, като преди това очаква и още снеговалежи в района на водосборната зона.Владимиров не разкри какво точно са обсъдили с Гешев, но анонсира, че главният прокурор ще даде изявление пред медиите, които чакат пред Съдебната палата.Очаквайте подробности!", "date": "2020.01.09", "title": "Акция на Спецпрокуратурата в Перник"}
{"url": "https://www.novinite.bg/articles/184426/Bezplatni-ultrazvukovi-izsledvaniya-za-riskovi-novorodeni-v-Sofiya", "text": "Отделението по Неонатология в Аджибадем Сити Клиник Болница Токуда възобновява програмата за безплатен ултразвуков скрининг на новородени. Ехография на нервна система (трансфонтанелна ехография) и на коремни органи са включените изследвания, които ще бъдат провеждани всяка последна събота на месеца. Първата дата е 25 януари 2020 г. Прегледите са предназначени за недоносени деца до 1-год. възраст и за рискови деца (след усложнено раждане, претърпели интензивно лечение), родени на термин до 6-месечна възраст. Необходимо е предварително записване на тел. 02/403 4000, *5544 или 02/403 4928.“Превантивната програма има за цел да обхване повече преждевременно родени деца и такива, за които се е наложило интензивно лечение. Тя включва изследвания за най-честите усложнения, които развиват тези деца в областта на централната нервна система и отделителната система. Недоносените бебета имат най-голяма необходимост от редовно проследяване, защото много от тези късни усложнения, които те развиват, могат да бъдат успешно лекувани, когато са установени навреме.”, споделя д-р Радка Масларска, началник на отделението по Неонатология на Аджибадем Сити Клиник Болница Токуда.Трансфонтанелната ехография е напълно безвреден неинвазивен метод, който може да даде ценна информация за състоянието на централната нервна система, развитието на мозъка - отсъствие или наличие на патологични проблеми като отоци, кръвоизливи и други аномалии и отклонения. Чрез ехографията на коремни органи се установява състоянието и развитието на вътрешните органи на бебето, като най-често срещаните проблеми засягат бъбреците и отделителната система. Препоръчително е ултразвуковите изследвания да бъдат извършени до 6 месеца за деца, родени на термин и до 1 година за недоносени бебета. Кампанията за безплатни ултразвукови изследвания на най-малките е традиция в Болница Токуда като периодично се подновява. Датите за провеждане на прегледите в първите месеци на годината са 25 януари и 29 февруари 2020 г. Не са необходими направления, но се препоръчва родителите да носят със себе си епикризи от предишни лечения и налична медицинска документация.", "date": "2020.01.09", "title": "Безплатни ултразвукови изследвания за рискови новородени в София"}
{"url": "https://www.novinite.bg/articles/184446/Eto-kakvo-obhvashta-stachkata-na-avtobusnite-prevozvachi-v-Burgasko", "text": "Транспортните фирми в област Бургас уведомяват, че от 13-ти януари 2020 г., заради започването на ефективни стачни действия на голяма част от автобусните превозвачи в страната, няма да изпълняват  курсове. Стачката стартира в понеделник и ще продължи неопределено дълго време. Превозвачите се извиняват на пътниците за неудобството и ги призовават за разбиране и подкрепа.До крайната мярка се стигна, след като от бранша протестираха символично в продължение на един месец с искане към институциите за: намаляване размера на тол таксите и обхвата на системата, справедливо разпределение на средствата за субсидиране и компенсиране на превозите, както и инкриминиране на нерагламентирания превоз на пътници. И с предупреждение, че ако нищо от това не бъде изпълнено, ще се пристъпи към ефективни стачни действия.В Бургаска област транспортна фирма „М-Бус” още преди година бе готова да спре превоза в слабонаселените райони като селата в Малко Търново, заради огромните загуби, които регистрира, и факта, че държавата не отпуска необходимите субсидии. Идентично е положението и в селата в общините Карнобат, Средец и Созопол. В началото на 2019г. бе обещано разрешение на казуса, но до такова така и не се стигна.Превозът на територията  на целите общини: Средец, Малко Търново, Царево, Карнобат и Несебър, както и следните направления,  няма да се изпълнява:", "date": "2020.01.09", "title": "Ето какво  обхваща стачката на автобусните превозвачи в Бургаско"}
{"url": "https://www.novinite.bg/articles/184440/Zaradi-afrikanskata-chuma-Chastichno-bedstveno-polojenie-v-obshtina-Valchi-dol", "text": "Частично бедствено положение е обявено в община Вълчи дол, Варненско, във връзка с установената зараза с африканска чума. Там се намира най-големият свинекомплекс с 40 000 прасета в село Брестак, предаде БНР.Областният управител Стоян Пасев съобщи, че до края на седмицата ще започне евтаназирането на животните. Евтаназираните животни ще бъдат загробвани на терен до селото.\"Парцел на общината е в непосредствена близост до свинекомплекса, така че няма да има голямо транспортиране. 8 декара би трябвало да са достатъчни. Ще пуснем отново обходи на полицията, снощи бяхме разпоредили да започнат КПП-тата на входовете и изходите на село Брестак. Надявам се до края на другата седмица да сме приключили\", обясни Пасев.Днес ще има проверки в селата Брестак и Генерал Киселово дали все още има хора, които отглеждат прасета в личните си стопанства.", "date": "2020.01.09", "title": "Заради африканската чума: Частично бедствено положение в община Вълчи дол"}
{"url": "https://www.novinite.bg/articles/184427/Chastichno-zatamnenie-i-Valcha-Luna-v-petak-vecher", "text": "„Вълча” Луна ще изгрее в петък, 10 януари, вечерта. От векове януарското пълнолуние носи името на хищника, тъй като през зимата времето е „диво и непредсказуемо” като него.В същото време в петък Луната ще попадне в полусянката на Земята и ще наблюдаваме частично затъмнение. Явлението ще започне около 2 часа след изгрева на Луната или около 19 часа българско време. Кулминацията е около 21 часа вечерта, а финалът - преди полунощ.", "date": "2020.01.09", "title": "Частично затъмнение и „Вълча” Луна в петък вечер"}
{"url": "https://www.novinite.bg/articles/184449/Razhodite-za-lekarstva-v-Balgariya-sa-neobichajno-visoki", "text": "Разходите за лекарства в България са необичайно високи – 43% от публичните средства. Това обяви Ане Шпрангер, научен сътрудник към Факултета по мениджмънт на здравеопазването в Техническия университет в Берлин по време на представяне на доклада за състоянието на здравеопазването в ЕС през 2019 год. в частта за България, съобщи bTV. По думите й би трябвало тези разходи да се намалят.Болничният престой в страната ни е два пъти по-кратък в сравнение с другите европейски държави, като в България е пет дни, посочи тя и добави, че процентът на хоспитализации е двойно по-голям в сравнение с ЕС.Доплащането от страна на пациентите е на едно от най-високите нива в ЕС, като само 52% от средствата са публични, добави Шпрангер, цитирана от БТА. Разходите за здравеопазване в България на глава от населението - 1300 евро, са най-ниските в страните от ЕС.Продължителността на живот в страната ни е най-ниска сред европейските държави, като до преди две години показателите ни са били еднакви с румънските. Румъния вече е с по-добри показатели за продължителност на живота.Смъртността от сърдечно-съдови заболявания и от исхемична болест на сърцето е висока, така е и в останалите държави, но там се отчита намаляване, каза още Шпрангер.В България все по-малко хора се обхващат с ваксини, особено срещу морбили, въпреки националната задължителна програма.Много голям дял от населението не е здравноосигурен - близо 10%, каза още експертът и подчерта, че една четвърт от неосигурените не плащат, защото не вярват в системата.Друга група, основно от ромски произход, дори няма документи за самоличност, добави тя. Близо 10-14% от населението ни няма добър достъп до медицинска грижа.Има доста голяма гъстота на лекари, особено в сравнение с Германия, но те не са разпределени равномерно, показват още данните от доклада. Едва 15% от медиците са общопрактикуващи лекари. Много малък е броят и на медицинските сестри.", "date": "2020.01.09", "title": "Разходите за лекарства в България са необичайно високи"}
{"url": "https://www.novinite.bg/articles/184423/Oligarhat-vika-Drajte-oligarha", "text": "Политическа партия МИР излезе с позиция по повод нападките на бизнесмена Валентин Златев към кмета на Ботевград Иван Гавалюгов. Златев си изпусна нервите в ефира на бТВ и открито нападна избрания от ПП МИР Иван Гавалюгов по въпроса с кризата с водата в града. В предаването „Тази сутрин” Златев заяви, че на територията на Ботевград действа организирана престъпна група, а с ВЕЦ „Бебреш” се отклонява вниманието от истинската кражба на водата.След поредица документи, които бизнесменът показа в национален ефир, в опит да докаже, че ВЕЦ „Бебреш” е построен законно и съответства на всички предписания, Златев открито нападна Иван Гавалгов, като го обвини в преднамереност в действията и го нарече „христоматиен олигарх”. От ПП МИР заявиха, че твърденията на Златев са категорична лъжа и действията му са типичен пример на цялостното поведение на олигархичните структури на статуквото от прехода, в който крадецът вика дръжте крадеца.От партията се противопоставят на опитите на Златев да отклони темата от ВЕЦ „Бебреш”, собственост на баща му, посочен като един от основните причинители на безводието в Ботевград, като хвърля безпочвени обвинения към кмета Гавалюгов. „Ръководството на партията, както и ботевградчани, категорично заставаме зад кмета по повод нападките на Валентин Златев”, категорични са от ПП МИР.От партията питат кой и как е дал разрешение за пускане в експлоатация на ВЕЦ-а на Златев и каква е връзката на бившия заместник министър на околната среда и водите Красимир Живков със самия Валентин Златев, който е дал разрешителното на ВЕЦ „Бебреш” и чия квота е той? „Преди да се хвърлят напразни обвинения с цел очерняне името на кмета на Ботевград е добре да се изнесат фактите, защото най-лесно е олигархът да вика „дръжте олигарха”, категорични са още от ПП МИР.„Една от причините за проблема с водоснабдяването на Ботевград е въпросният ВЕЦ „Бебреш, затова от ПП МИР призоваваме Златев незабавно да пусне багерите (така както каза в национален ефир) и да събори ВЕЦ-а. По този начин ще докаже, че не само е загрижен за собствения му баща, но и за ботевградчани, които могат да останат след два месеца без вода”, заяви председателят на ПП МИР инж.Симеон Славчев.От партията се чудят, ако всичко е наред с ВЕЦ-а и Златев и, както твърди, той печели 150-200 000 лв. годишно, защо регистрацията на фирмата минава през офшорна компания (какво крие или иска да прикрие с това)? „Ако Валентин Златев сочи един от най-честните и морални български кметове за олигарх, готов ли е да посочи всички останали олигарси в България, които, за разлика от Иван Гавалюгов, ограбват вече 30 години българския народ?”, попита Славчев и призова Валентин Златев да каже публично, дали има икономически интереси в сферата на водите и отпадъците на Ботевград. „Призоваваме главният прокурор да се самосезира за твърденията на Златев, че в Ботевград действа организирана престъпна група. Прокуратурата да влезе и да обследва всички процеси от издаването на разрешителното за ВЕЦ-а, до това кой и на къде отклонява водни количества”, заяви председателят на ПП МИР. „Надяваме се новият главен прокурор Иван Гешев да се докаже като „изключение” от статуквото, и нарушенията, които бъдат открити по време на проверката, да не бъдат замитани под килима. Действията или бездействията на Гешев ще покажат дали има волята да се бори срещу олигахията и статуквото в България”, категорични са от партията.", "date": "2020.01.09", "title": "Олигархът вика: „Дръжте олигарха!”"}
{"url": "https://www.novinite.bg/articles/184454/PTP-bez-postradali-na-AM-Trakiya", "text": "Пътно произшествие без пострадали е възникнало днес на 230 км. от автомагистрала „Тракия”, в района на Нова Загора. Сигналът е получен в 13,27 часа. Водач на товарен автомобил, превозващ фураж, е загубил управление и е излязъл извън пътното платно. От произшествието няма пострадали, причинени са материални щети. На място има екипи на Пътна полиция и ПБЗН. До почистване на участъка движението се осъществява в изпреварващата лента.", "date": "2020.01.09", "title": "ПТП без пострадали на АМ \"Тракия\""}
{"url": "https://www.novinite.bg/articles/184447/Nad-280-novi-kameri-na-klyuchovi-krastovishta-sledyat-za-trafika-i-sigurnostta-na-grajdanite", "text": "На 30 натоварени кръстовища в града вече работят 282 камери за видеонаблюдение - 232 от тях са стационарни трафик камери, а 50 са въртящи се на 360 градуса за панорамно наблюдение. Надградената  интелигентна транспортна система дава възможност да се проследява трафика на движението на преминаващите автомобили и натовареността в зоните на кръстовищата. С нейна помощ се проследява спазването на графиците и маршрутните разписания на преминаващите автобуси и тролейбуси от масовия градски обществен превоз и тези, осъществяващи превоз на пътници по междуселищните автобусни линии. Резолюцията на камерите е от висок клас и позволява разчитането на регистрационни номера дори и в тъмната част на денонощието. Камерите притежават много допълнителни възможности, като например проследяване по номер на автомобил движението му през отделните кръстовища, установяване преминаването на МПС по регистрационен номер, констатиране на нарушения по закона за движение по пътищата, спазването на общественият ред и сигурност от гражданите и др. Органите на МВР разполагат с достъп до системата и могат да я използват при оперативната си работа. ", "date": "2020.01.09", "title": "Над 280 нови камери на ключови кръстовища следят за трафика и сигурността на гражданите"}
{"url": "https://www.novinite.bg/articles/184448/Akciya-v-MOSV-Otvedoha-ministar-Neno-Dimov-za-razpit-v-specprokuraturata", "text": "Отведоха министъра на околната среда и водите Нено Димов за разпит в спецпрокуратурата.\"Оказваме съдействие в момента. Ще направя изявление, след като приключим. Не съм задържан\", заяви пред журналисти Димов, преди да бъде качен в кола на ведомството.От сутринта в МОСВ се провежда акция. Тя е заради водната криза в Перник и заради лицензите на фирмите за внос на боклук от чужбина. Проверката е разпоредена лично от главния прокурор Иван Гешев.", "date": "2020.01.09", "title": "Акция в МОСВ: Отведоха министър Нено Димов за разпит в спецпрокуратурата"}
{"url": "https://www.novinite.bg/articles/184455/Pet-kvartala-v-Sofiya-s-mrasen-vazduh-i-dnes", "text": "Завишени нива на финни прахови частици бята отчетени в пет района в София. Това са кварталите \"Младост\", \"Павлово\", \"Надежда\", \"Хиподрума\" и \"Дружба\", пишат от БНР.Най-висока степен на замърсяване се очаква в \"Хиподрума\" и средна в \"Павлово\", сочат данните от измервателни станции.От общината призовават гражданите да не ползват лични автомобили, а градски транспорт, както и да избягват отопление на твърдо гориво, когато е възможно.От Инспектората ще извършат извънредни проверки на строителни обекти и промишлени, транспортни и битови източници за замърсяване с прахови частици.", "date": "2020.01.09", "title": "Пет квартала в София с мръсен въздух и днес"}
{"url": "https://www.novinite.bg/articles/184443/V-Kapachki-za-badeshte-veche-sabirat-i-plastmasovi-butilki", "text": "В кампанията “Капачки за бъдеще” вече ще се събират и пластмасови бутилки. Това споделя пред Нова тв основателят на инициативата Лазар Радков. „От поне две години се опитваме да включим и бутилките, просто е много трудно. Заемат повече място и по-трудно се транспортират. Но водим преговори с различни партньори.Това, за което искам да призова хората, е винаги да мачкат бутилките, за да не заемат те толкова място. Големите бутилки са около 25 грама. Една капачка тежи 1 грам. По-малките бутилки са към 12-13 грама. Дори 1 от 20 души, които събират капачки, да започне да събира и бутилки, ще има полза”, заявява Радков. От години в кампанията събират пластмасови капачки и с парите от предаването им за рециклиране дарява кувьози на различни болници. Вече са закупени 22 кувьоза, като само за 2019 г. броят им е 19. В инициативата в момента се обмисля предаването на събраните капачки да се организира четири пъти годишно, вместо два пъти, както е било досега.", "date": "2020.01.09", "title": "В “Капачки за бъдеще” вече събират и пластмасови бутилки"}
{"url": "https://www.novinite.bg/articles/184451/Izgoriha-darvenata-statuya-na-Donald-Tramp-v-Sloveniya", "text": "В словенското село Моравче, близо до столицата Любляна, беше запалена и изгорена 8-метровата дървена статуя на американския президент Доналд Тръмп, предава скопската телевизия “Сител”, като се позовава на “Македонската информационна агенция“.\r\n\r\n\r\n\r\nСпоред информацията на местната противопожарна служба, около осем часа сутринта местно време на 9 януари статуята, издигната по-рано в центъра на словенското село, е била запалена, предаде „Фокус”. Кметът на селото Милан Балазик изрази по-рано своето желание статуята да бъде съборена, въпреки че според местните власти тя води множество туристи в малкото населено място. Според създателя на статуята, набегът срещу нея е провокация.\r\n\r\n\r\n\r\nДва дни по-рано също имаше опит статуята да бъде запалена, но тогава беше загасена навреме. Тя беше издигната през месец август 2019 г. в Словения – родината на съпругата на Тръмп, Мелания. Нейният автор твърди, че статуята е издигната със сатирична цел и е насочена срещу популистките политически лидери, включително американския президент.", "date": "2020.01.09", "title": "Изгориха дървената статуя на Доналд Тръмп в Словения"}
{"url": "https://www.novinite.bg/articles/184452/Avtoinstruktori-izlizat-na-nacionalen-protest-sreshtu-promenite-v-shoforskite-kursove", "text": "Автоинструктори от цялата страна ще вземат участие в национален протест на 14 януари (вторник)  от 13:00 часа на пл.Батенберг в София. Протестът е организиран от Националния автоинструкторски съюз, Българския автоинструкторски съюз и Съюза на българските автомобилисти – СБА.Основното искане на протестиращите е незабавно да бъде отменена заповедта на министъра на образованието и науката от 15.11.2019 за увеличение на броя на часовете по кормуване от 31 на 42. Тази промяна е тясно обвързана с въвеждането на нова система за контрол върху практическото обучение на водачите. Начинът на въвеждане на системата за контрол от Министерството на транспорта даде основание на голяма част от експертите в сферата да се усъмнят, че става въпрос за корупционна схема.Договорът за изработка на системата е подписан в момент, в който работната група по обсъждане на промените, все още не е приключила своята работа. Междувременно, фирмата, на която е възложена изработката, вече е била готова със софтуера и той дори е предоставен за тестване на определени автоинструктори. В тази връзка възникват няколко въпроса, на които протестиращите очакват да получат отговори:Националният протест е поредна стъпка срещу въвеждането на допълнителна тежест автоинструкторите и обучаващите се шофьори, след като през месец декември бяха събрани близо 1000 подписа на автоинструктори срещу промените.„Нашето  настояване продължава да бъде усилията на държавата да бъдат пренасочени към изпита, а не към шофьорския курс. Ако изпитът може да бъде купен, какво значение има колко трудно и продължително е обучението? В крайна сметка не курсът на обучение, а изпитът дава шофьорската книжка“, заяви инж. Емил Панчев, председател на СБА.", "date": "2020.01.09", "title": "Автоинструктори излизат на национален протест срещу промените в шофьорските курсове"}
{"url": "https://www.novinite.bg/articles/184438/Gorivata-poskapnaha-ot-3-do-30-st-za-litar-za-godina", "text": "\r\nГоривата поскъпнаха с между 3 и 30 стотинки за година. Докато при някои разликата е едва 3-4 стотинки, то при повечето увеличението в цената е с между 10 и 30 ст. Средната цена на масовия бензин за 8 януари е 2.22 лв. като на места той се продава и за 2.27 лв. Година по-рано той се е предлагал за 1.95 лв. Цената над 2 лв. се задържа още от началото на декември 2019 г. Това показа справка на „Монитор“ в сайта fuelo.net.При дизела пък е налице увеличение от 14 ст. за едногодишен период. Днес той се предлага за средно 2.28 лв./л, а година по-рано – за 2.14 лв. На някои бензиностанции той може да се намери и за 2.08 лв., при други обаче достига дори за 2.33 лв. Около празниците неговата цена се е вдигнала с още една стотинка.\r\n\r\nПри високооктановия бензин А98 увеличението е с над 30 ст. и средната му цена днес е 2.52 лв./ спрямо 2.21 лв. миналата година. При автонафтата с добавки, известна още като дизел плюс увеличението е с 12 ст. на литър и вече се продава за 2.58 лв. На места той се предлага даже и по 2.71 лв., най-ниската му цена е 2.34 лв. При А98+ цената скача за година с 26 ст., макар и през декември средното й ниво да бе 2.55 лв. Сега най-евтино се продава по 2,24 лв./л, а максималната – 2,70 лв.\r\nЗа пропан-бутана и метана увеличението е най-малко – със съответно 4 и 3 ст. за година. Автогазта се е продавала за 0.91 лв./л в началото на 2019 г., а 12 месеца по-късно средно по 0.95 лв./л. Природният газ (метанът) за автомобили вече струва 1,47 лв./кг спрямо 1.44 лв. в началото на 2019 г.\r\n ", "date": "2020.01.09", "title": "Горивата поскъпнаха от 3 до 30 ст. за литър за година"}
