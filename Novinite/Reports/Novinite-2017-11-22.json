{"url": "http://www.novinite.bg/articles/153239/Rabotodatelite-nastoyavat-otnovo-da-otpadne-dobavkata-proslujeno-vreme", "text": "Национално представителните работодателски организации АИКБ, БСК, БТПП И КРИБ, обединени в Асоциацията на организациите на българските работодатели-АОБР, представят пред Бисер Петков и Владислав Горанов, Проект на Рамково споразумение за процедура по определяне на размера на минималната работна заплата-МРЗ.По предложения проект на Рамково споразумение изразяват позицията, че Проектът отчита значителна част от заявените позиции на социалните партньори и дава възможност за постигане на напредък в изготвянето на взаимно приемливо и балансирано споразумение.Работодателските организации предлагат да отпадне законовото задължение за допълнително заплащане за прослужено време или до отпадането, да се договаря брутна, а не основна, МРЗ.Предлагат проектът на Рамково споразумение да се промени в чл. 1, т. 1 срокът 1 февруари да се замени с 1 април; в чл. 1, т. 2 срокът 31 март да се замени с 30 юни; в чл. 1, т. 3 буква \"г\" да се заличи.Предлагат също тези промени в сроковете за начало и край на процедурата със следните мотиви: \"Крайната дата за приключване на договарянето на размера на МРЗ между социалните партньори следва да бъде съобразена с възможността за предоставяне в пълен обхват на актуални данни по всички индикатори от приложението, към датата на откриване на преговорите\".\"В началото на преговорите на социалните партньори следва да бъде предоставен проекта на актуализираната средносрочна бюджетна прогноза, който се одобрява с решение на МС. Актуализираната средносрочна бюджетна прогноза следва да посочва очакваните стойности за ръста на ключово значими показатели за годината, за която се определя МРЗ, като - компенсацията на един нает; наетите и заетите лица\", обясняват АОБР.По отношение на предложението им за заличаване на буква \"г\" в чл. 1, т. 3 считат, че целеви стойности на МРЗ не са сред предвидените в Конвенция 131 на МОТ и не могат да бъдат основа за договаряне.Изразяват настоятелно искане, проектите на РМС за одобряване на актуализираната средносрочна бюджетна прогноза да бъдат консултирани в НСТС в съответствие с чл. 3 на КТ. Това законово изискване следва да бъде отразено и в текста на процедурата за договаряне и определяне на МРЗ, като бъде посочен съответен срок - края на март на текущата година.По проекта на Методика за определяне на размера на МРЗ изразяват следното становище: \"Горната граница на предложения интервал от 40 - 50 % за определяне на МРЗ спрямо средната работна заплата надхвърля значително средното съотношение за 18-те ДЧ на ЕС, прилагащи месечни МРЗ, което варира в интервала 41 - 43 %. Предложената горна граница от 50 % надхвърля и граничното съотношение на МРЗ към медианната работна заплата от 66 %, съответстващо на определенията за нископлатен труд и нископлатени работници, използвано от Евростат\".Настояват за фиксиране на долна и горна граница на интервала за преговори, в размер на, съответно - линията на бедност и средното съотношение на минимална към средна работна за държавите, в които има определена месечна МРЗ.\"Вторият абзац от предложеното Приложение 2, визиращ достигнатото равнище на МРЗ за предходната календарна година да се приема за долна граница на интервала следва да отпадне изцяло, дори само поради икономически волунтаристичната презумпция, че заплатите могат само да нарастват. Съответно, тази промяна следва да се отрази и във формулата\", допълват АОБР.Работодателите обясняват още, че \"следва да бъдат осигурени актуални ежегодни данни за медианната, средната работна заплата и за броя на наетите лица за предходната година, от информационната система на НАП за администриране на вземанията по ЗДДФЛ, вкл. по общини, области и на национално ниво. Основен параметър при определяне на МРЗ в предложената формула е \"прогнозната стойност на нарастването на компенсацията на един нает от последната актуална средносрочна бюджетна прогноза на правителството\".\"Тъй като това е прогнозна величина и съществуват различни методики за прогнозиране на този ключов индикатор, следва от Министерство на финансите да бъде осигурен достъп до конкретната прилагана методика и параметри за прогнозирането\", обясняват АОБР.Във връзка с Конвенция № 131 на МОТ за определяне на минимална работна заплата и по повод на започналата процедура по ратификация считат, че \"предложеният превод на Конвенцията е некоректен и дори превратен в частта чл. 3, буква \"а\" (\"обезщетенията за социално осигуряване\")\".", "date": "2017.11.22", "title": "Работодателите настояват отново да отпадне добавката \"прослужено време\""}
{"url": "http://www.novinite.bg/articles/153242/Bansko-v-poredna-mejdunarodna-klasaciya-za-naj-izgodni-ski-destinacii", "text": "Българският зимен курорт Банско попадна в класацията на интернет сайта Momondo за най-изгодни ски дестинации. Източна Европа предлага редица алтернативни дестинации, където любителите на зимни спортове могат да спестят от цените, без да се отказват от хубавите преживявания в студения сезон, пише медията.В списъка на Momondo за най-изгодни ски ваканции в Източна Европа Банско е поставен на 6-о място. Родният курорт предлага не само добри снежни условия, но и чудесно приключение за любителите на ски. Подобно на всички други класации за зимни курорти, в които попада, и в тази Банско е отличен заради мрежата си от писти. Сайтът отбелязва, че в българския курорт са налице всички условия за \"дръзко\" практикуване на зимни спортове, но същевременно има и писти, където може да бъде упражнявано и по-спокойно спускане. А след него гостите на курорта може да се отпуснат с чаша горещ шоколад пред камината на някой от многобройните уютни хотели, предаде Фокус.\r\n\r\n\r\n", "date": "2017.11.22", "title": "Банско в поредна международна класация за най-изгодни ски дестинации"}
{"url": "http://www.novinite.bg/articles/153169/Uber-krie-hakerska-ataka", "text": "Американската компания за споделени пътувания  е скрила хакерска атака, извършена в края на 2016 г. Засегнати са данните на 57 милиона клиенти и шофьори. Става дума за имена, имейли и мобилни телефони, както и разрешителни за шофиране. Хакерите не са успели да достигнат до адресите, номерата на картите и банковите сметки и рождените дати на потребителите, предаде БНТ.\r\nНовината бе съобщена от агенция \"Блумбърг\", а по-късно потвърдена и от самата компания. Според информационната агенция,  е платила 100 хиляди долара на хакерите да унищожат данните, но това засега не е потвърдено.\r\nАмериканските компании са задължени да съобщават на регулаторите за хакерски атаки, при които има сериозно изтичане на данни. Компанията вече бе глобена с 20 хиляди долара, защото бе пропуснала да съобщи за друг, значително по-малък инцидент от 2014 г.\r\n", "date": "2017.11.22", "title": "Uber крие хакерска атака"}
{"url": "http://www.novinite.bg/articles/153160/S-kakvo-ni-pomaga-vitamin-D", "text": "Поддържането на здравословни нива на витамин D може да помогне за превенцията на ревматоиден артрит, смятат учени, цитирани от британския в. „Гардиън“, цитиран от БГНЕС. В изследване на Университета в Бирмингам е разгледана реакцията на имунни клетки в кръв, взета от възпалени стави на хора с артрит, на т. нар. \"Витамин на Слънцето\".Учените са установили, че тъканта, която не е била засегната от болестта, реагира благоприятно на витамина, което е знак, че той би могъл да бъде ефективен в превенцията на развитието на ревматоидния артрит.Ефектът на витамина обаче отслабва щом веднъж се появи заболяването, което означава, че в такъв етап вече ще е необходима по-висока доза, която да се комбинира с противовъзпалителни агенти като стероиди.Според проф. Мартин Хюисън, съавтор на изследването, липсващата част от него е тази за количеството, което е необходимо за преодоляването на болестта. Той допълва, че за предотвратяването на възпалителни заболявания може да е необходимо по-голямо количество витамин D, а по отношение на ревматоидния артрит това е сигурно.„В сравнение с кръв от същите пациенти, имунните клетки от възпалените стави са много по-малко чувствителни на активен витамин D“, посочва той.Това колко витамин D е необходим за борба с ревматоидния артрит ще бъде обект на нови изследвания от авторите, които също така искат да проучат защо състоянието води до загуба на чувствителността към витамина и дали той има същия ефект върху други подобни болести като множествена склероза и болест на възпалените черва.Въпреки заключенията на учените съавторът на изследването д-р Луиза Джефри предупреждава, че само прием на витамина няма да е достатъчен за пациентите, които вече страдат от артрит.„Вместо това може да са необходими много по-високи дози витамин D или дори ново лечение, което да заобиколи и регулира липсата на чувствителност към витамин D на имунните клетки в ставата“, посочва тя. ", "date": "2017.11.22", "title": "С какво ни помага витамин D"}
{"url": "http://www.novinite.bg/articles/153226/Oshte-27-mln-za-zdraveto-na-balgarina", "text": "27милиона лева повече се намериха за здравето на българина за следващата година. Това стана ясно след среща на ресорния министър Кирил Ананиев и депутатите от \"Обединени патриоти\".Допълнителните средства обаче ще дойдат от резерва на НЗОК, а не от друго перо на държавната хазна.Аниниев обясни, че патриотите са настоявали за повече средства за извънболничната помощ, за денталната медицина, за болниците.В крайна сметка при окончателното приемане на бюджета на НЗОК ще бъде записано увеличение на първичната извънболнична помощ със 7 милиона лева, за специализираната болнична помощ също със 7 милиона, с 3 милиона лева отгоре за медико-диагностичните дейности.10 милиона лева допълнително ще получат и стоматолозите.\"Само че всички тези пари идват от резерва и те ще бъдат записани там по този начин, има ограничение от 3% да е този резерв и не бива да бъде намаляван, така че този начин ще бъде показано разпределението му\", обясни Ананиев.Патриотите пък останаха доволни от него. Депутатът Калин Попопвски отсече, че за първи път се срещат с финансист министър, който разбира проблемите на здравеопазването.\"Той с преразпределение стигна до една позиция на разходите, каквато досега не сме имали\", похвали той Ананиев.", "date": "2017.11.22", "title": "Още 27 млн. за здравето на българина"}
{"url": "http://www.novinite.bg/articles/153162/Shte-ostane-li-v-aresta-zadarjaniya-za-obira-na-bankomat-v-Sapareva-banya", "text": "Съдът решава дали единственият задържан за поредния обир на банкомат този път в Сапарева баня да остане в ареста, информира Нова телевизия.Господин Динев е с обвинение за това, че е помогнал в бягството на останалите трима бандити. Ако вината му бъде доказана, го грозят до 10 години затвор.А издирването на реалните извършители все още продължава. Полицията разпространи техни снимки, но издирването продължава в цялата страна. ", "date": "2017.11.22", "title": "Ще остане ли в ареста задържания за обира на банкомат в Сапарева баня?"}
{"url": "http://www.novinite.bg/articles/153165/Dneven-horoskop-za-22-noemvri", "text": "\r\n\r\nДнес ще разберете, че професионалният ви живот трябва да бъде на първо място, без значение какво мисли семейството ви за това. Ще бъде трудно, но няма да трае дълго, така че няма страшно. Постарайте се да ги зарадвате скоро.\r\n\r\nОчаквайте през днешния ден да осъществите плановете си без абсолютно никакви затруднения. Съдбата е на ваша страна и ще бъдете наистина стабилни във всяко нещо, което правите. Ако нещо се обърка, ще бъде за добро.\r\n\r\nТрудно ви е да разберете точно какво се случва в работата ви днес. Това е защото никой около вас не може да комуникира нормално, така както би трябвало. Отдръпнете се за малко и изчакайте, докато нещата се подредят.\r\nПредставителите на останалите зодиакални знаци могат да намерят дневния си хороскоп .\r\n", "date": "2017.11.22", "title": "Дневен хороскоп за 22 ноември"}
{"url": "http://www.novinite.bg/articles/153220/14-kg-tyutyun-izzeha-ot-doma-na-54-godishna-plovdivchanka", "text": "14 кг. незаконен тютюн иззеха от дома на 54-годишна пловдивчанка след проведена под тепетата специализирана операция. Контрабандната стока униформените открили в имот на криминално проявената дама на ул. “Фрезия”, съобщиха от полицията в Пловдив. Други 10 килограма са конфискувани от адрес на нейна 17-годишна съседка на ул.“Кипарис”. Двете извършителки са задържани за 24 часа. Образувани са бързи производства по случаите.", "date": "2017.11.22", "title": "14 кг. тютюн иззеха от дома на 54-годишна пловдивчанка"}
{"url": "http://www.novinite.bg/articles/153222/Grebeca-ot-Naglite-ostava-v-zatvora", "text": "Софийският градски съд отказа да освободи предсрочно Любомир Димитров – Гребеца, осъден като част от групата за отвличания, станала известна като \"Наглите\". Мотивът е, че не е изтекъл 6-месечният срок за ново искане за предсрочно напускане на затвора след последното решение на съда в края на май. Любомир Димитров има висящо дело за две убийства. В средата на годината Софийският градски съд взе решение Гребеца да излезе предсрочно, но Софийският апелативен съд постанови той да остане в ареста.", "date": "2017.11.22", "title": "Гребеца от \"Наглите\" остава в затвора"}
{"url": "http://www.novinite.bg/articles/153207/Asenovgrad-ostava-bez-Speshna-pomosht", "text": "Съществува опасност от закриване на Спешното отделение на МБАЛ-Асеновград. Причината е въведени нови изисквания, от страна на Министерството на здравеопазването. Според стандарта „Спешна медицина”, към здравната структура трябва да бъде разкрито ново звено по ортопедия и травматология. Необходимо е да се създаде център за кръвопреливане, както и да се увеличи площта на вече съществуващия стационар. От три на шест да нараснат местата за спешен прием на пациенти е другото наложено изискване. Паралелно с това, трябва да бъде увеличен и броят на леглата в звеното за наблюдение. Съставът на медицинските екипи пък следва да бъде удвоен.ската болница има година време, за да изпълни наложените законови промени. Управителят на лечебното заведение доктор Иван Червенков смята, че преструктурирането не може да се случи за толкова кратък срок от време. Последната дума за съдбата на Спешното звено към МБАЛ-Асеновград имат общинските съветници на града. Пред тях Червенков е депозирал докладна-записка, настоявайки за изразяване на становище, в което да се посочи по какъв начин отделението да продължи работата си. Структурата за спешна медицинска помощ бе открита преди около седем години. Само за последните 12 месеца екипите от отделението са обслужили повече от 8 000 пациенти. Прегледите им обаче са останали за сметка на МБАЛ-Асеновград, която е разходила за целта над 250 000 лева.\r\n", "date": "2017.11.22", "title": "Асеновград остава без Спешна помощ"}
{"url": "http://www.novinite.bg/articles/153186/Zadarjaha-ubieca-na-Robart-Velichkov-ot-Pernik", "text": "Задържаха убиеца на Робърт Величков в Перник. 31-годишният Ц.В. е задържан за 72 часа, съобщиха от полицията.  Преди седмица 25-годишният Робърт беше показно разстрелян в центъра на града.  Предполагаше се, че мотивът е разпределение на наркопазара. Истината се оказа хулиганство. Извършителят е пребивавал в Перник без адресна регистрация. След дръзкото нападение той се укри и беше обявен за общодържавно издирване.  Той е бил задържан във вторник. Предстои прокуратурата да поиска постоянното задържане за него.", "date": "2017.11.22", "title": "Задържаха убиеца на Робърт Величков от Перник"}
{"url": "http://www.novinite.bg/articles/153231/Zaloviha-ekspert-ot-MVnR-v-kola-palna-s-kontrabandni-stoki", "text": "На граничния пункт с Турция е заловен служител на българското МВнР, който бил в чужд автомобил. В колата е имало 500 стека цигари, скъпоценни камъни и над 500 ампули с хормона на растежа. Първоначални данни сочат, че испанската кола влизала у нас от Турция, информира Румяна Арнаудова, говорител на главния прокурор, предаде БТА. Българинът, който не е бил сам в колата, не е задържан в ареста. С него имало още един човек. От МВнР информираха междувременно, че от МВР са ги информирали за случилото се. \"Въпросният служител не е дипломат, а експерт в общата администрация. Той не е пътувал служебно. Със заповед на вицепремиера Екатерина Захариева е образувано дисциплинарно дело и служителят временно е отстранен от длъжност. Въпросният служител не е пътувал с автомобил на министерството\", поясниха още от Външно", "date": "2017.11.22", "title": "Заловиха експерт от МВнР в кола, пълна с контрабандни стоки"}
{"url": "http://www.novinite.bg/articles/153163/Tramp-i-Putin-obsadiha-krizite-v-Siriya-Severna-Koreya-i-Ukrajna-po-telefona", "text": "Часове след срещата си с Башар Асад, руският президент Владимир Путин проведе едночасов телефонен разговор с американският си колега Доналд Тръмп. Уреждането на кризата в Сирия е била основна тема на разговора между Тръмп и Путин. Двамата лидери са обсъдили и възможностите за мир в Украйна, както и нуждата от натискът върху Северна Корея, за прекратяване на ядрената й програма. ", "date": "2017.11.22", "title": "Тръмп и Путин обсъдиха кризите в Сирия, Северна Корея и Украйна по телефона"}
{"url": "http://www.novinite.bg/articles/153170/Zadarjaha-roditelite-na-dvete-izgoreli-deca-v-Godech", "text": "Задържани за 24 часа са родителите на двете деца, които изгоряха в пожар в село Шума, община Годеч, съобщиха от МВР, цитира news.bg По първоначални данни огънят в пригодения за живеене фургон е тръгнал от печка на твърдо гориво. Фургонът е бил в местността \"Странето\" в землището на годечкото село Шума. Припомняме, загиналите деца са момиче на 2 и момче на 1 година.При извършения оглед е установено, че огънят е тръгнал от печка на твърдо гориво. Газова бутилка във фургона не е установена.По случая е образувано досъдебно производство по чл. 116 от Наказателния кодекс. Процесуално- следствените действия продължават под наблюдението на Софийска окръжна прокуратура.", "date": "2017.11.22", "title": "Задържаха родителите на двете изгорели деца в Годеч"}
{"url": "http://www.novinite.bg/articles/153233/Zaharieva-otstrani-hvaniyat-s-kontrabandni-cigari-slujitel-na-MVnR", "text": "По повод днешния си брифинг, Прокуратурата информира, че Министерството на външните работи - МВнР е уведомено от МВР за задържан служител на МВнР на българо-турската граница веднага след самото задържане.Със заповед на вицепремиера Екатерина Захариева е образувано дисциплинарно дело и служителят е временно отстранен от длъжност.Въпросният служител не е дипломат, а експерт в общата администрация. Той не е пътувал служебно.Не е пътувал с автомобил на Министерството на външните работи.", "date": "2017.11.22", "title": "Захариева отстрани хваният с контрабандни цигари служител на МВнР"}
{"url": "http://www.novinite.bg/articles/153202/Isteriya-za-bileti-za-Sofiya-Oupan-zaradi-Grisho", "text": "Грандиозният успех на Григор Димитров 6 Лондон доведе до сериозен бум в продажбата на билети за третото издание на София Оупън в „Арена Армеец“. Проверка на „Тема Спорт“ показа, че след като хасковлията спечели финалния Мастърс в английската столица и достигна до третата позиция в световната ранглиста, има сериозна активност от страна на хората, които искат да го видят на живо след два месеца и половина.Над 6000 от пропуските за финала, който ще се играе на 11 февруари, вече са разпродадени. Цените за последния ден на турнира са 40, 60 и 100 лева. Подобен е интересът и към полуфиналите в събота, 10 февруари, а освен това са продадени и не малка част от билетите за останалите дни.Григор бе гост в студиото на CNN. Оттам сравниха успеха му в Лондон с този на футболистите ни от САЩ’94. Самият Димитров пък гордо заяви, че е българин и постига победите си в името и на своята родина.", "date": "2017.11.22", "title": "Истерия за билети за София Оупън заради Гришо"}
{"url": "http://www.novinite.bg/articles/153175/Shtatelni-proverki-po-germanskite-letishta-na-patnici-idvashti-ot-Garciya", "text": "\r\nВластите в  са започнали щателни  по летищата на страната и те са валидни само за пътници, идващи от , съобщава в. \"Катимерини\". Източник от германското вътрешно министерство е казал пред вестника, че те по летищата на страната са били засилени, след като е било установено, че хиляда нередовни пътници са пристигнали от Гърция.\r\nПредприетите мерки по летищата ще са в сила шест месеца, като те са сведени до граждани, пристигащи по суша през границата на  с Австрия, и за пътници, идващи от  на германските летища, уточнило германското вътрешно министерство. Според вестника, гръцките власти са съобщили, че от 12 ноември, откакто са въведени тези мерки, до вчера, са били проверени 33 хиляди пътници и са били арестувани 20 души.\r\n\r\nГерманската страна е уточнила, че тези мерки се взимат от съображения за сигурност заради наближаващите Коледни празници и организирането по това време на традиционни базари във всички германски градове, които можели да станат обект на бомбени нападения от страна на джихадисти. Във връзка с това се изтъква, че германската полиция вчера е заловила шестима бежанци от Сирия по подозрение, че се готвят да предприемат терористични атаки от името на групировката \"Ислямска държава\".\r\nВ. \"Нафтеморики\" пише, че от 12 ноември насам германските власти задължавали самолети от  да кацат на специални изходни терминали и след това щателно са проверявали всички пътници, като са обяснили, че това се прави, тъй като е нараснал броят на пътниците, пътуващи без шенгенски визи.\r\nГоворител на Европейската комисия казал, че  е уведомила институциите в Брюксел, че ще използва това свое право за пътници, идващи от Гърция. Той казал, че Комисията е инициирала среща с участието на Берлин и Атина на ниво експерти, за да бъдат обсъдена възникналата ситуация с пътниците, идващи от  по германските летища.\r\n", "date": "2017.11.22", "title": "Щателни проверки по германските летища на пътници, идващи от Гърция"}
{"url": "http://www.novinite.bg/articles/153200/Zimbabve-s-nov-prezident-do-chasove", "text": "\r\n може да има своя нов  до часове. Бившият заместник-държавен глава , обяви че се връща в страната си. Той беше уволнен от досегашния  , пише БНТ. \r\nСлед като беше отстранен от поста си, вицеът избяга в , заявявайки, че се опасява за живота си. Миналата седмица 93-годишният Мугабе беше поставен под домашен арест, след като военните извършиха безкръвен преврат. Очаква се следващите ски избори да бъдат не по-късно от септември догодина.\r\n", "date": "2017.11.22", "title": "Зимбабве с нов президент до часове"}
{"url": "http://www.novinite.bg/articles/153191/Gornata-kamara-na-Rusiya-prokara-medijniya-zakon-za-chujdite-agenti", "text": "Горната камара на руския парламент прокара законопроект, предвиждащ чуждестранните медии да се регистрират като чужди агенти, информират местни медии, цитирани от news.bg Законопроектът засяга медии като Voice of America и Radio Free Europe/Radio Liberty.Съветът на федерацията прие законодателството по време на гласуване днес.Според проектозакона всяка финансирана от чужбина медия може да бъде определена за чужд агент от правосъдното министерство. Статутът предвижда тези медии да спазват изискванията към новото законодателство.Проектозаконът бе внесе в Държавната дума, долната камара, и приет от депутатите на 15 ноември.В законопроекта е заложено \"чуждестранните медии да изпълняват функции на чужд агент\".На 15 ноември, след приемането на законопроекта в долната камара, правосъдното министерство изпрати писмо на редица финансирани от САЩ медии в Русия.Действията на Русия са в отговор на решението на правосъдното министерство на САЩ да принуди медии като RT America да се регистрират като чуждестранни агенти преди 13 ноември. Американските власти заплашиха да замразят активите на медията, ако не се регистрира.", "date": "2017.11.22", "title": "Горната камара на Русия прокара медийния закон за чуждите агенти"}
{"url": "http://www.novinite.bg/articles/153173/Skandal-nadvisva-i-nad-Disni", "text": "\r\nДжон Ласитър, един от най-големите имена в анимацията, се оттегля \"Дисни\" за половин година, съобщи си Ен Ен.\r\nВ интервю, изпратено до служителите на Дисни, и получено в CNN, Ласитър, който е главен креативен директор на Pixar и Disney Animation, каза, че наскоро имаше \"много трудни разговори, които ми бяха много болезнени\".\r\nЛаситър добави, че иска да се извини на \"всеки, който някога е бил в нежелана прегръдка или някакъв друг жест, който пресича линията по някакъв начин, форма или форма\".\r\nГоворител на \"Дисни\" заяви пред CNN, че компанията е \"ангажирана да поддържа среда, в която всички служители са уважавани и оправомощени да вършат най-добрата си работа\".Оттеглянето на Джон Ласитър идва на фона на секс скандалите в САЩ и Холивуд.\r\n", "date": "2017.11.22", "title": "Скандал надвисва и над \"Дисни\""}
{"url": "http://www.novinite.bg/articles/153188/Vlak-strela-se-dviji-v-planinskite-rajoni-na-Kitaj", "text": "\r\nВлак-стрела започва да се движи в планинските райони на Китай. Ако тестовият пробег бъде успешен тогава влакът  ще може да преминава през едни от най-живописните провинции в азиатската страна със скорост от 250 километра в час.\r\n643 километра, които могат да бъдат преминати за по-малко от 3 часа. Живописни гледки, екзотични животни и комфорт. Железопътният превоз в  може да се превърне в точно това ако скоростната отсечка Шиан-Чънгду влезе в експлоатация. За целта влакът, който рано тази сутрин тръгна от гарата в Шиан премине успешно разстоянието.\r\n\r\nПо време на приключението пътниците ще трябва да се подготвят и за преминаване през тунели с обща дължина 189 километра. Мостовете пък са 131 километра от маршрута. Теренът през, който новата линия преминава е бил изключително сложен за архитектите, но те все пак са успели да направят път за железницата, който съкращава разстоянието между Шенджу и Шиан от 16 на 3 часа.\r\n", "date": "2017.11.22", "title": "Влак-стрела се движи в планинските райони на Китай"}
{"url": "http://www.novinite.bg/articles/153198/Lajichka-zehtin-na-den-za-imunitet", "text": "Зехтинът е много полезен за здравето. Той е богат на макронутриенти, мастни киселини, витамини. Смята се за най-доброто средство в борбата със сърдечносъдовите заболявания.Зехтинът помага не само на сърцето и кръвоносните съдове. Оказва се, че малко количество чист зехтин на ден, погълнат на гладно, прави чудеса с организма. Вижте какви!1. Прочиства дебелото черво.Зехтинът предпазва дебелото черво от рак. Една супена лъжичка на гладно премахва токсините и регулира запека.2. За красиви кожа, коса, нокти и здрави кости.Зехтинът има множество ползи за кожата, косата, ноктите и костите. Ако пиете по една супена лъжица на гладно на ден ще забележите как косата става мека, лъскава, здрава и хидратирана. Растежът ѝ ще се ускори. Ноктите ще станат по-розови и здрави.3. Детоксикира черния дроб.За да прочистите черния дроб от токсини смесете 2 супени лъжички зехтин със сока от половин лимон. Разбъркайте сместа в чаша и я изпийте на гладно. Правете това всяка сутрин.", "date": "2017.11.22", "title": "Лъжичка зехтин на ден – за  имунитет"}
{"url": "http://www.novinite.bg/articles/153180/42-ot-sluchaite-na-rak-v-SASht-se-daljat-na-nezdravosloven-nachin-na-jivot", "text": "42% или четири от всеки десет случая на рак в САЩ се дължат на лош начин на живот. Това показва ново проучване на американски учени, което изчислява приноса на няколко т. нар. изменяеми рискови фактора за появата на рак. Сред тях са тютюнопушенето, пасивното пушене, наднорменото тегло, консумацията на алкохол, червено и обработено месо, както и недостатъчния прием на плодове и зеленчуци, посочват авторите.Сред другите фактори, носещи риск от рак, но които могат да бъдат избегнати, са и недостига на хранителни фибри и калций, липсата на движение, излагането на ултравиолетова светлина, както и човешкия папилома вирус, който може да причини рак на репродуктивните органи или тумори в областта на главата и врата.Учените са анализирали разпространението на тези известни рискови фактори и това в каква степен те увеличават риска от рак. По този начин те са установили какъв процент от случаите на болестта са причинени от тях.От общо 1,57 млн. случая на рак в САЩ през 2014 г., 42% се дължат на тези подлежащи на изменение рискове. В същото време с тях могат да бъда свързани и приблизително същият процент – 45%, смъртни случая в страната.Учените посочват, че най-голям риск крие тютюнопушенето, което допринася за 19% от случаите на рак и близо 29% от смъртните случаи.Веднага след него е наднорменото тегло със 7,8% от случаите на разболяване и 6,5% от смъртните случаи.Трети е алкохолът с 5,6 % от болните и 4% от починалите. На четвърто място са ултравиолетовите лъчи с 4,7% от случаите на разболяване и 1,5% от смъртните случаи. Липсата на движение допринася за 3% от случаите на болни и 2,2% от смъртните случаи.Очаквано ракът на белите дробове и на дебелото черво са сред разновидностите на болестта, които се повлияват най-силно от избора на начин на живот, пише БГНЕС. ", "date": "2017.11.22", "title": "42% от случаите на рак в САЩ се дължат на нездравословен начин на живот"}
{"url": "http://www.novinite.bg/articles/153184/Samolet-na-VMS-na-SASht-padna-do-Okinava", "text": "Самолет на ВМС на САЩ с 11 души екипаж и пътници е паднал в Тихия океан югоизточно от Окинава, докато е летял към самолетоносача \"Роналд Рейгън\", съобщава АП, предава news.bg Командването на Седми флот на САЩ в Япония разпространи съобщение, в което се отбелязва, че продължава операцията по издирването на екипажа и че тяхното състояние ще бъде \"оценено от медицинския екип на \"Роналд Рейгън\".В момента самолетоносачът е във Филипинско море. Все още не е известна причината за катастрофата.Самолетът е паднал около 14,45 часа японско време.Тази година Седми флот претърпя два смъртоносни инцидента в Азия. 17 моряци загинаха и 8 високопоставени командири от ВМС бяха освободени от постовете им, включително и командирът на флота.Корабът \"Джон С. Маккейн\" и петролен танкер се блъснаха до Сингапур през август. 10 американски моряци загинаха при инцидента. През юни пък седем моряци загинаха след катастрофа на американския разрушител \"Фицджералд\" с товарен кораб до Япония.", "date": "2017.11.22", "title": "Самолет на ВМС на САЩ падна до Окинава"}
{"url": "http://www.novinite.bg/articles/153206/SASht-nalojiha-sankcii-na-13-kitajski-i-severnokorejski-kompanii", "text": "САЩ наложиха санкции на 13 китайски и севернокорейски организации, съобщава Ройтерс, цитиран от news.bg Вашингтон ги обвинява, че нарушават наложените от международната общност ограничения относно ядрената и ракетна програма на Пхенян. Въпросните компании също подпомагат страната с търговия.По-рано през седмицата президентът на САЩ Доналд Тръмп включи КНДР в списък с държави, които спонсорират тероризъм.Решението за налагането на санкциите срещу китайските и севернокорейски компании е съобщено от финансовото министерство на САЩ.Новите санкции показват, че администрацията на Тръмп се опитва да навреди на търговията между Китай и КНДР.Санкционирани са три китайски компании - Dandong Kehua Economy & Trade Co., Dandong Xianghe Trading Co. и Dandong Hongda Trade Co, които имат търговски обмен с КНДР на стойност повече от 750 милиона долара.Рестрикциите също засягат няколко компании на КНДР, които изпращат работници в държави като Русия, Полша, Камбоджа и Китай.Китай разкритикува едностранните санкции на САЩ.", "date": "2017.11.22", "title": "САЩ наложиха санкции на 13 китайски и севернокорейски компании"}
{"url": "http://www.novinite.bg/articles/153205/Tribunalat-v-Haga-tryabva-da-reshi-sadbata-na-Ratko-Mladich", "text": "Международният трибунал за военните престъпления в бивша Югославия трябва да произнесе днес една изпълнена с много символика присъда.Бившият командир на босненската сръбска армия Ратко Младич ще научи решението на съда в Хага. И това ще се случи повече от 20 години след конфликтите, които доведоха до разпадането на бивша Югославия.Младич, наричан още „Касапинът на Балканите”, е обвинен в геноцид и престъпления срещу човечеството по време на войната в Босна и Херцеговина. Тогава загинаха над 100 000 души. Той е обвинен и за ролята си в клането от Сребреница, където загиват 8 000 мюсюлмани.Присъдата срещу Ратко Младич ще бъде и последната за Международния трибунал.", "date": "2017.11.22", "title": "Трибуналът в Хага трябва да реши съдбата на Ратко Младич"}
{"url": "http://www.novinite.bg/articles/153211/Tereza-Mej-parira-bunt-v-parlamenta-zaradi-Brekzit", "text": "Правителството на британския премиер Тереза Мей парира бунт в парламента вчера заради планове да премахне Хартата на основните права на Европейския съюз, обещавайки да преразгледа подхода си и да направи промени, ако е необходимо, съобщава \"Ройтерс\", предава news.bg Парламентът обсъжда законодателство, което ще задейства излизането на Великобритания от ЕС през март 2019 г. и ще копира правото на ЕС в британското законодателство - определено от властите като \"един от най-големите законодателни проекти, предприемани някога във Великобритания\".Законопроектът изпробва способността на Мей да управлява ефективно, след като загуби парламентарното си мнозинство през юни, оставяйки я начело на крехко правителство на малцинството и начело на Консервативната партия, разделена относно това как най-добре да се справи с разделянето с ЕС.Вчера фокусът на 8-дневния дебат, който вече принуди министрите на Мей да направят някои отстъпки, попадна върху плана на правителството да не включва Хартата на основните права в пренасянето на законодателството на ЕС в британското. Правителството, което твърди, че няма нужда да се копира хартата на ЕС, защото всичко, което прави, е да кодифицира правата, които съществуват чрез други правни инструменти, предотврати потенциален бунт, обещавайки преглед и възможни технически промени по-късно в процеса на създаването на законодателството.\"Ние признаваме силата на възгледите... и сме готови да се вгледаме в този въпрос, за да се уверим, че предприемаме подход, който може да получи подкрепата на този парламент\", изтъкна юрисконсултът на правителството Робърт Бъкланд.Това е било достатъчно да разубеди неудовлетворените членове на партията на Тереза Мей да се присъединят към опозиционните депутати да предизвикат пълен обрат относно отмяната на хартата.Правителството все още възнамерява да отмени Хартата на основните права на ЕС, но заяви, че гражданите няма да загубят нито едно от съществуващите права, които документът предвижда.По време на дебата, критиците - включително членове от собствената партия на Мей - твърдяха, че изоставянето на хартата е излишен риск и в сегашната си форма разводнява някои права на гражданите и създава несигурност по отношение на защитата на другите.Хартата на правата влезе в сила през 2009 г. чрез Лисабонския договор и обедини основното защитено от ЕС право в един документ.Това е едно от малкото изключения, съдържащи се в правителствения законопроект за Брекзит, който има за цел да запази правото на ЕС, след като Великобритания напусне Общността, за да даде на фирмите увереност, че няма да се изправят пред промени в правилата за една нощ.Законопроектът понастоящем е в начална фаза в законодателния процес. ", "date": "2017.11.22", "title": "Тереза Мей парира бунт в парламента заради Брекзит"}
{"url": "http://www.novinite.bg/articles/153212/Prestrelka-pri-antiteroristichna-operaciya-v-Tbilisi", "text": "Стрелба по време на антитерористична операция в грузинската столица Тбилиси, съобщават Радио Свободна Европа и други медии, цитирани от news.bg Според разпространяваната информация властите в Тбилиси провеждат операция срещу терористи в жилищен район в края на града. Държавният Първи канал информира, че контратерористичната операция за задържането на двама чужденци е започнала рано тази сутрин.Част от живущите в района са евакуирани.Медии съобщават за експлозия и спорадична стрелба.Издирваните са обвинени в поддържане на контакти с чуждестранни терористични организации.Азербайджанската медия Report News Agency съобщава, че един служител от спецчастите е убит по време на операцията. Грузинското бюро на агенцията информира, че един човек е задържан. Властите потвърдиха, че е задържан чуждестранен терорист.Оперативните действия продължават.", "date": "2017.11.22", "title": "Престрелка при антитерористична операция в Тбилиси"}
{"url": "http://www.novinite.bg/articles/153209/Frenskata-policiya-zadarja-ruski-oligarh", "text": "Френската полиция е задържала в Ница руския сенатор и олигарх Сюлейман Керимов. Властите ще го разпитват по дело за пране на пари и данъчни измами, информира NOVA. Сътрудници на руското генерално консулство в град Вилфранш сюр Мер са отишли на летището, където е задържан Керимов, и са успели да се срещнат с него, предаде БТА. В момента той е в ареста в един от полицейските участъци в Ница. Няма информация колко дълго може да остане задържан във Франция. Няма и официално съобщение какви са обвиненията на френската страна срещу него. Москва е информирала Париж, че Керимов е сенатор - член на Федералното събрание - горната камара на руския парламент, и има дипломатически паспорт и имунитет на територията на другите държави, съобщиха на ТАСС в руското външно министерство. Сп. „Форбс” го класира на 21-во място по богатство, като нетното му състояние се оценява на 6,3 млрд. долара.", "date": "2017.11.22", "title": "Френската полиция задържа руски олигарх"}
{"url": "http://www.novinite.bg/articles/153218/Dojivoten-zatvor-za-Ratko-Mladich-za-genocid-i-prestapleniya-sreshtu-chovechestvoto", "text": "\r\nМеждународният наказателен трибунал за военните престъпления в бивша Югославия издава окончателната присъда на бившия командир на армията на босненските сърби Ратко Младич, който е обвинен в геноцид, престъпления срещу човечеството и извършване на военни престъпления по време на опустошителната война в Босна в периода между 1992 и 1995 г., съобщават световните информационни агенции.\r\nСъдията обяви, че Младич носи значителна отговорност за престъпления, включително преследване, изтребление, убийства в градове в Босна.\r\nСъдията определи, че Младич е извършил престъпления срещу човечеството. \r\nСъдията също така изтъкна, че Младич е възнамерявал да извърши геноцид в босненския град Сребреница, където 8000 мюсюлмански мъже и момчета бяха изклани.\r\nПрисъдата на Младич за тези престъпления е доживотен затвор.\r\nСъдът също така определи, че Младич е възнамерявал да извърши кръвопролитно нападение и обстрел на град Сараево.\r\nМладич беше изведен от съдебната зала след негов гневен изблик срещу трибунала, докато съдията четеше присъдата му.\r\nПривърженици на Младич са издигнали плакати в Босна, възхваляващи бившия босненски сръбски военачалник. На плакатите в източния босненски сръбски град Братунац е имало снимка на Младич във военно облекло с думите \"Ти си нашия герой\", написани над лика му.\r\nНякои бивши войници, които са се сражавали под командването на Младич, са се събрали заедно, за да наблюдават произнасянето на присъдата на трибунала.\r\nСъщевременно, оцелели от клането през 1995 г. в източния град Сребреница, са се събрали в мемориален център също да наблюдават телевизионното предаване на живо от съдебната зала в Хага.\r\nМладич настоява, че е невинен.\r\nТрибуналът за военните престъпления в бивша Югославия потвърди, че е имало геноцид в Сребреница, но все още не се е произнесъл дали Младич е отговорен за него.\r\nПредседателстващият съдия Алфонс Ори заяви, че съдът е установил, че \"геноцид, преследване, изтребление, убийство и нечовешки акт на насилствено предаване са били извършени в или около град Сребреница\" през 1995 г.\r\nПредишни произнасяния на съдебни инстанции също са постановявали, че клането на 8 000 мюсюлмани и момчета в Сребреница е геноцид.\r\nПред сградата на трибунала, докато вътре съдията произнасяше присъдата си, е избухнала свада, след като млад мъж, носещ сръбски флаг.\r\n", "date": "2017.11.22", "title": "Доживотен затвор за Ратко Младич за геноцид и престъпления срещу човечеството"}
{"url": "http://www.novinite.bg/articles/153225/Balgariya-i-Makedoniya-s-memorandum-za-rouminga", "text": "На Министерски съвет днес правителството одобри проект на меморандум за разбирателство между българското Министерство на транспорта, информационните технология и съобщенията и Министерството на информационното общество и администрацията на Република Македония. Документът е относно намаляването на цените на роуминга за телекомуникационни услуги.Меморандумът ще се подпише по време на заседанието на правителствата на България и Македония в Струмица на 23 ноември.Държавите ще се договорят, за да се насърчат мобилните оператори да сключат помежду си споразумения, които да доведат до трайно намаляване на цените на дребно на услугите в роуминг. Към момента цените са много високи - между 2,99 лв. и 6,99 лв. на минута и около 25 лв. на мегабайт.Отпадането на роуминга на страните от Западните Балкани с Европейския съюз е сред приоритетите на българското правителство и на българския еврокомисар Мария Габриел. То е част от мерките за подобряване на свързаността на всички равнища в региона, което пряко ще се отрази на контактите между гражданите и фирмите.Наред с политическата подкрепа за европейската интеграция на Западните Балкани, правителството е решено да подкрепи и редица практически решения, които да подпомогнат развитието на региона като общ пазар от 22 млн. души.", "date": "2017.11.22", "title": "България и Македония с меморандум за роуминга"}
{"url": "http://www.novinite.bg/articles/153237/Putin-obyavi-Dostignata-e-nova-faza-v-Siriya", "text": "\r\nПрезидентите на Русия, Турция и Иран се срещат в руския черноморски курорт Сочи, за да обсъдят уреждането на кризата в Сирия. Очаква се тримата държавни ръководители да одобрят съвместна декларация след срещата.\r\nГоворейки в началото на срещата, руският президент Владимир  коментира, че координираните усилия на Москва, Анкара и Техеран са позволили предотвратяването на разпадането на Сирия. Той отбелязал, че военните действия срещу терористите наближават своя край.\r\nПо думите на , достигната е \"нова фаза\" в кризата в , но постигането на политическо решение ще изисква компромиси от всички страни, включително сирийското правителство.\r\n говори заедно с турския си колега Реджеп Тайип Ердоган и иранския президент Хасан Рохани.\r\n", "date": "2017.11.22", "title": "Путин обяви: Достигната е \"нова фаза\" в Сирия"}
{"url": "http://www.novinite.bg/articles/153241/Liderat-na-sarbite-v-Bosna-zaklejmi-Tribunala-v-Haga-celyal-da-demonizira-sarbite", "text": "Лидерът на сърбите в Босна обяви, че Трибуналът на ООН в Хага за военните престъпления в бивша Югославия е доказал пристрастията си срещу Сърбия, осъждайки Ратко Младич за геноцид, престъпления срещу човечеството и военни престъпления по време на войната в Босна в периода между 1992 и 1995 г., съобщава \"Асошиейтед прес\".Милорад Додик коментира, че хагският трибунал е бил създаден с \"единствената цел\" да демонизира сърбите. Той подчерта ,че сърбите, на свой ред, трябва \"завинаги да изтрият всякакво споменаване\" на съда от своите учебници.Додик посочи, че \"това мнение се споделя от всички сърби\" и определи Младич като \"герой и патриот\".Той добави, че хагският трибунал ще бъде изучаван в бъдеще като място, където \"законът и етиката получиха поражение, като беше възпрепятствано постигането на правосъдие\".Междувременно Европейският съюз заяви, че разчита на балканските народи да почитат жертвите на военни престъпления, извършени във войната в Босна, като насърчават помирението между съседите.От Брюксел допълниха, че не могат да коментират конкретно решението на трибунала срещу Младич, но напълно зачита решенията му.Според ЕС решението на трибунала \"засяга някои от най-мрачните и най-трагични събития\" в неотдавнашната история на Западните Балкани и Европа.", "date": "2017.11.22", "title": "Лидерът на сърбите в Босна заклейми Трибунала в Хага, целял да демонизира сърбите"}
{"url": "http://www.novinite.bg/articles/153214/Germanskiyat-prezident-prodaljava-konsultacii-s-partiite", "text": "Германският президент Франк-Валтер Щайнмайер продължава консултациите с основните партии за преодоляване на политическата криза.Дотук се стигна след провала на преговорите за съставяне на трипартийна управляваща коалиция, начело с канцлера Ангела Меркел.Междувременно, лидерът на Свободната демократическа партия, която се оттегли от преговорите, обяви, че не вижда смисъл те да бъдат подновявани. Така Германия се приближава все повече до варианта с предсрочни избори.", "date": "2017.11.22", "title": "Германският президент продължава консултации с партиите"}
{"url": "http://www.novinite.bg/articles/153232/Pogrebaha-Toto-Riina-v-Siciliya", "text": "Бившият бос на сицилианската мафия Тото Риина, който почина миналата седмица в затворническа болница в Парма, бе погребан в родния си град Корлеоне на остров Сицилия, съобщи ДПА.Тленните останки на Риина, починал на 87 години, бяха пренесени през нощта от Парма до Корлеоне.Заради погребението гробището бе затворено за обикновени граждани.Мафиотът бе погребан, след като тленните му останки бяха благословени от свещеник. Католическата църква обаче отказа пълно църковно погребение за Риина.На погребението присъстваха вдовицата на Риина и три от четирите му деца. Най-големият му син Джовани, който също е мафиот, излежава доживотна присъда. ", "date": "2017.11.22", "title": "Погребаха Тото Риина в Сицилия"}
{"url": "http://www.novinite.bg/articles/153238/NATO-i-OON-privetstvaha-prisadata-sreshtu-Ratko-Mladich", "text": "Бившият военен командир на босненските сърби Ратко Младич е \"въплъщение на злото\" и доживотната присъда срещу него за геноцид, престъпления срещу човечеството и военни престъпления е \"много важна победа за справедливостта\". Това заяви върховният комисар на ООН по правата на човека Зейд Раад ал-Хюсеин, цитиран от БТА.\"Днешната присъда е предупреждение към извършителите на подобни престъпления, че те няма да избегнат правосъдие, независимо колко власт имат или колко време ще отнеме това\", каза още Зейд Раад ал-Хюсеин.Генералният секретар на НАТО Йенс Столтенберг приветства присъдата на Международния трибунал срещу Ратко Младич. Според Столтенберг тя показва, че има върховенство на закона и виновните за военни престъпления понасят отговорност.„Младич бе отговорен за ужасни престъпления срещу цивилни, включително за убийството на хиляди босненски мъже и момчета в Сребреница през 1995 г. НАТО допринесе за края на тази тъмна страница от историята на Европа. Вярвам, че днешната присъда ще придвижи региона напред по пътя на мира и помирението”, добавя Столтенберг.Говорител на върховния представител на ЕС по външната политика и сигурността Федерика Могерини коментира, че осигуряването на справедливост и борбата с ненаказуемостта за най-ужасяващите престъпления е основно човешко задължение.„Не коментираме отделни присъди, но изцяло уважаваме решенията на Международния трибунал и подкрепяме неговата работа”, се посочва още в изявлението.„ЕС е уверен, че всички страни от Западните Балкани желаят да работят за помирение, сътрудничество и добросъседство”, допълва Европейската служба за външно действие.По време на босненската война Младич „професионално и патриотично е изпълнявал своя дълг”, коментира Милорад Додик, президент на Република Сръбска в състава на Босна и Херцеговина, преди произнасянето на присъдата.\"Това, което Младич и много други заедно с него правеха, е много професионално да изпълняват дълга си. Жертвайки себе си и своите семейства, те са знаели на какви процедури ще бъдат подложени и това продължава и сега, но те не са се отказали от истинската идея за свобода, що се касае до Република Сръбска. Ратко Младич остава легенда за сръбския народ, човек, който е вложил всичките си човешки и професионални качества в защита на сръбския народ\", категоричен е Додик. ", "date": "2017.11.22", "title": "НАТО и ООН приветстваха присъдата срещу Ратко Младич"}
{"url": "http://www.novinite.bg/articles/153216/Ogromni-zadrastvaniya-v-SASht-zaradi-Denya-na-blagodarnostta", "text": "Американците са в трескава подготовка за Деня на благодарността, който се чества утре на 23 ноември. Милиони се отправиха на пътуване към свои близки в различни части на Съединените щати. Кадрите, които виждате във видеото, са от магистрала край Лос Анджелис, предаде БНТ.", "date": "2017.11.22", "title": "Огромни задръствания в САЩ заради Деня на благодарността"}
{"url": "http://www.novinite.bg/articles/153174/MON-razporedi-proverka-na-vsichki-uchilishta-zaradi-uchenici-fantomi", "text": "Прокурорска проверка и отстранен училищен директор, след разследването на NOVA за източване на държавни пари чрез ученици фантоми. Как реагира Министерството на образованието на информацията за мъртви души, които точат милиони? „В случая определено става въпрос за закононарушение и за престъпление, предвид и образуваното производство от Окръжната прокуратура в Русе. Имаме финансовия аспект, но това не е най-притеснителното. Най-притеснителното е, че имаме голям брой деца, които не са ефективно включени в образователната система”, коментира министърът на образованието Красимир Вълчев. Казусът е конкретен – за училище в Бяла, в което по документи учат 600 души, но класните стаи са празни. А хора, които дори не знаят на какъв изпит се явяват, влизат в училището веднъж в годината. „Разпоредил съм проверка на всички училища, където има записани голям брой ученици в задочна и самостоятелна форма. Проблемните ни училища са определен брой. Те не са всички. Това са училищата, в които има концентрирани деца от уязвими групи и професионалните гимназии, предимно в малките населени места”, каза още министърът на образованието Красимир Вълчев. „Можем да пресечем тази практика с по-засилен контрол и със стимули да задържат всяко едно дете. Сформирали сме мобилни групи. Реагираме на всеки един сигнал, и във всеки един от тях освобождаваме директора на учебното заведение. А от новоназначения директор изискваме да търси дисциплинарна отговорност на учителите”, подчерта министърът на образованието. Той обаче очерта допълнителни проблеми в системата на образованието: „Проблемът е още от детската градина. Има деца, които не са посещавали детска градина, не знаят български език, а след това в първи клас е много трудно да бъдат ефективно включени в учебния процес”.", "date": "2017.11.22", "title": "МОН разпореди проверка на всички училища заради ученици фантоми"}
{"url": "http://www.novinite.bg/articles/153221/Chetiri-profesionalni-gimnazii-stavat-obshtinska-sobstvenost", "text": "Сградите на четири професионални гимназии в страната стават общинска собственост с решения на Министерски съвет. Това са професионалните гимназии по селско стопанство „Сергей Румянцев“ в Луковит, по мениджмънт и хранителни технологии в Плевен, по селско стопанство „Земя“ в Провадия и по хранителни технологии и туризъм в Ямбол. Досега те са били публична държавна собственост, управлявани от МЗХГ като принципал на учебните заведения. Решенията са мотивирани с преобразуването на гимназиите в общински. Терен от 19,4 дка и осем сгради в местността „Геджи борум“ получава община Харманли. Имотът ще позволи местната власт да осигури необходимите складови и гаражни помещения на общинските предприятия „Превенция, благоустройство и строителство“ и „Чистота“. Правителството даде съгласието си „Български пощи“ ЕАД да продаде два имота в Пазарджик и Русе чрез търг с тайно наддаване при начални цени не по-ниски от определените от независим лицензиран оценител. Това са апартамент от 38 кв. м и гараж с площ 79 кв. м, които не се използват от държавното дружество и не са необходими за изпълнение на основните му дейности. Чрез продажбите се продължава политиката на „Български пощи“ за понижаване на разходите и увеличаване на приходите.", "date": "2017.11.22", "title": "Четири професионални гимназии стават общинска собственост"}
{"url": "http://www.novinite.bg/articles/153159/Ochakvajte-novata-kniga-na-Peikabg", "text": " Чудесна новина за всички почитатели на пътешствията, мистиката и разходките! Сайтът Peika.bg издава  „Мистични разходки из България за (не)обикновени пътешественици“! Тя ще бъде на пазара през декември!Тайнствени скални светилища, древни обсерватории, извори с лековита вода, храмове на чудесата, призрачни села, силни енергийни центрове в България – това са само част от мистичните разходки в книгата... Тези и още много магични дестинации, легенди от местния фолклор и вълнуващи срещи ви очакват на страниците на книгата „Мистични разходки из България за (не)обикновени пътешественици“!Разходките в нея ще ви поведат на едно необикновено пътешествие с чудни истории, пейзажи и емоции. Ще ви срещнат със сладкодумните местни хора в най-приказните части на България. Ще ви припомнят родния фолклор и оттук нататък вие също ще се превърнете в негови пазители!Нещото, което прави едно място специално, е историята, която витае около него. Тя може да запали фитила на любопитството, да разкрие закодирани тайни, да ни помогне не само да виждаме местата, които посещаваме, но и да ги разбираме, усещаме...Книгата „Мистични разходки из България за (не)обикновени пътешественици“! предлага един по-различен вид пътешествие – чрез българския фолклор. Ще научите мести легенди за причудливи обекти, които днес се пазят от малцина в пазвите на планината или в някое опустяло селце.В книгата ще откриете още: точни маршрути, полезна информация, GPS координати, любопитни факти за всеки обект и съвети за (не)обикновени пътешественици!Автор и фотограф на книгата е главният редактор на сайта Peika.bg – Боряна Кръстева. Тя лично откива и преоткрива България в продължение на няколко месеца, издири причудливи легенди, срещна се с интересни местни хора, които й споделят мистичните истории за своя край.Заповядайте на премиерата на книгата „Мистични разходки из България за (не)обикновени пътешественици“! на 07.12.2017 г. от 19:00 часа в бар \"Петък\" (ул. \"Ген. Йосиф В. Гурко\" №21) !  Пътешествието е умението да усещаш… Усетете магията на мистична България!      ", "date": "2017.11.22", "title": "Oчаквайте новата книга на Peika.bg"}
{"url": "http://www.novinite.bg/articles/153178/Fotograf-sadi-Kristo-za-avtorski-prava", "text": "В САЩ започна делото срещу световноизвестния художник Христо Явашев, който е роден в България, поради нарушаване на авторските права на един фотограф, предаде БГНЕС. Делото срещу Кристо и фондацията \"Смитсониьн\", която управлява американските национални музеи, се гледа от Областния съд в Манхатън.Фотографът Джанфранко Горгони обвинява Кристо и фондацията \"Смитсониьн\", че са използвали негови снимки без разрешението му. Снимките са публикувани в книга и филм през 2010 година при арт-инсталацията \"Бягащата ограда\" от 1976 година. Горгони твърди, че негови снимки са използвани незаконно и в друга книга - \"Кристо: Бягащата ограда\", която бе издадена през 1978 година. В нея той е посочен като носител на авторските права върху снимките. В иска си срещу Кристо Джанфранко Горгони твърди, че Кристо е продал снимките на фондацията \"Смитсониьн\" без да има това право. Според него, Христо Явашев е излъгал, че притежава авторските права върху снимките.\r\n", "date": "2017.11.22", "title": "Фотограф съди Кристо за авторски права"}
{"url": "http://www.novinite.bg/articles/153161/Kak-se-stigna-do-tragediyata-kraj-Godech-pri-koyato-zaginaha-dve-deca", "text": "Семейството от изгорялата къща край Годеч се е нанесло там едва преди три седмици. Това заяви за NOVA Йорданка Андреева - кмет на село Шума.Инцидентът се случи късно вечерта във вторник. При него загинаха две малки деца - момченце на 1 година и половина и момиченце на 2 години и 3 месеца. Родителите са били извън къщата по време на инцидента, защото са доили кравите.Една от версиите за взрива е избухване на газова бутилка. \"Собствениците на постройката казват, че няма как да се получи взрив, защото нямат газова бутилка. Отопляват се с печка с твърдо гориво\", заяви Андреева. А лекар от екипа, отзовал се на сигнала, разказа: \"Беше трагедия. Не можехме да разберем кое е момченцето и кое е момиченцето. Майката каза, че нещо се е подпалило, че нещо е гръмнало. Бащата беше доста депресиран\". Родителите на децата са кравари, които са работили за собствениците на имота.", "date": "2017.11.22", "title": "Как се стигна до трагедията край Годеч, при която загинаха две деца"}
{"url": "http://www.novinite.bg/articles/153230/Premierat-na-Livan-nyama-da-podava-ostavka", "text": "Ливанският премиер Саад Харири няма да подава оставка.\r\nНовината заяви самият той, след като се прибра в родината си. По думите му президента на Ливан Мишел Аун го е помолил да не напуска поста си.\r\nСаад Харири присъства на военния парад по случай националния празник и това е първата му официална поява от близо три седмици, когато изненадващо подаде оставка при посещение в столицата на Саудитска Арабия - Рияд.\r\nХарири се появи на крайбрежен булевард в Бейрут на парад по случай деня на независимостта на Ливан.\r\n", "date": "2017.11.22", "title": "Премиерът на Ливан няма да подава оставка"}
{"url": "http://www.novinite.bg/articles/153240/V-Germaniya-novi-nadejdi-za-koalicionni-pregovori", "text": "Свободната демократическа партия на Германия не отхвърля възможността за нови преговори с консерваторите и Зелената партия.Това заяви генералният секретар на партията Никола Беер пред германската телевизия NTV.Тя обаче добави, че блокът на Ангела Меркел и Зелената партия трябва да излязат с напълно различен пакет с предложения.В неделя вечерта преговорите за коалиция се провалиха, след като свободните демократи напуснаха разговорите. Меркел обяви, че предпочита предсрочни избори пред правителство на малцинството.В същото време германският президент Франк-Валтер Щайнмайер засилва усилията си за формиране на нова коалиция в страната, докато в същото време социалдемократите са под натиск да прекратят политическата криза, съгласявайки се да проведат разговори с консерваторите, информира ДПА.Държавният глава ще се срещне с лидера на Християнсоциалния съюз Хорст Зеехофер, както и с председателя на Конституционния съд Андреас Фоскуле.\"Алтернатива за Германия\" поиска от президента да се консултира и с тях.По-рано тази седмица председателят на социалдемократите Мартин Шулц изключи възможността за нова \"голяма коалиция\" с християндемократите, след като на изборите на 24 септември партията постигна най-ниския си резултат от 68 г.Но в последните дни Шулц е притискан от партията си да обмисли възможността за преговори за формиране на нова коалиция.Утре Шулц ще разговаря с Щайнмайер.Според германски медии голям брой депутати от Социалдемократическата партия са обезпокоени от позицията на Шулц за коалиционните преговори, тъй като нови избори могат да представляват риск за бъдещето на партията.Проучване на Форса от вчера показва, че ще настъпи малка промяна при нови избори. Консерваторите ще съберат 31 на сто, докато социалдемократите - 21%.Междувременно Европейската комисия обяви, цитирана от АФП, че ЕС ще продължи с плановете си за реформа на еврозоната след Брекзит въпреки провала на коалиционните преговори в Германия.\"Европа няма да спре по време на този период\", каза говорител на ЕК и добави, че на 6 декември ще обявят архитектурата на новия Европейски валутен съюз.", "date": "2017.11.22", "title": "В Германия нови надежди за коалиционни преговори"}
{"url": "http://www.novinite.bg/articles/153158/Chestvame-pametta-na-knyaz-Aleksandar-Nevski", "text": "Празнично бдение в храм \"Свети Александър Невски\".Днес, в навечерието на 23 ноември, когато Православната църква чества паметта на княз Александър Невски, митрополит Йоан ще оглави празнично бдение в храма, предаде Нова телевизия.  Българският патриарх Неофит също ще вземе участие в празничното богослужение. ", "date": "2017.11.22", "title": "Честваме паметта на княз Александър Невски"}
{"url": "http://www.novinite.bg/articles/153157/Ochakva-ni-oblachno-vreme-bez-valeji", "text": "Днес над страната ще преобладава облачно време, но ще е почти без валежи. След обяд от запад облачността ще започне да се разкъсва и намалява. Ще продължи да духа до умерен вятър от запад-северозапад. Ще се затопли, максималните температури в повечето места ще са между 10° и 15°, в София – около 11°.Атмосферното налягане слабо ще се понижи, ще е малко по-ниско от средното за месеца.Над планините ще преобладава облачно, мъгливо и ветровито време, почти без валежи. След обяд над масивите от Западна България облачността ще започне да намалява. Със силен, по високите и открити части временно и бурен северозападен вятър, ще нахлува по-топъл въздух. Максималната температура на височина 1200 метра ще е около 6°, на 2000 метра – около 0°.Над Черноморието ще преобладава облачно време, почти без валежи. Ще духа до умерен запад-северозападен вятър. Максималните температури на въздуха ще са 10°-13°. Температурата на морската вода е около 13°. Вълнението на морето ще е 2 бала.", "date": "2017.11.22", "title": "Очаква ни облачно време, без валежи"}
{"url": "http://www.novinite.bg/articles/153189/Vulkanat-Agung-v-Bali-zaplashva-s-izrigvane", "text": "Вулканът Агунг в Бали изхвърли пепел и дим, засилвайки страховете, че може да избухне за първи път от повече от 50 години. Той се бунтува още от август, а миналия месец от домовете си бяха евакуирани повече от 140 000 души, предаде ДАРИК.   Близо 1600 души загинаха, когато Агунг избухна през 1963 г., но според официални лица настоящото вълнение не представлява непосредствена заплаха за онези, които живеят в подножието му.   \"Нивото на опасност не е повишено\", съобщиха от агенцията по бедствията в страната. Оттам предадоха, че за момента не се очаква изригване.   Индонезия е дом на около 130 вулкана, тъй като се намира в силно сеизмичната област, известна като \"тихоокеански огнен пръстен\".", "date": "2017.11.22", "title": "Вулканът Агунг в Бали заплашва с изригване"}
{"url": "http://www.novinite.bg/articles/153166/Jeni-Kalkandjieva-Bih-pratila-Mis-Balgariya-2017-na-plastichen-hirurg", "text": "\"Лично аз бих изпратила Тамара Георгиева на пластичен хирург за носа. Или не бих я допуснала”. Това заяви Жени Калканджиева за „Здравей, България” по повод разразилия се скандал около избора на новата \"Мис България\". \"Смятам, че носът й е малко по-голям, отколкото трябва. Цял живот този нос ще я преследва\", допълни шестата по красота в света през 1995-а. Тя призна, че не е виждала Тамара Георгиева на живо. По нейно мнение, на конкурса младата жена не е била добре гримирана и е била натруфена. \"Не смятам, че момичето е напълно естествено. Виждам, че има филър в устните си. Като е започнала, не знам защо не е продължила\", заяви Мис България 2009 Антония Петрова. И уточни, че нейният избор на фаворитка не е бил този. Тя посъветва Тамара Георгиева да се възползва от създалия се шум и да го обърне в своя полза.\"Тя може да се спаси с много силна благотворителна дейност\", заяви на свой ред Калканджиева. \"Българите обичаме силно да любим и мразим. Ние обичаме да мразим. Ако се роди гений в България, това ще е гений на омразата\", смята Петрова, която преди години също стана жертва на остри нападки, след като беше избрана за Мис България. Двете уточниха, че Тамара Георгиева няма да представя страната ни на Мис Свят.", "date": "2017.11.22", "title": "Жени Калканджиева: Бих пратила \"Мис България\" 2017 на пластичен хирург"}
{"url": "http://www.novinite.bg/articles/153176/Otkriha-zastrelyan-i-obezglaven-maj-v-garaj", "text": "46-годишен мъж е застрелян и обезглавен в столичния квартал „Хиподрума”. Убийството е станало в гараж, който жертвата, ползвал като работилницa, посочва NOVA. За престъплението е задържан 46-годишен мъж, приятел на убития. Той е арестуван в дома си. По първоначална информация жертвата и заподозреният за убийството са се познавали от много години и са били в близки отношения. Най-вероятната причина за престъплението е любовен триъгълник. По първоначална, непотвърдена информация, оръжието, с което е извършено убийството, е законно притежавано.", "date": "2017.11.22", "title": "Откриха застрелян и обезглавен мъж в гараж"}
{"url": "http://www.novinite.bg/articles/153179/Spirat-vodata-v-chasti-ot-stolicata-na-23-noemvri", "text": "На 23 ноември 2017 г. (четвъртък), във връзка с монтаж на спирателен кран на ул. „Кап. Васил Данаджиев“, жк. „Люлин“ 5 се налага спиране на водоподаването от 10:00 до 20:00 часа на клиентите на „Софийска ”, живеещи в района на: бл. 516, бл. 517, бл. 518, бл. 521, ул. 502.   При продължителност на строително-ремонтните дейности над 12 часа „Софийска ” ще осигури алтернативно водоснабдяване с водоноска на адрес: пред бл. 521. На 23 ноември 2017 г. (четвъртък), във връзка с извършване на ремонтни дейности на ул. „Врана“, жк. „Банишора“ се налага спиране на водоподаването от 9:30 до 16:30 часа на клиентите на „Софийска ”, живеещи в района на: ул. „Враня“ от ул. „Шумен“ до ул. „Алдомировска“.   При продължителност на строително-ремонтните дейности над 12 часа „Софийска ” ще осигури алтернативно водоснабдяване с водоноска на адрес: ул. „Шумен“ ъгъла с ул. „Враня“.   На 23 ноември 2017 г. (четвъртък), във връзка с подмяна на сградно водопроводно отклонение на ул. „Средна гора“, Център, се налага спиране на водоподаването от 10:00 до 16:00 часа на клиентите на „Софийска ”, живеещи в района на: ул. „Средна гора“  от ул. „Цар Симеон“ до ул. „Кирил и Методий“.   При продължителност на строително-ремонтните дейности над 12 часа „Софийска ” ще осигури алтернативно водоснабдяване с водоноска на адрес: ул.„ Цар Симеон“ ъгъла с ул. „Средна гора“.   От 23:00 часа на 23 ноември 2017 г. (четвъртък) до 06:00 часа на 24 ноември 2017г. (петък), във връзка с подмяна на спирателен кран на ул. „Оборище\", кв. „Подуяне“ се налага спиране на водоподаването на клиентите на „Софийска ”, живеещи в района на: ул. „Оборище“ от бул. „Евлоги и Христо Георгиеви“ до ул. „Васил Друмев“; ул. „Оборище “, ул. „Мърфи“, ул. „Русалка“, ул. „Алеко Константинов“.   При продължителност на строително-ремонтните дейности над 12 часа „Софийска ” ще осигури алтернативно водоснабдяване с водоноска на адрес: ул. „Русалка“ ъгъла с ул.“Алеко Константинов“.   На 23 ноември 2017 г. (четвъртък), във връзка с монтаж на спирателни кранове на ул. „Есенни мотиви“, вилна зона „Косанин дол“ се налага спиране на водоподаването от 10:00 до 19:00 часа на клиентите на „Софийска ”, живеещи в района на: ул. „Попов извор“, ул. „Забел“, ул. „Карачаир“, ул. „Пепелив рид“, ул. „Мразовец“, ул. „Любелия“ и комплекс „Бяла черква“.   При продължителност на строително-ремонтните дейности над 12 часа „Софийска ” ще осигури алтернативно водоснабдяване с водоноска на адрес: пред комплекс „Бяла черква“.   На 23 ноември 2017 г. (четвъртък), във връзка с изграждане на сградно водопроводно отклонение на ул. „Огюст Дозон“, вилна зона „Симеоново – Драгалевци“, се налага спиране на водоподаването от 10:00 до 17:00 часа на клиентите на „Софийска ”, живеещи в района на: ул. „Проф. Борис Йоцов“ – от №25 до №39; ул. „Огюст Дозон“ от ул. “Проф. Борис Йоцов“ до ул. „Георги Заркин“; ул. „Шарколия“ от №4 до ул. „Огюст Дозон“.   При продължителност на строително-ремонтните дейности над 12 часа „Софийска ” ще осигури алтернативно водоснабдяване с водоноска на адрес: ул.„ Проф. Борис Йоцов“ ъгъла с ул. „Огюст Дозон“.   На 23 ноември 2017 г. (четвъртък), във връзка с подмяна на сградно водопроводно отклонение на ул. 2, кв. „Враждебна“, се налага спиране на водоподаването от 9:30 до 17:30 часа на клиентите на „Софийска ”, живеещи в района на: ул. 2 от ул. 61 до бул. „Ботевградско шосе“.   При продължителност на строително-ремонтните дейности над 12 часа „Софийска ” ще осигури алтернативно водоснабдяване с водоноска на адрес: ул.2 №3.   На 23 ноември 2017 г. (четвъртък), във връзка с подмяна на сградно водопроводно отклонение на ул. „Вела Чорбова“, кв. „Орландовци“, се налага спиране на водоподаването от 9:00 до 19:00 часа на клиентите на „Софийска ”, живеещи в района на: ул. \"Вела Чорбова\" от ул.\" Арда\" до  ул. \" Училищна\"; ул. \"Кестен\"  от ул. \"Магда  Петканова\"  до  ул.\" Вела Чорбова\".   При продължителност на строително-ремонтните дейности над 12 часа „Софийска ” ще осигури алтернативно водоснабдяване с водоноска на адрес: ул. „Вела Чорбова“ ъгъла с ул. „Кестен“.   Ремонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.   Засегнатите от прекъсването на та, могат да получат повече информация от Телефонния център на “Софийска ” АД на телефон 0800 121 21 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.   “Софийска ” АД предварително се извинява на своите клиенти за причинените временни неудобства!   Интернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2017.11.22", "title": "Спират водата в части от столицата на 23 ноември"}
{"url": "http://www.novinite.bg/articles/153192/Otbelyazvame-Denya-na-balgarskata-advokatura", "text": "Днешният 22 ноември отбелязваме като Ден на българската адвокатура. На тази дата преди 123 години Петото Народно събрание приема първия Закон за адвокатите в България, създал предпоставки за изграждане на Съвет на адвокатите. Автор на Закона, както и на Българската Конституция, е д-р Константин Стоилов, предаде ДАРИК. Датата се отбелязва като професионален празник с решение на Висшия адвокатски съвет от 26.02.2005 г. В Сливен 6 адвоката, юбиляри  ще бъдат наградени със специални плакети на официална церемония днес. Това съобщи за Дарик председателят на сливенската адвокатска колегия  адв. Тодор Костов. 197 адвоката в Сливенски съдебен район активно участват в правораздавателната дейност, като 140 от тях са включени в регистъра на Националното бюро за правна помощ, а 50 от тях дават безплатна консултация. Такива центрове са открити в градовете Сливен, Котел, Нова Загора и Твърдица. В центъра в Сливен на 21 ноември се проведе Ден на отворените врати. „Центровете в четирите общински града работят със съдействието на кметовете. Адвокатите освен правна помощ по желание на гражданите и при необходимост се назначават съдебни дела”, каза още адв. Костов.През 2018 г. в Сливен ще бъде открит новия офис на адвокатурата, тогава ще бъде представена и историята на сливенската адвокатура, информира още адв. Тодор Костов.", "date": "2017.11.22", "title": "Отбелязваме Деня на българската адвокатура"}
{"url": "http://www.novinite.bg/articles/153171/V-Balgariya-narushavaneto-na-zakona-po-patishtata-e-tendenciya", "text": "Пасарелката по пътя Бургас- Созопол до село Атия ще бъде построена до началото на лятото, заяви министърът на регионалното развитие и благоустройството Николай Нанков пред БТВ. Вчерашните протести на местните с искания за пасарелка бяха провокирани от смъртта на 16-годишното момче, блъснато на пешеходна пътека до село Атия, информира news.bg \"Решение на проблема ще има. Той не е единичен само за този участък. Държавата съобразно с ресурса, с който разполага ежедневно полага усилия - мога да дам десетки примери\", защити правителството Нанков.\"Трябва да си дадем една ясна сметка - нито държавата натиска газта след ограничението 60 км, нито не спира и не натиска спирачката преди пешеходна пътека\", отсече министърът.Той изтъкна, че са поставени знаци, пешеходни пътеки, но се съгласи, че в България грубо се нарушава закона.\"Факт е, че грубото нарушаване на Закона за движение по пътищата от години е тенденция в нашата страна\", обясни Нанков и добави, че най-верочтно сяа необходими радикални мерки.\"Не трябва да се достига до подобни трагични инциденти, за да се предприемат действие. За участъка при село Атия веднага попитах колегите дали сме били уведомявани за сигнали, те твърдят, че не сме\", обясни Нанков. Той добави, че одитен контрол ще установи дали е имало искания за изграждане на пасарелка.\"Ще се понесе отговорността от съответните лица, ако не е отреагирано на сигнали\", обеща министърът и информира, че проектирането на пасарелката вече започва и съоръжението ще бъде изградена до началото на летния сезон.Никойа Нанков изказа искрените си съболезнования на близките на починалото 16-годишно момче.", "date": "2017.11.22", "title": "В България нарушаването на закона по пътищата е тенденция"}
{"url": "http://www.novinite.bg/articles/153234/Obezopasiha-yazovir-Beli-iskar", "text": "\r\nОбезопасиха язовир \"Бели Искър\". Чрез поддържане на по-ниско ниво на водата в язовир \"Бели Искър\" е осигурена безопасната експлоатация на съоръжението. Планувано е язовирната стена да се реконструира, за да бъде с по-висока сеизмична устойчивост.\r\nЯзовирът е собственост на община Самоков и е публична държавна собственост и трябва да бъде в управление на областния управител на Софийска област.\r\nКъм момента концесионер на язовира е \"Софийска вода\" АД и дружеството го стопанисва. Предстои да бъде подписан договор между всички заинтересовани страни за реконструкцията на язовира.\r\nТехнически експертен съвет ще определи най-доброто техническо решение, по което да бъдат извършени строително-монтажните работи.\r\n", "date": "2017.11.22", "title": "Обезопасиха язовир \"Бели искър\""}
{"url": "http://www.novinite.bg/articles/153183/I-pazardjishkite-nadzirateli-protestirat", "text": "И надзирателите в затвора в Пазарджик днес излизат на протест, съобщава БНР. Служителите на затворите негодуват срещу недофинансирането на системата.Протестиращите искат 20% увеличение на заплатите и изравняване на заплащанията за специфични условия на труд с тези в системата на МВР.Председателят на синдиката на надзирателите Петър Гицев обясни, че базата, на която се изчисляват заплащанията от такова естество е със 100 лв. повече в МВР, отколкото при надзирателите.Гицев обясни още, че на един надзирател се падат около 100 човека в затвора. Сред исканията на протестиращите са и отпускане на допълнителни места за надзиратели.\"Това са ни основните искания. Ако не бъдат чути, преди приемането на бюджета, ще пристъпим към протестни действия заедно с колегите от МВР\", каза председателят на синдикалната организация.", "date": "2017.11.22", "title": "И пазарджишките надзиратели протестират"}
{"url": "http://www.novinite.bg/articles/153236/Prevodi-na-dokumenti-ot-chujbina-shte-se-zaveryavat-ot-notariusi-v-Balgariya", "text": "Вече всички нотариуси в страната ще могат да заверяват документи от чужбина, а не - както досега - само Външно министерство в София.\r\nТака бизнесът и гражданите ще могат да получат нужната заверка за по-малко пари и без да е необходимо пътуване до столицата. За да бъде гарантирана правната сигурност, преводачът ще се легитимира пред нотариуса с издаден от МВнР документ, удостоверяващ, че е вписан в списъка на физически лица, извършващи преводи на документи и други книжа. \r\nПромените в Правилника за легализациите, заверките и преводите на документи целят облекчаване на административното обслужване.\r\n", "date": "2017.11.22", "title": "Преводи на документи от чужбина ще се заверяват от нотариуси в България"}
{"url": "http://www.novinite.bg/articles/153182/Dimitar-Glavchev-stana-chlen-na-vanshnata-i-byudjetnata-komisii-v-parlamenta", "text": "\r\nДоскорошният председател на 44-то Народно събрание Димитър Главчев беше избран за  на парламентарната комисия по  и на комисията по  и финанси. Това решиха депутатите с приемането на промени в състава на постоянни комисии, предава БНТ. \r\nНастоящият председател на Народното събрание  беше освободена като  на парламентарната комисия по земеделието и храните и на комисията по регионална политика, благоустройство и местно самоуправление.\r\n\r\nМиналата седмица след като от  и  поискаха освобождаването му, Димитър Главчев подаде оставка като председател на парламента, но остана в НС като редови депутат от ГЕРБ. На негово място за председател на 44-то Народно събрание беше избрана именно Цвета Караянчева.\r\n", "date": "2017.11.22", "title": "Димитър Главчев стана член на външната и бюджетната комисии в парламента"}
{"url": "http://www.novinite.bg/articles/153190/Volen-Siderov-stava-galerist", "text": "Лидерът на партия \"Атака\" и съпредседател на ПГ \"Обединени патриоти\" Волен Сидеров и неговият приятел и съдружник Светлин Гугов ще открият официално галерия в София, предаде ДАРИК. Изложбата е под надслов \"Художници без граници\", а идеята на Сидеров е на обществеността да се покажат творби на български класици-модернисти от световна величина, съобщиха от партийния пресцентър. Сред тях са Жорж Папазов, Жул Паскин, Борис Георгиев, Христо Явашев, Иван Милев и Сирак Скитник. В изложбата са включени и картини от личната колекция на Сидеров.", "date": "2017.11.22", "title": "Волен Сидеров става галерист"}
{"url": "http://www.novinite.bg/articles/153195/DPS-Pravitelstvoto-se-razpada", "text": "Правителството се разпада, въпреки позициите на някои хора, че то е стабилно, твърди депутатът от ДПС Станислав Анастасов.\"За съжаление правителството има доста грешна конструкция от самото си начало. Пример за това е, че имаме вицепремиер, който е осъждан за използване на език на омразата. ГЕРБ абсолютно без да е необходимо включиха националистите във властта. Направиха държавата податлива на външни влияния\".Депутатът подчерта, че интересът на ДПС никога няма да бъде над националния.Анастасов защити позицията, че не управлението е цел, а решаването на проблемите на България.\"Наши вицепремиери вдигат скандали с европейски страни, които трябва да ни помогнат за евроинтеграция на Балканите. В България има проблем и показател за това са слабите ни делегации и представителство. Ние нямаме интерес от конфликти, с която и да е от съседните ни държави. Демократичното общество в Турция има нужда преговорите за влизане в ЕС да продължат\".ДПС посрещна председателя на Европейския парламент Антонио Таяни с книжка, която съдържа компромати срещу \"Обединени патриоти\".\"Книжката е по идея на младежите в партията ни. Вътре има информация под формата на снимки, статии, линкове към видео клипове – материали, които са предимно генерирани от самите националисти\", обясни депутатът.", "date": "2017.11.22", "title": "ДПС: Правителството се разпада!"}
{"url": "http://www.novinite.bg/articles/153197/Borisov-Glavniyat-prokuror-preporacha-proverka-na-yazovir-Beli-Iskar", "text": "Три министерства и Столичната община ще отстраняват открити пропуски около безопасността на язовир „Бели Искър”. Това обяви премиерът Бойко Борисов преди заседанието на Министерския съвет.Борисов обяви, че е получил писмо от главния прокурор по въпроса. „Имам писмо от главния прокурор във връзка с направените проверки по язовирите в последните години и съм го резюмирал до Министерството на екологията и на икономиката, МРРБ и кмета на София - да се извършат мерките, да се изпълнят препоръките по най-бързия начин. Ще ги получите след това”, обясни премиерът.", "date": "2017.11.22", "title": "Борисов: Главният прокурор препоръча проверка на язовир \"Бели Искър\""}
{"url": "http://www.novinite.bg/articles/153187/Vnasyat-jalba-sreshtu-Mareshki", "text": "Българската петролна и газова асоциация (БПГА) ще внесе днес жалба в Комисията за защита на конкуренция срещу две фирми на Веселин Марешки, предаде ДАРИК. Споредпредседателя на асоциацията на Валентин Златев тези фирми осъществявали дъмпинг. По думите му една от фирмите на Марешки е на загуба с над 13 млн. лева, а друга - с 1,8 млн. лева, което е \"форма на класически дъмпинг\". Подобни случаи водят до ощетяване на държавната хазна, смята още председателят на Българската петролна и газова асоциация.", "date": "2017.11.22", "title": "Внасят жалба срещу Марешки"}
{"url": "http://www.novinite.bg/articles/153219/Nad-200-yazovira-u-nas-sa-opasni-za-horata", "text": "Над половината язовири са в частично неизправно състояние, сочи проверка, разпоредена от прокуратурата. Няма наказани за неизпълнени предписания, каза заместник-главният прокурор Ася Петрова. Вместо да бъдат глобени на нарушителите са издадени нови предписания, допълни тя. Близо 80 язовира са в предаварийно състояние. Само в 11 случая агенцията по метрология и технически надзор е направила опит да санкционира нарушители. 205 язовира са опасни за населението. Масово не се спазват предписанията от агенцията, констатирала прокуратурата. Причината да няма наказани е лошото законодателство, а прокуратурата не е съгласна с това. Според Ася Петрова в закона за водите има записани текстове, с които от агенцията могат да налагат глоби. Само шест акта за нарушение са издадени по отношение опасните 200 язовира. След като през март потърсихме помощ от министерството на икономиката за проверка на ДАМТН, едва сега получихме доклад от проверката, каза Петрова. В него обаче министерството подкрепя агенцията в тезата, че не могат да бъдат налагани принудителни мерки. Според прокуратурата действията на ДАМТН били тежко укорими. Ремонти на яз. Бели Искър все още не са започнали, макар да има констатирани отдавна проблеми. Отговорността кой да ги прави се прехвърля между няколко организации. За това и прокуратурата преди няколко дни е сезирала държавата и общината да предприемат спешни мерки. Започва процедура, която може да завърши с глоба за министъра на регионалното развитие и благоустройството за това, че не са предприети действия по укрепването на язовира. Прокуратурата смята, че КЕВР бърка в преценката си, че концесионерът не трябва да инвестира в укрепването на язовира.", "date": "2017.11.22", "title": "Над 200 язовира у нас са опасни за хората"}
{"url": "http://www.novinite.bg/articles/153199/12-godishno-dete-beshe-blasnato-na-zebra", "text": "12-годишно дете беше блъснато на пешеходна пътека на ъгъла на бул. \"Рожен\" и ул. \"Никола Жеков\" в София. Сигнал за инцидента е подаден на телефон 112 в 7:38 часа тази сутрин. За по-малко от 10 минути линейка на \"Спешна помощ\" пристига на мястото на произшествието. Детето е откарано в \"Пирогов\". То се намира в Детска противошокова зала с наранявания на таза и гръбнака. Очаквайте подробности!", "date": "2017.11.22", "title": "12-годишно дете беше блъснато на \"зебра\""}
{"url": "http://www.novinite.bg/articles/153201/Dokato-ya-izprevarvahme-Rumaniya-ni-otvya", "text": "Грешната икономическа политика в България води до ниски доходи. Румъния изпреварва България с рекордни инвестиции и най-висок икономически ръст в ЕС за 2017 г., пише news.bg Но не е само това.На север от Дунава понижават и данъчните ставки.Румъния изпреварва България с четири пъти по-висок оборот от електронна търговия.А според последните данни на Евростат доходите в Румъния вече са с повече 25% по-високи от тези в България.В Румъния има 6 пъти повече инвеститори, отколкото в България.В Румъния средната заплата е с 200 евро повече от средната заплата в България.Румъния скоро ще изпревари и Гърция по БВП.Това трябва да се има предвид, за да знаете, че ви лъжат когато ви казват, че изпреварваме румънците.А за правосъдие и антикорупция... Там просто е излишно да се сравняваме!", "date": "2017.11.22", "title": "Докато я изпреварвахме, Румъния ни отвя"}
{"url": "http://www.novinite.bg/articles/153203/Veselin-Mareshki-s-prorochestva-v-parlamenta", "text": "Лидерът на \"Воля\" пророкува по време на интересна пресконференция в Народното събрание.Като \"скучна среща\" определи в началото лидерът на \"Воля\" по повод вчерашните събития в Народното събрание и по-специално посещението на председателя на ЕП Антонио Таяни.Веселин Марешки коментира борбата си с картела в горивата, който бил с пипала в политиката. По думите му българският народ се мародерства.Той атакува цената на бензина в \"бензиностанциите на картела\". Около 40 стотинки бил маржът. \"А марж от 40-50 стотинки е мародерство\", категоричен бе Марешки.Той настоява за държавна регулация. Никой в аптеките не може да сложи 50 стотинки марж, обясни лидерът на \"Воля\".Благодарение на неговата битка с картела маржът намалял. Затова вчера пред шефа на ЕП поискал помощ в битката с картела. \"Лукойл\" не са платили и една стотинки данъци за последните две години, според лидера на \"Воля\". Къде са правораздавателните органи, пита Марешки.Веселин Марешки направи предсказание - Иво Христов няма да стои дълго в Народното събрание. Лидерът на \"Воля\" не се спря до тук и направи второ пророчество - Валентин Златев излиза от \"Лукойл\". Такава му била информацията.Иначе Веселин Марешки не се притеснява от поредна проверка на КЗК срещу него, както се заканиха от петролната и газова асоциация. Абсолютна услуга ми правят, убеден е бизнесменът.Всеки ден Марешки ще чете декларация срещу Иво Христов и депутатите от групата му ще напускат залата.Лидерът на \"Воля\" направи и трета прогноза - скоро ще има предсрочни избори. Няма да позволя на никой да си прави гаргара с нас, закани се той.", "date": "2017.11.22", "title": "Веселин Марешки с пророчества в парламента"}
{"url": "http://www.novinite.bg/articles/153210/Osem-meseca-sled-vota-razlikata-GERB-BSP-se-zapazva", "text": "Оптимистично настроените българи преобладават. Това показва проучване на изследователски център \"Тренд\", проведено между 3 и 12 ноември 2017 г. сред 1005 пълнолетни български граждани по метода \"лице в лице\".Според данните, 52% от сънародниците ни са оптимисти за развитието на България, докато 39% са песимисти. Оптимизмът доминира при по-младите. С напредването на възрастта дяловете постепенно спадат. Само една трета от хората над 70-годишна възраст са оптимистично настроени.Дистанцията между ГЕРБ 21.2% и БСП 17.8% е сравнима с резултатите от извънредните парламентарни избори преди осем месеца. 37% от запитаните в това проучване декларират, че не биха гласували.Според социолозите, множеството скандали в последните осем месеца не са се отразили върху електоралните нагласи. Противопоставянето между ГЕРБ и БСП затвърждава техните електорати.Не се наблюдава и съществен спад в обществената подкрепа към Обединени патриоти, въпреки участието им в управляващото мнозинство и изпълнителната власт.Несъществена е разликата между Обединени патриоти (5,4%) и ДПС (6,3%). Това е причината да не може да се определи категорично дали Обединени патриоти или ДПС ще бъдат трета политическа сила на следващите избори.По-ниско е доверието към партията на Веселин Марешки \"Воля\" в сравнение с периода преди изборите - 1,8% подкрепа от всички. Този спад е логичен заради \"бонуса\" на новия играч на вота, коментират от изследователския център.Реформаторския блок все още запазва своята инерция - те имат 1.8% от доверието на анкетираните. При \"Да, България\" (1,4%) и ДСБ (1,1%) не се отчита съществена динамика на ръст или спад в подкрепата.Допитването е преди началото на новата инициатива \"Български манифест за Европа\".Доверието към работата на депутатите бележи най-ниски нива - 23% положителна; 68% отрицателна, става ясно от изследването.На този фон се регистрират по-високи нива на положителни оценки към правителството. Над 80% от симпатизантите на ГЕРБ дават положителна оценка за кабинета \"Борисов-3\", процентът е съизмерим и сред привържениците на Обединени патриоти.Традиционно високо е доверието в президентската институция. Според резултатите от допитването 64% е положителната оценка срещу 22% отрицателна. Тя до голяма степен се явява функция от положителното отношение към личността на държавния глава Румен Радев, показва допитването.Съдебната система също е с постоянни нива, но на ниско доверие, според изследването. Работата на съда и прокуратурата имат 23% положителни оценки срещу 65% неодобрение. Традиционно армията и полицията имат по-висока подкрепа. При полицията положителните оценки са 42% срещу неодобрение от 47%. За армията одобрението е 48% за 33% неодобрение. Омбудсанът бележи високо ниво на доверие - 59% срещу 20% неодобрение.46% от всички български граждани са на мнение, че правителството ще изкара пълен мандат, докато 32% не са убедени в това. Сред първите най-често се оказва, че са привърженици на ГЕРБ, докато вторите - са сред социалистите. Президентът Румен Радев води по обществено доверие. Той има 67% доверие срещу 21% неодобрение. Премиерът Бойко Борисов има 42% одобрение срещу 50% неодобрение.Лидерът на левицата Корнелия Нинова печели 28% одобрение срещу 59% неодобрение.Сред лидерите на Обединени патриоти Красимир Каракачанов остава най-одобряваната фигура с 34% срещу 47% отрицателно мнение. Това е тенденция още след президентските избори. Зад него остават Валери Симеонов с положително отношение 20% и Волен Сидеров с 13%. \r\nВъпреки лекия спад в доверието от предизборния период Веселин Марешки има 30%. Отрицателното мнение за него е 53%.\r\n \r\n ", "date": "2017.11.22", "title": "Осем месеца след вота разликата ГЕРБ-БСП се запазва"}
{"url": "http://www.novinite.bg/articles/153213/Emil-Hristov-syada-v-stola-na-Karayancheva", "text": "Eмил Христов от ГЕРБ най-вероятно ще бъде избран за зам.-шеф на парламента на мястото на Цвета Караянчева.Решението за това е взето на заседанието на ПГ на ГЕРБ снощи.По непотвърдена информация гласуването на новия член на ръководството на НС ще е през тази седмица.Мястото се оваканти в петък, когато Караянчева оглави Народното събрание, след като Димитър Главчев хвърли оставка.До нея пък се стигна след скандал с червената шефка Корнелия Нинова, която според Главчев обиждала премиера от парламентарната трибуна. Заради това й поведение той я изгони от залата за едно заседание, което ядоса не на шега БСП и ДПС, които събраха подписка, за да поискат отстраняването му от поста.Той обаче ги изпревари и сам хвърли оставка. Веднага на мястото му беше избрана Цвета Караянчева, която дотогава беше негов заместник.Сега се очаква тази роля да поеме Емил Христов.Той е депутат за първи мандат. Беше водач на листата на ГЕРБ в Стара Загора.Христов беше председател на Временна комисия за проучване на процедурата по избор на нов тип боен самолет.Член е на комисиите по регионална политика, благоустройство и местно самоуправление и на Комисията по отбрана.Преди да бъде избран за депутат Емил Христов беше председател на Общинския съвет в Стара Загора, общински ръководител на ГЕРБ.", "date": "2017.11.22", "title": "Емил Христов сяда в стола на Караянчева"}
{"url": "http://www.novinite.bg/articles/153217/Cholakov-vleze-vav-VAS-s-klyuch-za-vratata-kam-doverieto", "text": "\r\nНовоизбраният председател на ВАС Георги Чолаков встъпи в длъжност на официална церемония. На нея присъстваха правосъдният министър Цецка Цачева, председателят на ВКС Лозан Панов, председателят на правната комисия Данаил Кирилов, председателят на Конституционния съд проф. Борис Велчев, Владислав Славов от Съюз на юристите, бившият правосъден министър Диана Ковачева, Теодора Точкова - шеф на ИВСС, главният прокурор Сотир Цацаров, представляващият ВСС Боян Магдалинчев, кметът на София Йорданка Фандъкова, членове на ВСС, съдии, гости.\r\nЦеремонията откри вече бившият председател Георги Колев, който заяви, че когато е встъпил в длъжност преди 7 години , задачата пред него е била утвърждаване на административното правосъдие. Сега това се е случило и административното правосъдие е на много високо равнище.\r\nКолев отбеляза, че следващият председател трябва да утвърди това, което вече е постигнато.\r\nДоверието е нещо, което трябва да се пази и утвърждава, категоричен беше Колев.\r\nПо думите му главната задача пред Чолаков е утвърждаване на административното правосъдие и издигане на неговата роля.\r\nГеорги Колев връчи на Чолаков личен подарък - ключ, по думите му, към вратата на доверието.\r\nГеорги Чолаков от своя страна заяви, че не си е представял, че 25 години след церемонията по завършване на юридическото си образование ще положи клетва като председател на ВАС.\r\nВ словото си той отбеляза, че е важно да се отстоява правото, справедливостта.\r\nТой беше категоричен, че не разделя колегите си на тези, които са го подкрепили, и другите.\r\nСправедливост, прозрачност и достъпност, така Чолаков очерта вижданията си за работата на съда. Като основен принцип той изтъкна гарантиране на независимостта на съдиите.\r\nЦелта на ВАС е да се развива и усъвършенства качественото административно правосъдие.\r\n\"Ще работя съдът да се утвърди като институция с висока степен на доверие\", заяви още новият шеф на ВАС.\r\nНещата, върху които Чолаков ще положи най-много усилия, са преодоляване на натовареността на съдиите и въвеждане на електронно правосъдие. Най-трудното тепърва предстои, отбеляза той.\r\nСлед края на речта си Чолаков поднесе златната значка на ВАС на Георги Колев.\r\nМинистърът на правосъдието Цецка Цачева поздрави Чолаков с встъпването в длъжност. Тя подчерта важната роля на ВАС за изграждане на демокрацията. Цачева пожела на Чолаков да отстоява авторитета на съда и колегите си.\r\nГлавният прокурор Сотир Цацаров засвидетелства уважение и респект към труда на всички в сградата.\r\n\"Г-н Колев мисля, че не ви беше леко. Мисля, че се справихте. За това приемете от мен съвсем приятелски и колегиално, благодаря. Г- н Чолаков, мисля, че и на вас няма да ви е леко, но и вие ще се справите. Желая ви кураж, желая ви здраве, желая ви да следвате това, което сте набелязали като свои цели,без да се вслушвате в онова, което от страни създава обикновено един вреден шум, който малко или много обезценява винаги или поне се стреми да обезцени работата на съдебната система\", заяви Цацаров.\r\nКолев получи личен почетен знак първа степен на съдийската колегия на ВСС от представляващият Боян Магфалинчев. Той му подари и листчето от табелката от заседанията на ВСС, където името му е изписано като \"Ковев\".\r\nКонстантин Пенчев от КС заяви, че едно от големите предизвикателства пред Чолаков е да се реши проблемът с прекомерната натовареност на този съд. От името на президента Румен Радев поздравителен адрес изчете проф. Емилия Друмева. Поздравителен адрес имаше и от името на вътрешния министър и вицепремиер по правосъдната реформа Екатерина Захариева.\r\nЦеремонията завърши с водосвет, отслужен от митрополит Антоний.\r\n", "date": "2017.11.22", "title": "Чолаков влезе във ВАС с ключ за вратата към доверието"}
{"url": "http://www.novinite.bg/articles/153227/GERB-saobshtiha-na-BSP-koi-sa-deputatite-narkotrafikanti", "text": "Народните представители от ГЕРБ Тома Биков и Маноил Манев представиха в парламента публикации в медиите и информация от прокуратурата за които депутати става въпрос в изказването на премиера, че \"...в парламента продължават да стоят хора, които са замесени с наркотрафик, и такива, които са купували гласове, и то от затворници\". „В последните десетина дни колегите от БСП се държат доста дезориентирано и с цел да спомогнем за осмислянето на някои информации, решихме да дадем пресконференция”, обясни Биков. „Ако БСП не са разбрали, ние сме готови да дадем подобна пресконференция, за да могат да разберат кои са тези, които прокуратурата има предвид”, добави той.\"Ако са решили да носят отговорност за тези народни представители, да продължат да я носят. Ако са решили, че не могат да носят такава отговорност, да спрат да я носят, като ги изключат от парламентарната си група. Ако те не разбират за какво става въпрос, означава че в 80% в случаите най-вероятно действат неадекватно\", коментира Биков.Маноил Манев изчете съобщение на прокуратурата от 12 юли за привличане на депутата от БСП Манол Генов като обвиняем за купуване на гласове. Манев заяви, че в свои изявления лидерът на БСП Корнелия Нинова е подкрепила своя депутат.  ", "date": "2017.11.22", "title": "ГЕРБ съобщиха на БСП кои са \"депутатите наркотрафиканти\""}
{"url": "http://www.novinite.bg/articles/153228/VKP-proveryava-ima-li-narkotrafikanti-v-NS", "text": "Върховната касационна прокуратура (ВКП) е започнала проверка по повод думите на премиера, че в парламента има хора, които са замесени в наркотрафик, съобщи говорителят на главния прокурор Румяна Арнаудова, предаде Нова телевизия.Проверката е започнала по сигнал на Гражданско движение \"Борец\" и движение \"Възраждане\".„Сигнал от БСП не е получаван”, посочи Арнаудова. Тя уточни, че ако и от \"Позитано 20\" поискат проверка, то сигналът на БСП ще бъде присъединен към другите два. ", "date": "2017.11.22", "title": "ВКП проверява има ли „наркотрафиканти” в НС"}
{"url": "http://www.novinite.bg/articles/153177/Dvijenieto-v-tunela-Vitinya-shte-e-dvuposochno-v-trabata-za-Sofiya", "text": "Движението в тръбата на тунел \"Витиня\" в посока Варна на магистрала \"Хемус\" ще бъде спряно в сряда - 22 ноември, от 9.00 до 16.00 ч. Ограничението е за извършване на изпитвания на носимоспособността на мостовото съоръжение веднага след тунела, което беше ремонтирано през последните месеци, съобщи пресцентърът на Агенция \"Пътна инфраструктура\", предаде ДАРИК.   По време на изпитването автомобилният трафик се пренасочва двупосочно в тръбата за София. Тежкотоварните МПС над 10 т продължават да преминават по задължителния обходен маршрут по пътя Ботевград - София. В посока Варна движението се отклонява от пътен възел \"Витинска река\" при 30-ти км на магистралата по пътя София - Ботевград. Трафикът за Варна се връща обратно на магистрала \"Хемус\" при пътен възел \"Ботевград\" на 47-ми км.   За пътуващите към София движението се отклонява при 35-ти км чрез временна връзка по пътя Ботевград - София. Трафикът се включва отново в автомагистралата при п.в. \"Витинска река\" при 30-ти км.   Задължителният маршрут за МПС над 10 т, пътуващи по направлението Видин - София от областите Видин, Монтана и Враца до София е път I-1 - път II-16 при с. Ребърково - Своге - София.", "date": "2017.11.22", "title": "Движението в тунела Витиня ще е двупосочно в тръбата за София"}
{"url": "http://www.novinite.bg/articles/153208/Tapi-na-Kapitan-Andreevo", "text": "Шофьори на ТИР-ове съобщиха за Дарик радио, че опашката от товарни автомобили на Капитан Андреево е близо 8 км. От митницата обявиха, че това не е вярно. От МВР информираха, че трафикът на българо-турската граница е интензивен на трасе – Изход, предаде ДАРИК. От митницата съобщиха, че повече са камионите, които влизат от Турция в България. По данни на митницата за последните 24 часа са обработени 1 840 камиона в двете посоки.", "date": "2017.11.22", "title": "Тапи на Капитан Андреево"}
{"url": "http://www.novinite.bg/articles/153223/Tarsyat-se-800-berachi-na-yagodi-v-Ispaniya-sreshtu-40-evro-na-den", "text": "Испански производители на ягоди от провинция Уелва чрез EURES мрежата на Агенцията по заетостта търсят 800 кандидати за бране на плода. Това съобщиха от пресцентъра на Агенцията. Интервютата за подбор ще се състоят в началото на януари 2018 г. Очакваното заминаване на одобрените кандидати е през февруари и март 2018 г. Трудовите договори се подписват на място в Испания и съдържат клауза за пробен период до 15 дни. Работното време е 39 часа седмично, разпределени неравномерно и гъвкаво през седмицата според необходимостта на предприятието, като часовете над 39, положени в работни или почивни дни, се считат за извънреден труд и се заплащат с 50 процента повече от редовното заплащане. В периода между 15 февруари и 1 юни при необходимост работодателят има право да изведе работниците си на полето и в неделя, ако се събират бързо развалящи се плодове като ягоди, малини, боровинки и къпини. В този случай работниците трябва да почиват в друг ден от седмицата, ако са направили необходимите 39 часа. Кандидатите трябва да са само жени на възраст от 25 до 40 г., да имат опит в селскостопанска работа или желание да работят на полето, да са физически здрави, без заболявания на опорно-двигателния апарат, да нямат проблеми с кръвното налягане, алергии и да са свикнали на тежък физически труд, който се полага ежедневно. Работодателите предлагат брутна заплата от 40,39 евро на ден, като след внасяне на здравни осигуровки и данък общ доход нетното възнаграждение е 38,92 евро на ден. На края на месеца се удържа и сумата за социално осигуряване, дължима от работника за всеки изработен ден. Настаняването е в жилища на работодателя, които са безплатни. Заплащат се само режийните разходи. Разходите за път до Испания са за сметка на кандидата, като той заплаща билета за автобус предварително или стойността на билета се удържа от първата му заплата. Връщането до България е за сметка на работодателя, ако работникът остане до края на кампанията и не напусне самоволно работа. Кандидатите трябва да заявят своя интерес в бюрата по труда по местоживеене до 5 януари 2018 г.", "date": "2017.11.22", "title": "Търсят се: 800 берачи на ягоди в Испания срещу 40 евро на ден"}
{"url": "http://www.novinite.bg/articles/153229/EK-predupredi-shest-darjavi-za-prekomeren-deficit", "text": "\r\nЕвропейската комисия предупреди шест страни членки на еврозоната, включително Франция, че са изправени пред риск да нарушат строгите правила за обществените разходи, информират АФП и от ЕК.\r\n\"Основното послание към Франция е важността да коригира прекомерния дефицит тази година\", каза вицепрезидентът и еврокомисар за еврото Валдис Домбровскис в интервю за агенцията.\r\nКомисията определя икономическите и социалните приоритети на ЕС за предстоящата година, дава препоръки относно политиката за еврозоната и прави оценка на проектите на бюджетни планове на държавите членки от еврозоната.\r\nКомисията приключи оценката си по отношение на това дали проектите на бюджетни планове (ПБП) на държавите членки от еврозоната за 2018 г. са съобразени с разпоредбите на Пакта за стабилност и растеж (ПСР). Тя прие 18 становища за всички държави членки от еврозоната, с изключение на Гърция.\r\nПо отношение на шестнадесетте държави в рамките на предпазните мерки на Пакта за стабилност и растеж:\r\nЗа шест държави (Германия, Литва, Латвия, Люксембург, Финландия и Нидерландия) се констатира, че ПБП са съобразени с изискванията за 2018 г., предвидени в Пакта за стабилност и растеж.\r\nЗа пет държави (Естония, Ирландия, Кипър, Малта и Словакия) се констатира, че ПБП са като цяло съобразени с предвидените в Пакта за стабилност и растеж изисквания за 2018 г. В тези държави плановете може да доведат до известно отклонение от средносрочната бюджетна цел (СБЦ) на съответната държава или от плана за корекции за постигането ѝ.\r\nПри пет държави (Белгия, Италия, Австрия, Португалия и Словения) ПБП създават риск от неспазване на предвидените в Пакта за стабилност и растеж изисквания за 2018 г. ПБП на тези държави членки могат да доведат до значително отклонение от плановете за корекции за постигане на съответната средносрочна бюджетна цел. За Белгия и Италия се очаква също и неспазване на целевия показател за намаляване на дълга.\r\nЗа Италия постоянно високите равнища на държавния дълг са причина за безпокойство. В писмо до италианските органи заместник-председателят Домбровскис и комисарят Пиер Московиси информираха, че Комисията възнамерява да извърши повторна оценка на спазването от Италия на целевия показател за намаляване на дълга през пролетта на 2018 г.\r\nЩо се отнася до двете държави, за които все още се прилагат корективните мерки на Пакта за стабилност и растеж (т.е. които са в процедура при прекомерен дефицит):\r\nЗа Франция, която би могла да премине към превантивни мерки от 2018 г., ако своевременно и устойчиво коригира прекомерния си дефицит, ПБП се счита за изложен на риск от неспазване на предвидените в Пакта за стабилност и растеж изисквания за 2018 г., доколкото според прогнозата на Комисията от есента на 2017 г. се предвижда значително отклонение от плана за корекции за постигане на средносрочната бюджетна цел и неспазване на целевия показател за намаляване на дълга през 2018 г.\r\nЗа Испания се констатира, че ПБП е съобразен до голяма степен с предвидените в Пакта за стабилност и растеж изисквания за 2018 г., доколкото според прогнозата на Комисията от есента на 2017 г. номиналният дефицит ще бъде под определената в Договора референтна стойност от 3 % от БВП през 2018 г., въпреки че целта за номиналния дефицит не се очаква да бъде постигната и фискалната корекция е много по-малка от препоръчаното равнище.\r\nПо отношение на анализа в доклада за механизма за предупреждение се предлага през 2018 г. 12 държави да бъдат обхванати от задълбочен преглед.\r\nТова са същите държави, за които при предходната процедура при макроикономически дисбаланси (ПМД) бе констатирано, че имат дисбаланси — България, Германия, Ирландия, Испания, Италия, Кипър, Нидерландия, Португалия, Словения, Франция, Хърватия и Швеция. Комисията ще представи задълбочените прегледи в докладите по държави през февруари 2018 г.\r\n", "date": "2017.11.22", "title": "ЕК предупреди шест държави за прекомерен дефицит"}
{"url": "http://www.novinite.bg/articles/153215/Nad-80-ot-balgarite-patuvat-samo-v-stranata", "text": "За месеците юли, август и септември 2017 година общо 1 991.8 хиляди български граждани са реализирали туристически пътувания. Това сочат данни на Националния статистически институт за туристическите пътувания и разходите за туризъм на населението. Статистиката обхваща третото тримесечие на настоящата 2017 година.82.3% от българите, реализирали туристически пътувания за посочения период, са пътували само в страната. 14.5% са пътували само в чужбина, а 3.2% са предприели пътешествие както у нас, така и извън граница.67.6% от пътуващите у нас са били на почивка или екскурзия. 23.5% са пътували, за да посетят близки, а 3.8% от всички пътуващи са били на работни посещения.78% от пътуващите българи са били на посещение в чужбина с цел почивка или екскурзия. 14.8% са посетили близки, а 5.9% са били на делово пътуване.В сравнение със същото тримесечие на предишната 2016 година общият брой на пътувалите българи нараства с 31.2%. Пътувалите само в страната са се увеличили с 32.8%, пътувалите само в чужбина бележат ръст с 43.3%. Броят на тези, пътували у нас и в чужбина, обаче намалява с 21.6%. \r\nЗа месеците юли, август и септември 948.6 хиляди души или 47.7% от всички пътуващи лица са били на възраст между 25 и 44 години. Това прави тази възрастова група най-често пътуваща като 83.3% от населението в този възрастов диапазон са предприели пътешествие в страната. \r\nВ структурата на разходите по видове с най-голям относителен дял са разходите за храна както в , така и в  - съответно 45.9% и 32.6% от всички разходи. След това се нареждат разходите за настаняване и транспорт.\r\nПрез третото  на 2017 г. средният разход при пътуване с лична цел на едно лице на е 353.36 лв. в  и 645.33 лв. в чужбина. Същевременно разходите на едно лице за професионално пътуване са средно 163.88 лв. в  и 1 086.27 лв. в чужбина.\r\n\r\n\r\n\r\n\r\n", "date": "2017.11.22", "title": "Над 80% от българите пътуват само в страната"}
{"url": "http://www.novinite.bg/articles/153185/Naj-golemite-subsidii-sa-odobreni-v-Pazardjishko-Sofijsko-i-Plovdivsko", "text": "\r\nДве години и половина след първия прием по подмярка 4,1 за инвестиции в земеделски стопанства от селската програма (ПРСР2014-2020) фонд „Земеделие“ е готов с анализа си за ефекта от прилагането на тази мярка в страната. Помним как през юни 2015 г. във фонда бяха подадени 3 362 заявления с искана субсидия, надхвърляща 1,2 млрд. лева, при обявен от държавата бюджет само за 150 000 000 евро, или 293 370 000 лв. Година по-късно този бюджет беше увеличен с още 14 851 200, 01 евро (29 045 976,98 лв), като се допуска наддоговаряне с условна клауза на проекти извън бюджета по приема до левовата равностойност на 49 455 360, 00 евро ( 96 724 793,09 лв.).\r\nСлед ранкинга на проектите окончателно през септември 2017 година от фонда обявиха, че са сключени 939 договора с одобрени инвестиционни разходи в размер на 603 183 859,55 лв. и одобрена субсидия на стойност 365 779 453.14 лв.\r\nОт анализа е видно, че най-големите субсидии са изплатени в три от областите – Пазарджик, София и Пловдив. Въпреки че в Пловдив одобрените проекти са най-много 76, одобрената за тях субсидии са доста под тези на останалите две области - 27,8 милиона лева. В същото време за 53-те сключени договора в Пазарджико субсидиите са в размер на 30,9 млн. лв. На второ място е област София, където са одобрени 67 проекта с размер на субсидията от 28,3 лв. лв.\r\nГолемият плюс е, че в областта на плодовете и зеленчуците активността е доста висока – одобрени са 393 договори с размер на исканата субсидия, надхвърляща 37,34% от общата субсидия.\r\nНай-активни са в Бургаско, където има най-много одобрени проекти 9,16% от подадените, или 36. Като размер на одобрената субсидия обаче лидер е Пловдивско с 9,9 млн. лв., което е обяснимо заради развитото зеленчукопроизводство в региона. Изненада обаче е София-окръг, където одобрената субсидия е в размер на 9,8 млн. лева. На трето място е Хасковско – с 9,2млн. лв.\r\nПодобна е ситуацията и при животновъдството. Броят на подписаните договори за подпомагане е 332, или 35,36% от общия брой на сключените договори. Одобрената субсидия е в размер на 150 582 570.07 лв., което прави 41,17% от общата одобрена субсидия за целия прием.\r\nСпоред данните най-много проекти 30 са разписани в Плевенско, но стойността на техните субсидии е за 6 милиона лева. В същото време в Софийска област подадените проекти са 29 за двойно по-голяма субсидии – 12,9 млн. лв. Следва Пловдивско с 12,6 млн. лева за 28 договора и Благоевградско с 11,4 млн. за 15 договора.\r\nПри етерично-маслените култури са одобрени 84 договора, съставляващи 8,95% от общия брой подписани договори. Договорената субсидия е в размер на 23 560 347.52 лв., което представлява 6,44% от общо одобрената субсидия за целия прием.\r\nНай-много са договорените проекти в области Пловдив и Стара Загора – по 14. Одобрените субсидии по тези договори надхвърлят 2,5 млн. лв. за двете области.\r\nИма и още 14 проекта с комбинирани инвестиции в един и повече приоритетни области. Субсидиите по тези проекти са близо 3,7 млн. лв.\r\nНад 51,3 милиона лева са субсидиите по 116-те одобрени проекти, които са извън приоритетните области. Става въпрос за инвестиции в зърнобази, фуражни складове и др. Най-активни са били в Хасково, Монтана, Враца и Ловеч, където ще бъдат отпуснати най-много субсидии.\r\nЗначителен е делът на подпомагането и за биопроизводителите. Одобрените проекти са 404 с одобрени субсидии на стойност 132 832 553.58 лева, което е около 43% спрямо броя на всички одобрени и 36.3 % спрямо общо одобрената субсидия.\r\nНай-много одобрени проекти като брой, свързани с биологично земеделие има в област Хасково – 38 с обща стойност на заявената субсидия 11,7 млн. лв., а най-малко в област Смолян и Перник - по 1 брой със стойност на заявената субсидия съответно 351 027 лв. и 54 906 лв.\r\n", "date": "2017.11.22", "title": "Най-големите субсидии са одобрени в Пазарджишко, Софийско и Пловдивско"}
{"url": "http://www.novinite.bg/articles/153164/Manolova-Proyavenata-nespravedlivost-cherni-imeto-na-Toplofikaciya", "text": "„Сюжетът е абсурден, сюрреалистичен. След като направихме пълна справка с моите експерти, се натъкнахме на абсурдната ситуация, че той е лицето Стефан, което е осъдено от два състава – на Софийски градски съд и от Софийски районен съд. А в Агенцията по вписванията имотът се води на Стефан от Смолян. В едно от възраженията съществува името на Стефан от ж.к. \"Люлин\", но крайният акт е на името на Стефан от Смолян”. Това заяви в студиото на „Здравей, България” омбудсманът Мая Манолова, предаде Нова телевизия.Изказването й е по повод историята на Стефан Иванов. Мъжът е от Смолян, но е осъден да плаща за парно в София, където никога не е живял. Пенсионерът трябва да изплати 1300 лева на „Топлофикация”-София и освен това е принуден да доказва самоличността си в съда.„Пенсията ми е запорирана, тъй като размерът й е нисък. Не мога да я тегля от банкомат. Аз съм работил в София от 2003 до 2011 година и е живял срещу Спешната помощ на бул. „Сливница” и до Националната следствена служба. Вчера, след като репортажът бе излъчен по NOVA, ми се обади частният съдебен изпълнител, който ми каза, че „Топлофикация София” е оттеглила жалбата си срещу мен”, похвали се Стефан Иванов.От дружеството оправдават действията си с данни в официални документи.„В справката в Агенцията по вписванията, съществува ЕГН-то на Стефан от Смолян. При завеждането на дела, ние се базираме именно на тези данни”, коментира Елизабет Павлова, говорител на „Топлофикация” – София.Омбудсманът обаче застана на страната на потребителите.„Имиджът на дружеството страда изключително много от тази несправедливост. Много по-добре е да поеме риска да плати тези 1000 лева, отколкото „Топлофикация”-София да продължи да се излага пред гражданите на България”, добави Манолова.  ", "date": "2017.11.22", "title": "Манолова:  Проявената несправедливост черни името на \"Топлофикация\""}
{"url": "http://www.novinite.bg/articles/153168/Pravitelstvoto-glasuva-poevtinyavane-na-rouminga-s-Makedoniya", "text": "Правителството ще гласува меморандум за поевтиняване на роуминга с Македония. Очаква се до края на годината такова споразумение да има и със Сърбия, пише news.bg В момента минута разговор с Босна, Сърбия или Македония излиза 6 - 7 лева. Подписването на тези спогодби ще е послание, че интеграцията на Западните Балкани е от изключителна важност за целия Европейски съюз, каза преди дни транспортният министър Ивайло Московски.Меморандумът с Македония трябва да мотивира мобилните оператори да сключат споразумения за реално намаляване на цените за разговори и ползване на интернет.", "date": "2017.11.22", "title": "Правителството гласува поевтиняване на роуминга с Македония"}
{"url": "http://www.novinite.bg/articles/153243/Petya-Aleksandrova-e-noviyat-shef-na-Agenciyata-za-privatizaciya", "text": "Правителството определи Петя Александрова за изпълнителен директор на Агенцията за приватизация и следприватизационен контрол.Тя поема поста от Митко Симеонов, който е избран за член на Надзорния съвет на Българска банка за развитие.Петя Александрова е дългогодишен служител на АПСК. Завършила е право в СУ \"Св. Климент Охридски\".Към момента e директор на дирекция \"Правна\" в Агенцията.", "date": "2017.11.22", "title": "Петя Александрова е новият шеф на Агенцията за приватизация"}
{"url": "http://www.novinite.bg/articles/153181/Bankite-prodaljavat-da-podobryavat-ofertite-za-potrebitelski-krediti", "text": "През октомври активността на банките беше висока. Тя отново беше насочена предимно към промени в условията по потребителски и ипотечни кредити. При двата вида продукти промените основно бяха изразени в понижения на лихви. Някои такси също претърпяха корекции, но те не бяха достатъчно изразени, за да бъдат акцент в активността на банките през октомври.При спестовните продукти банките продължиха да забавят темпото на промените и през октомври активността не беше висока. Ако само до преди няколко месеца беше обичайно броят на банките, променили офертите си през месеца, да са над 10, то сега техният брой е сведен наполовина. По-ниската активност, съпроводена с по-умерените понижения в лихвените нива, са причина за драстичното забавяне в темпа на спад на лихвите по депозити. Коледни оферти и промоции при тези продукти едва ли можем да очакваме в края на годината, поради което декември изглежда лесно предвидим.Срочни депозити Според наблюденията на анализаторите октомври отмита с корекции в условията по депозити при пет банки.БНП Париба С.А.- клон София понижи с 0,2 пр.п. лихвите на промоционалните си оферти в лева и с 0,15 пр.п. тези в евро. С толкова се понижиха и лихвите по стандартната оферта на банката в лева.В началото на месеца Токуда банк понижи минимално – с 0,05 – 0,10 пр.п. лихвените нива по депозит „Токуда Инвест“.В края на месеца ОББ понижи минимално (с 0,03-0,05 пр.п.) лихвените нива по депозит „На разположение в лева и евро.Отново в края на месец октомври Търговска Банка-Д понижи лихвените нива на преобладаващата част от срочните депозити за физически лица. Пониженията на лихвите в офертите бяха с 0.05-0.10 пр.п.Сибанк също понижи лихвените нива по срочни депозити. Това се случи в края на октомври, като промените засегнаха почти всички оферти на банката, предлагащи се в лева и евро. Пониженията в лихвените нива се движиха в границите между 0,05 и 0,20 пр.п.Спестовни сметкиОББ понижи лихвените проценти по „Отворен депозит“. Пониженията бяха минимални, като лихвата се понижи с 0,01-0,02 пр.п.Търговска Банка-Д понижи лихвените проценти по безсрочния си депозит „Д Банк +“. Пониженията бяха в диапазона между 0,05 и 0,15 пр.п.Потребителски кредитиПрез октомври банките продължиха да подобряват офертите за потребителски кредити. По данни на анализаторите 4 банки са подобрили офертите си, като 3 са започнали предлагане на нови промоции. Очакванията на анализаторите са, че тази тенденция ще се запази поне до края на годината, като се очаква също така банките да продължат да подобряват офертите си, покрай коледните и новогодишни празници.Societe Generale Експресбанк започна да предлага нов промоционален кредит с лихва 4,44% в лева и евро. Кредитът се предлага с максимален срок не по-дълъг от 4 години, а сумата, за която може да се кандидатства е между 30 000 и 50 000 лв.При другата промоционална оферта на банката имаше известни промени в условията, като банката повиши с 0,5 пр.п. лихвата (от 6,49% на 6,99), но понижи таксата за одобрение, като според новите условия тя е с 25% по-ниска. Промоционалните оферти са валидни до края на месец декември.В началото на месеца Банка ДСК удължи срока на промоцията по потребителски кредити, при които се осигурява превод на работна заплата в банката. По-ниските лихви и такси за разглеждане на документи са валидни до края на октомври.Считано от 02.10.2017г. Търговска Банка Д АД стартира промоционалната кампания за потребителските кредити. Кампанията е свързана с предоставяне на 0,4/ 0,5 пр.п. по-ниска лихва, при ползване на пакет „Модерато“ или пакет „Алегро“, както и издаване на кредитна карта. Промоционалните условия са валидни до края на годината.Банка Пиреос промени размера на месечната премия по застраховка „Живот“. Според новите условия тарифната ставка ще се определя от възрастта и здравния статус на клиента.Пощенска банка стартира нова промоционална кампания на потребителските кредити. Промоционалните условия се изразяват в предоставяне на 0,5 пр.п. по-ниска лихва, като промоцията е валидна за клиенти, които са част от одобрени от банката фирми и институции и които осигурят превод на работна заплата в банката.Обединена Българска банка подобри условията по потребителски кредити за физически лица. Лихвите бяха понижени с 0,033 пр.п. при всички новоотпуснати кредити. Също така банката удължи срока на промоцията по всички потребителски кредити, според условията на която банката не събира такса за разглеждане на документи. Промоцията беше удължена до края на годината.Банката започна предлагане на нов кредит с наименованието „Голям кредит“. Заемът се предоставя за суми от 20001 до 50 000 лв. за срок не по-дълъг от 48 месеца. Лихвата е в размер на 4,76% и има само една такса в размер на 250 лв., която е за кредитна оценка.Жилищни и ипотечни кредитиМесец октомври беше един от най-динамичните от началото на годината. Шест банки предприеха промени по своите продукти. Това сочат наблюденията на MoitePari.bg за активността на банките при тези продукти през октомври.Банка ДСК повиши от 1,65 лв. на 2 лв. месечната си такса за поддръжка на разплащателна сметка. Другите условия, свъразни с продуктите й бяха продължени със срок на валидност до 31.01.2018 г.Банка Пиреос България понижи с 4 б.п. лихвата при пълна отговорност на кредитополучателя по кредита си с фиксирана лихва за първите 18 месеца.СИБанк предприе редица корекции по своите продукти както следва:- Лихвата по кредит „Реалност“ и Кредит за рефинансиране беше понижена с 30 б.п.;- Лихвите по кредит с фиксирана лихва за първите 2 години беше понижена с 20 б.п.;- По кредит с фиксирана лихва за първите 5 г. лихвата за първите 60 м. беше понижена с 45 б.п., а за останалия срок – с 60 б.п.- По кредита за текущи нужди лихвата беше понижена с 25 б.п.По всички кредити отпадна застраховка „Имот“, а таксата за разглеждане на документи (където се изисква такава) беше понижена от 120 лв. на 100 лв.Промоционалните условия са валидни до 31.12.2017 г.Пощенска банка беше следващата, която предприе промени по своите продукти. По своя потребителски кредит с ипотека банката премахна таксата за оценка на обезпечението и таксата за анализ на обезпечението. Условията са в сила до 30.11.2017 г.През октомври банката предложи и нов кредит с програма „ФЛЕКСИ“ за рефинансиране на кредити за суми над 100 000 лв.Всички останали условия по продукти са в сила до 31.12.2017 г.Следващата банка с промени беше Д Банк. По своя кредит „Наш дом“ за рефинансиране банката предприе понижение на лихвените нива с 50 б.п. С 1 пункт бяха понижени лихвите по потребителския кредит с ипотека. През изминалия месец банката предложи на своите клиенти два нови пакета – Алегро и Модерато.ОББ беше последната банка с промени през октомври. Банката предприе уеднаквяване на лихвите по кредити в лева и евро. Лихвата по кредит за покупка на жилищен имот, строителство, довършителни работи и рефинансиране от други банки вече е с размер 3,95% при ползване на пакет „Комфорт“. 4% е лихвата при кредит за покупка на жилищен имот, строителство и довършителни работи, без ползване на пакет „Комфорт“.По всички кредити на банката отпада таксата за юридическо обслужване (100 лв.) и застраховка „Имот“. Промоционалните условия са в сила до 31.12.2017 г.", "date": "2017.11.22", "title": "Банките продължават да подобряват офертите за потребителски кредити"}
{"url": "http://www.novinite.bg/articles/153194/Rast-v-proizvodstvoto-na-plodove", "text": "Не са се увеличили земеделските производители, нито пък производството и площите. Просто хората, които са произвеждали, са започнали да заявяват площите си, за да получат подпомагане. Увеличените цифри се дължат на изсветляване на сектора.Това коментира председателят на Националния съюз на градинарите в България Мариана Милтенова.„Тази помощ не е адекватна. Ние затова предлагаме съвсем различна схема за подпомагане през следващия програмен период. Защото схемата, която работеше след 2007 в България – т.нар. система за единно плащане на площ, еднаква за всички култури, доведе до дисбаланс в подсекторите в земеделието в България“.По думите ѝ благодарение на тази система за единно плащане на площ, много производители се отказали да произвеждат плодове и зеленчуци.„Те се насочиха към зърнени и технически култури, при които относителният дял на субсидията в себестойността на продукцията заема от порядъка на 27-28%. При плодове и зеленчуци – 1-5%. Абсолютно несправедливо разпределение“.Милтенова посочи, че на 24.11.2017 в петък Съюзът на градинарите прави пресконференция в хотел Експо, за да представи позицията си за следващия период за общата селскостопанска политика.„Предлагаме да се даде не единно плащане /еднакво на хектар за всички култури/, за да не се получава дисбаланс, а да бъде еднакъв процент от себестойността от продукциите на всички култури - например 20% или 30% (в зависимост от бюджета по първи стълб) от себестойността на продукцията зърно, домати, краставици, череши и т.н. И в зависимост от това какви условия, каква земя има земеделският производител, пазарите, работната ръка, напояването, които има, той да прецени какви култури да отглежда“.", "date": "2017.11.22", "title": "Ръст в производството на плодове"}
{"url": "http://www.novinite.bg/articles/153193/Karanikolov-se-dogovori-za-organiziraneto-na-biznes-forum-v-Italiya", "text": "Министърът на икономиката Емил Караниколов и представителите на Конфинустрия Източна Европа се договориха за организиране на бизнес форум в рамките на Българското председателство на Съвета на Европейския съюз, който да се проведе в Италия идната година,предаде Off News.Целта на форума ще бъде да се създаде платформа за взаимосътрудничество между двете страни. От италианска страна на срещата присъстваха Стефано Балди, посланик на Италия в София, Мауро Мария Ангелини, председател на Конфиндустрия Източна Европа и Конфиндустрия Румъния, както и Мария Луиза Мерони, председател на Конфиндустрия България, съобщиха от Министерството на икономиката.Мауро Ангелини изрази желание да популяризира България като дестинация за правене на бизнес сред италианските предприемачи и пое ангажимент да съдейства активно в тази посока. По негово предложение бяха рамкирани 4 града като евентуална бизнес дестинация за среща на потенциалните инвеститори – Рим, Милано, Торино и Бари. Министър Караниколов уточни, че могат да разчитат на сътрудничеството на двете търговски аташета на България в Италия, както и на Българската агенция за инвестиции (БАИ), Изпълнителната агенция за насърчаване на малките и средните предприятия (ИАНМСП), както и на Национална компания индустриални зони (НКИЗ). По време на срещата беше поставен и въпросът за недостига на квалифицираната работна ръка. В тази връзка министърът на икономиката припомни, че българското правителство работи активно по поетите си ангажименти, а именно – намаляване на административната тежест и промени в Закона за трудовата миграция и трудовата мобилност. Той изрази надежда, че в началото на следващата година промените ще са факт и работодателите ще могат да се възползват от преференциите, които ще позволят те.", "date": "2017.11.22", "title": "Караниколов се договори за организирането на бизнес форум в Италия"}
{"url": "http://www.novinite.bg/articles/153204/Startira-glasuvaneto-za-Godishnite-nagradi-v-turizma", "text": "Всеки желаещ може да даде гласа си за своите фаворити на сайта www.tourismawards.bg до 10 декември. За реален глас ще се отчита само едно заявено желание за кандидатура в дадена категория, направено от едно устройство. Всички подадени повторно гласове от същия IP адрес ще се регистрират като недействителни. Това съобщиха от Министерството на туризма. И второто издание на призовете е организирано в 16 категории, които ще представят постигнатото през изтеклата година. Най-много кандидатури има в категорията „Туристическо събитие“. Там любителите на туризма ще могат да избират между над 30 атрактивни прояви. Над 20 интересни обекта пък ще се борят за наградата в категория „Туристическа атракция/обект“. Оспорвана ще е надпреварата и в категорията „Туристическа дестинация“. 12 атрактивни места ще се състезават за признанието на публиката. Над 10 общини ще се опитат да спечелят симпатиите на публиката в категория „Община на 2017 г. за културно-исторически туризъм“. Крайно любопитни са и предложенията в категория „Иновация“. Над 25 журналистически материала ще участват в състезанието за Годишните награди в туризма. Министерството на туризма отчита засилен интерес към тазгодишното издание на наградите. Постъпилите кандидатури са повече от миналата година. Министърът на туризма Николина Ангелкова даде старт на състезанието на 23 август 2017 г. в античния тракийски град „Кабиле“. Миналата година едноименният археологически резерват спечели наградата в категория „Изборът на българите“. На 10 ноември изтече срокът за кандидатстване в Годишните награди в туризма. И второто издание на призовете е организирано в следните категории: „Туристическа атракция/обект“; „Туристическо събитие“; „Духът на България“; „Специализиран туризъм“; „Туристическа дестинация“; „Иновация“; „Журналистически материал на тема туризъм в България за 2017 г. в печатна медия“; „Журналистически материал на тема туризъм в България за 2017 г. в онлайн медия“; „Журналистически материал на тема туризъм в България за 2017 г. в интернет блог“; „Журналистически материал на тема туризъм в България за 2017 г. в радио“; „Журналистически материал на тема туризъм в България за 2017 г. в телевизия“; „Община на 2017 г. за планински туризъм“; „Община на 2017 г. за морски туризъм“; „Община на 2017 г. за балнео и СПА туризъм“; „Община на 2017 г. за културно-исторически туризъм“ и „Изборът на българите”.\r\nНаградите ще бъдат връчени на победителите на тържествена церемония на 12 декември 2017 г. в София.\r\n", "date": "2017.11.22", "title": "Стартира гласуването за Годишните награди в туризма"}
{"url": "http://www.novinite.bg/articles/153196/Energien-ekspert-Belene-shte-ni-tryabva-no-sled-10-g", "text": "Идеята за възобновяване на АЕЦ \"Белене\" сблъска плановете на властта с мнението на еколозите. Дострояване или нарязване на скрап е бъдещето на атомната електроцентрала? Докладът на БАН, поръчан от правителството, предвижда няколко сценарии – приватизация, разпродажба на оборудването, предаване на вторични и на последно място – нищо да не се прави.\"Съгласно нашето законодателство само министърът на енергетиката може да се изкаже какво трябва да се прави с АЕЦ \"Белене\". У нас електропотреблението е стабилно за последните 20 години. Няма обективна необходимост в момента за повече енергия. Но не трябва да разглеждаме дали сега имаме нужда от \"Белене\", а за след 10 години, тъй като имаме нова референтна рамка за въглищата\", посочи енергийният експерт проф. Атанас Тасев.По негови думи до 10-15 години ще се наложи да затворим въглищните електроцентрали. И добави, че на фона на подготвяните допълнителни енергийни ограничения от Европа, нашата енергийна система ще достигне своя лимит.Според Петко Ковачев от Института за зелена политика докладът на БАН е поръчан, за да оправдае вече взетите решения на политическо ниво.\"Има много страни, които се отказват от почти построените си електроцентрали. Никой не прави анализ тази площадка за какви дейности може да се използва. Тя е подходяща за развитие на алтернативни икономически дейности. Вложените 3 милиарда в \"Белене\" могат да бъдат върнати от тези дейности. Нека имаме предвид, че преди 10 години смятахме дейностите, които движат сегашната икономика, за екстремни\", отбеляза той в студиото на \"България сутрин\".Ковачев бе категоричен, че държавата трябва да работи в посока по-чиста енергия, а АЕЦ \"Белене\" трябва да бъде оставена на мира, тъй като е \"котка в чувал, от която не знаем какво да очакваме\".", "date": "2017.11.22", "title": "Енергиен експерт: \"Белене\" ще ни трябва , но след 10 г.!"}
{"url": "http://www.novinite.bg/articles/153167/Pokrivat-na-Botevgradskata-bolnica-teche-planirat-remont-za-dogodina", "text": "Като болница за бедни определят дори и от персонала многопрофилната болницата в Ботевград, съобщи bTV след зрителски сигнал. Покривът тече, стените са напукани, таваните - силно олющени - това показват кадрите, пратени от зрител, предава news.bg Лечебното заведение е единствено на територията на общините Ботевград и Правец, но материалната база е лоша. Отдалечеността от София е 60 км и всеки, който може да си позволи, се лекува в столицата.Според директора на болницата д-р Красимир Крушев в лечебното заведение има много добри специалисти.\"Доброто ниво не е външният вид на болницата. Сградата и креватите не правят болницата. Болницата я правят медицинските специалисти\", коментира д-р Крушев.През април 2018 година ще бъде направен пълен ремонт на стаите, които са в лошо състояние. Догодина ще бъде ремонтиран и течащият покрив на болницата с пари от бюджета на общината, поясни д-р Крушев.", "date": "2017.11.22", "title": "Покривът на Ботевградската болница тече, планират ремонт за догодина"}
{"url": "http://www.novinite.bg/articles/153224/Plashtaniyata-v-broj-ostavat-do-10-000-lv", "text": "Депутатите запазиха прага на плащанията в брой на 10 000 лв. Това се случи след като народните представители отхвърлиха на второ четене предложения текст на вносителя, информира Агенция „Фокус“.Предложението, прието в пленарната зала на първо четене, беше прагът на кешовите плащания да се намали от 10 000 лв. на 5 000 лв. Текстът обаче беше отхвърлен в рамките на второто четене по искане на БСП, Обединени патриоти, ДПС и ВОЛЯ.„За“ отхвърлянето му гласуваха 101 народни представители, „против“ – 52 и „въздържали се“ - 9.  ", "date": "2017.11.22", "title": "Плащанията в брой остават до 10 000 лв."}
{"url": "http://www.novinite.bg/articles/153235/Energijna-strategiya-predvijda-do-4-ot-dohodite-ni-da-otivat-za-tok", "text": "\r\nОграничаване на нарастването и постепенно намаляване на цените на електрическата енергия за индустрията. Разходите на домакинства за енергия да не надвишава 4% от доходите им. При производството на електроенергия ще се използват предимно български суровини.\r\nТова е записано в идейния проект \"Стратегия за развитието на енергетиката в България с хоризонт 2030 година\". Стратегията е разработена от екип с ръководител Проф. Христо Василев и бе поставена на публично обсъждане в Дома на науката и техниката в София.\r\nОт думите на проф. д-р.инж. Христо Василев по време на публично обсъждане стана ясно още, че в стратегията е записано включително и ограничаване на заболяванията, вследствие на замърсен въздух. Според стратегията ще се намали енергийната бедност на населението и ще се подобри качеството на отоплението.\r\nЗапазването на броя на работните места в сектор Енергетика, и в частност \"Марица изток\" чрез създаване на високотехнологична зона е един от приоритетите в сектора.\r\nЦелите ще бъдат постигнати основно с частни инвестиции, но без държавни гаранции. В стратегията се твърди, че цената от фотоволтаичните централи ще е по-ниска от енергията от атомни, термични и др.\r\n", "date": "2017.11.22", "title": "Енергийна стратегия предвижда до 4% от доходите ни да отиват за ток"}
