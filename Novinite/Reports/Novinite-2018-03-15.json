{"url": "http://www.novinite.bg/articles/157671/Balgariya-na-parvite-mesta-po-jeni-na-rakovodni-pozicii", "text": "Все повече жени заемат ръководни позиции. Над една трета от ръководителите в Европа са представители на нежния пол.България е сред лидерите по този показател.В четвъртък София е домакин международната конференция \"Жените в бизнеса\".Все повече се повишава и приносът на нежната част от обществото в семейния бюджет. В половината от семействата приходът на мъжете и жените е вече е равен, а цели 27 процента от домакинствата се оглавени от жени.  ", "date": "2018.03.15", "title": "България - на първите места по жени на ръководни позиции"}
{"url": "http://www.novinite.bg/articles/157651/GERB-obvini-kmeta-na-Provadiya-v-narusheniya-za-05-mln-leva", "text": "ГЕРБ внасят сигнал до главния прокурор Сотир Цацаров за финансови нарушения на кмета на Провадия Филчо Филчев за половин милион лева, предаде БГНЕС.\"Запознаваме ви с констатираните фрапиращи нарушения в Община Провадия. Говорим за един „Филчогейт“, за неправомерни действия на кмета от БСП Филчо Филчев\", заяви на брифинг депутатът от ГЕРБ Александър Иванов.Той твърди, че в доклада на Държавната агенция за финансова инспекция са открити множество нарушения, като най-стряскащото било за използването на държавен ресурс в размер на почти половин милион лева без проведената задължителна обществена поръчка.„Подготвили сме сигнал до главния прокурор, който ще внесем днес. Когато човек се запознае с доклада на Държавната агенция за финансова инспекция от 2016 година по отношение на меко казано безобразното управление на кмета от БСП Филчо Филев единственото, което го обхваща е ярост“, каза заяви бившият депутат от ГЕРБ Антон Тодоров.„Тя бива заменена от липса на справедливост, която в 34-те общини на БСП е видима. Това е моделът, който БСП налага. Някои биха го нарекли феодализация на българските общини. Няма да възроптаем срещу тази формулировка“, каза още Тодоров. ", "date": "2018.03.15", "title": "ГЕРБ обвини кмета на Провадия в нарушения за 0,5 млн. лева"}
{"url": "http://www.novinite.bg/articles/157666/Peti-den-prodaljava-bedstvenoto-polojenie-v-Bregovo", "text": "Продължава обявеното от неделя бедственото положение в Община Брегово. Според кмета Милчо Лалов, няма гаранция за стабилността на дигите, затова настоява експерти от „Напоителни системи“ отново да извършат оглед на състоянието на защитните съоръжения по река Тимок.Денонощно, на пълен капацитет работят помпите за отводняване на терените. Нивото на река Тимок се повишило с около 20 сантиметра, но продължава да е по-ниско от това на събралата се вода извън защитните съоръжения.Земеделски площи и дворове в града бяха залети от придошлата още извън пределите на страна вода, както и от подпочвените води в района. Заради прогнозата за дъжд след неделя, спасителните екипи са в готовност да реагират.Взети са нови проби за качеството на питейната вода. ", "date": "2018.03.15", "title": "Пети ден продължава бедственото положение в Брегово"}
{"url": "http://www.novinite.bg/articles/157652/Siderov-za-Simeonov-Poznavame-se-ot-uchenici-minavame-prez-fazi", "text": "\"Отношенията ни с Валери Симеонов могат да стигат до различни фази, да минават през различни тоналности. Познаваме се от ученици, минавали сме през различни фази. Не преекспонирайте влиянието на личностните отношения върху цялостното управление\".Така съпредседателят на \"Обединените патриоти\" Волен Сидеров за отношенията си с друг от лидерите на формацията - Валери Симеонов, след като през последните дни двамата показват противоположни позиции по различни теми, свързани с Русия. След като лидерът на НФСБ нападна руския патриарх, Сидеров поиска той да се извини и заяви, че управляващата коалиция може да продължи и без Симеонов да е вицепремиер. Днес обаче председателят на \"Атака\" е на друго мнение и обяви, че ако се поиска оставката на вицепремиера от НФСБ, това ще рече разваляне на коалицията.\"Различни сме, но в едно сме се разбрали - изборът на българите за първи път е патриотична коалиция да бъде третасила и ДПС да не е балансьор. Това е един шанс, който не трябва да пропиляваме\", каза още лидерът на \"Атака\".Той каза още, че ако управляващата коалиция се разпадне, това ще означава предсрочни избори и възможност БСП и ДПС отново да бъдат във властта. \"Това не е приемливо за хората и не се приема от българите\", каза още той. Съпредседателят на \"Обединените патриоти\" коментира и думите на Цветанов, че президента Румен Радев се държи повече като лидер на политически проект. \"Румен Радев е нов политик, който се учи и се старае. Неведнъж съм казвал добри думи за него\", каза Сидеров и предизвика Цветан Цветанов:\"Ако Цветан Цветанов може да направи коремно възлизане- да пробва и да се изравнят, да стиснат ръце\", каза патриотът.Лидерът на \"Атака\" не спря до тук с коментарите за \"коремното\", което държавният глава направи. \"Радев показа не лоша физическа форма с това коремно възлизане. Тренирал съм спортна гимнастика, само че то се прави от вис. Малко със замах го направи, но все пак на тези години и с костюм беше много добре - поздравявам го\", каза още Сидеров. ", "date": "2018.03.15", "title": "Сидеров за Симеонов: Познаваме се от ученици, минаваме през фази"}
{"url": "http://www.novinite.bg/articles/157643/Na-25-mart-se-vavejda-lyatnoto-chasovo-vreme", "text": "На 25 март, в 3 часа през нощта се въвежда лятното часово време, информира институтът по метрология. Часовниците ще бъдат преместени с един час напред.На 28 октомври ще стане връщането към астрономическото време в 4 часа през нощта. Тогава часовниците ще бъдат върнати един час назад.", "date": "2018.03.15", "title": "На 25 март се въвежда лятното часово време"}
{"url": "http://www.novinite.bg/articles/157654/Peticiya-iska-ostavkata-na-shefa-na-BABH-zaradi-umartvyavaneto-na-nad-100-divi-ptici", "text": "Оставката на изпълнителния директор на Българската агенция по безопасност на храните д-р Дамян Илиев заради изземането и умъртвяването на повече от 100 диви птици от столичния зоопарк поиска международната неправителствена организация \"Четири лапи\". Те откриха и петиция с искане за оставката на д-р Илиев. Към него до момента са се присъединили над 3 000 души.От случая минаха повече от две седмици, в които нямаше изявление на д-р Илиев. Без отговор остават и 12-те въпроса, поставени от \"Четири лапи\":1. При положение, че птиците са внос от държава в ЕС, за която БАБХ твърди, че има данни за птичи грип, защо животните не са били умъртвени от служители на БАБХ още във Видин, а са изпратени чак до София, потенциално разнасяйки заразата из голяма част от страната?2. Защо от БАБХ отказват да признаят столичния зоопарк за спасителен център, макар той да е обявен за такъв със заповед на Министъра на околната среда и водите още през 2012 г.?3. В Зоологическа градина - София от години редовно се настаняват под карантина внесени контрабандно птици с недоказан произход. Каква процедура са прилагали досега от БАБХ в тези случаи и защо точно сега агенцията реши да изземе и умъртви птици, настанени с решение на друг компетентен орган - Регионална служба за околна среда и води - Монтана?5. Защо при изземането на птиците от Зоологическа градина - София служителите на БАБХ не са уведомили органа, разпоредил настаняването на птиците в зоопарка - РИОСВ - Монтана?6. Защо служителите на БАБХ са иззели и умъртвили птиците при влязло в сила определение на Административния съд, спиращо заповедта на за умъртвяване, за което в БАБХ са били уведомени навреме и което така и не е обжалвано до изтичането на законовия срок за това?7. При съмнения за наличие на птичи грип, защо служителите на БАБХ са предпочели да транспортират птиците на повече от 50 км от зоопарка, потенциално разнасяйки заразата, вместо да вземат съответните проби докато птиците са били под строга карантина?8. Защо първоначално от пресцентъра на БАБХ обявиха, че не са взети проби от птиците за птичи грип, а по-малко от 24 часа след това обявиха, че такъв е открит при две от умъртвените птици? Какъв е щамът на вируса, открит във взетите проби?9. Защо проби за птичи грип са взети след умъртвяването на птиците, а не преди това, непосредствено след задържането им или след настаняването им в зоопарка?10. Уведомила ли е БАБХ за положителните проби Европейската комисия и страните членки на ЕС и Международната организация за здравеопазване на животните (OIE) в 24-часов срок след констатиране на заболяването, каквото задължение има съгласно българското законодателство и сключените международни споразумения? На страницата на последната няма информация за този случай, но вече е качена такава за случай на птичи грип в Генерал Тошево, установен седмица след този в зоопарка.11. Защо изпълнителният директор на БАБХ д-р Дамян Илиев отказва да прави изявления по случая?12. Използва ли БАБХ подобни случаи и съмнения за заболявания по животните като птичи грип, за да оказва натиск върху неудобни фермери, ветеринарни лекари или обекти, в които се отглеждат животни?От „Четири лапи“ настояват за отговор на поставените въпроси, като вече са изпратили искане за достъп до обществена информация до БАБХ. От организацията са изпратили и запитване дали са информирани за случая до съседните на България държави, Европейската комисия и Международната организация за здравеопазване на животните.Експертите на „Четири лапи“ са категорични, че с действията си БАБХ не само е нарушила редица нормативни актове, но и потенциално е изложила на риск здравето на хора и животни, се казва в съобщението им.", "date": "2018.03.15", "title": "Петиция иска оставката на шефа на БАБХ заради умъртвяването на над 100 диви птици"}
{"url": "http://www.novinite.bg/articles/157653/GERB-Prezidentat-veche-govori-kato-lider-na-politicheski-proekt", "text": "Зам.-председателят на ГЕРБ Цветан Цветанов нападна държавния глава Румен Радев с намек, че подготвя политически проект. \"Румен Радев е човек, който вече говори като заявка.... Говори повече като лидер на политически проект, а не като президент на България\", каза Цветанов пред журналисти.На въпрос дали има информация за нов политически проект, Цветанов отговори единствено: \"За всички вече ясно\". По думите на Цветанов в момента БСП и президента действат координирано и целят \"политическа дестабилизация и криза, която да доведе до предсрочни парламентарни избори и съставяне на служебен кабинет\". Ако се стигне до служебен кабинет, според Цветанов: \"Това означава удовлетворяване на желанието на БСП да участва в управлението, както имаха кратката възможност да го направят по време на служебния кабинет на Румен Радев\".Цветанов каза още, че в момента БСП и президента изпадат в международна изолация. Цветанов каза още, че не е възможно да няма стенограма от срещата между държавния глава и руския патриарх и за пореден път настоя тя да бъде оповестена, за да \"се разсеят всички съмнения дали националният ни интерес е бил защитен\".\"Винаги, когато се правят международни срещи и то на такова ниво - се видят стенограми. Дори на работни срещи, които президентът организира, има стенограф и се водят записи\", каза още председателят на парламентарната група на ГЕРБ. Още в началото на готината се появи информация, че президентът смята да прави своя партия. Малко след това Румен Радев категорично отрече да има такива намерения.", "date": "2018.03.15", "title": "ГЕРБ: Президентът вече говори като лидер на политически проект"}
{"url": "http://www.novinite.bg/articles/157655/Shefchovich-Balgariya-e-naj-podhodyashta-za-gazov-hab", "text": "България е най-подходяща да бъде център на газов хъб, защото нейното географско разположение благоприятства това, заяви вицепрезидентът на Европейската комисия и еврокомисар за енергийния съюз Марош Шефчович, предаде БГНЕС. Преди това Борисов запозна подробно Шефчович с газовия хъб „Балкан”.Шефчович подчерта, че България има добра развита мрежа от интерконекторни връзки със съседните страни, като се започне от интерконектора между България и Гърция, който се изгражда с европейски пари и европейска подкрепа.„С премиера Борисов говорихме тази сутрин, че има много голям напредък по изграждането на интерконектора България-Турция. По интерконектора България-Румъния предстоят да се изградят още няколко компресорни станции, за да бъде още по-ефективен. Създава се една много добра връзка. Отново с европейска помощ се създава и интерконектора България-Сърбия. Има много силна газова ликвидност в региона. Това е подкрепено от ЕК“, заяви той.„Нашата цел е България да се превърне от страна, която транзитира газ, в страна, която е търговец на газ“, подчерта той.Министър Теменужка Петкова заяви, че днес предстои подписването на договор с избрания изпълнител за изготвяне на предпроектно проучване за газоразпределителния център на територията на България.„В рамките на 40 работни дни той трябва да изготви тези материали и те трябва да бъдат факт. Мисля, че имаме много сериозен напредък в тази посока“, добави тя. Вицепрезидентът на ЕК коментира и сделката за ЧЕЗ.„Продажбата на българския клон на ЧЕЗ на компанията „Инерком” е сделка между две частни компании”, заяви Шефчович. „Разговаряхме с премиера Бойко Борисов във връзка с продажбата на ЧЕЗ. Съгласихме се, че това е сделка между частни компании. Имаме информация, че всички отговорни органи в България извършват необходимите оценки и проверки”, каза вицепрезидентът на ЕК.Шефчович не коментира възможността за държавно участие. Той още веднъж подчерта, че ЕК не се меси в частни търговски спорове, но настоява сделките да не нарушават европейското законодателство.„Искам да повторя, че това е една сделка между частни компании и ние от Еврокомисията бихме искали да знаем, че се спазват всички принципи и закони, които са в европейското законодателство“, подчерта Шефчович.Той отбеляза, че за момента е много трудно да се говори дали сделката нарушава някакви директиви на ЕС, защото все още не е финализирана.„Трябва да се види най-напред как ще бъде финализирана сделката, дали е спазен третия енергиен пакет. Едва тогава би могла да се произнесе главна дирекция „Конкуренция“ или главна дирекция „Енергетика“, добави Шефчович.По време на срещата си с Марош Шефчович премиерът Борисов посочи също, че като ротационен председател на Съвета на ЕС България ще продължи действията си за постигане на стабилен Европейския енергиен съюз и положителни резултати по приоритетните теми в областта на енергетиката.", "date": "2018.03.15", "title": "Шефчович: България е най-подходяща за газов хъб"}
{"url": "http://www.novinite.bg/articles/157659/Deputat-ot-BSP-si-plashta-SOT-a-s-pari-ot-partijnata-kasa", "text": "С партийни пари на Областния съвет на БСП във Варна са плащани сметките за СОТ за апартамент на депутата Красимир Янков. Това става ясно от договор между Областния съвет на партията в морския град и варненска охранителна фирма, сключен на 02.07.2015 г. за срок от една година, съобщава . В договора въпросният обект е описан като частен дом, а за отговорник и лице за контакт самият Янков. Проверка установи, че той има и регистрация на адреса, а разходните ордери потвърждават, че сметките за охрана са плащани с пари на партията.Красимир Янков не крие амбициите си за вътрешен министър, гонейки в парламента всяка тема по сигурността. Учудване буди фактът защо при този скандален случай той е против закона за частните охранители, при положение, че самият той е ползвал такива, и то на гърба на БСП. Тепърва се задава нов скандал с него и приближения му кмет на Провадия Филчо Филев, срещу когото днес от ГЕРБ внасят до главния прокурор сигнал за злоупотреби. Според запознати лично Янков е лобирал за това Филев да получи  подкрепата на БСП. ", "date": "2018.03.15", "title": "Депутат от БСП си плаща СОТ-а с пари от партийната каса"}
{"url": "http://www.novinite.bg/articles/157663/Avstrijskiyat-kancler-Sebastiyan-Kurc-pristigna-v-Sofiya-za-sreshta-s-Bojko-Borisov", "text": "31-годишният Курц, който е най-младият политически лидер в света, трябваше да посети България в средата на февруари, но визитата му беше отложена по здравословни причини.Акценти в разговора му с Борисов са задълбочаването на двустранните отношения, както и предаването на ръководството на Съвета на Европейския съюз, което Австрия ще поеме от България на първи юли. ", "date": "2018.03.15", "title": "Австрийският канцлер Себастиян Курц пристигна в София за среща с Бойко Борисов"}
{"url": "http://www.novinite.bg/articles/157664/Borisov-Svetat-varvi-glavolomno-kam-konflikt", "text": "\"Векове наред сме били под владичество, иго, робство, както искате го наречете. Не за ден или два, а за 5 века. Виждате за съжаление все по-излизам лош пророк, от няколко месеца казвам как ще се влошат отношенията и накрая ще стигнем до най-лошото\", заяви премиерът Бойко Борисов, предаде БГНЕС. \"Светът върви главоломно към конфликт, виждате вече, че политиците с имена, държави си говорят за ракети, войни и все по-реален става страхът на хората. Недалеч от нашата граница Турция води война. Апелирам дипломацията и ние да направим всичко необходимо да решим кризата с дипломатически средства\", призова още Борисов.", "date": "2018.03.15", "title": "Борисов: Светът върви главоломно към конфликт"}
{"url": "http://www.novinite.bg/articles/157630/Parlamentat-osvobodi-Georgi-Gatev-ot-Nacionalnoto-byuro-za-kontrol-na-SRS", "text": "Парламентът прекрати правомощията на заместник-председателя на Националното бюро за контрол на специалните разузнавателни средства Георги Гатев заради отнет достъп до класифицирана информация до ниво \"Строго секретно\". Решението беше гласувано единодушно със 111 гласа \"за\" и без дебати.Държавната агенция \"Национална сигурност\" отне достъпа на Гатев до класифицирана информация с гриф \"Строго секретно\" след искане на прокуратурата заради данни, че той е нарушил служебните си задължения. Гатев обжалва акта за отнемане на разрешението му първо пред Държавната комисия за сигурността на информацията, а след това и във Върховния административен съд.В средата на януари ВАС отхвърли окончателно жалбата му срещу ДКСИ, заради отказа ѝ да възстанови отнетия му от ДАНС достъп до секретна информация.Славчо Велков от \"БСП за България\" поиска Гатев да бъде допуснат в пленарната зала и ако се наложи и има желание, да бъде изслушан. Предложението му обаче беше отхвърлено.Димитър Лазаров от ГЕРБ посочи, че искането е неоснователно, защото е налице влязъл в сила административен акт, с който е потвърдено отнемането на достъпа.Предвид настъпилата несъвместимост, Народното събрание освободи Георги Гатев от Националното бюро за контрол на СРС преди изтичането на мандата му. ", "date": "2018.03.15", "title": "Парламентът освободи Георги Гатев от Националното бюро за контрол на СРС"}
{"url": "http://www.novinite.bg/articles/157641/Zadarjaha-maj-zaradi-bludstvo-s-8-godishno-dete", "text": "Софийска районна прокуратура задържа мъж за блудство с 8-годишно дете. Посегателството се случило на 13 март вечерта, на етажна площадка на кооперацията в която живее извършителят.Мъжът е задържан за 72 часа. Наблюдаващият прокурор е разпоредил на извършителя да се наложи най-тежка мярка за неотклонение \"задържане под стража\".", "date": "2018.03.15", "title": "Задържаха мъж заради блудство с 8-годишно дете"}
{"url": "http://www.novinite.bg/articles/157627/Zdravni-inspektori-izlizat-na-protest", "text": "Здравните инспектори излизат на протест на професионалния си празник - 15 март. Те искат достойно заплащане за труда си и адекватно отношение към проблемите в системата от страна на Министерството на здравеопазването.Протестът е национален, прояви ще има в редица градове в страната.Недоволството на служителите на Регионалната здравна инспекция в Смолян ще протече по символична форма, като всички ще бъдат с лентички на реверите си. Те не са съгласни с отношението към тях, тъй като има служители с над 30-годишен стаж зад гърба си, които получават минимално възнаграждение. Това са квалифицирани специалисти - медицински лаборанти, експерти и здравни инспектори.Протест ще има и в Пазарджик. Намеренията на недоволните там са да покажат за доказателство фишовете си по време на протеста. Той ще се състои въпреки обявеното вчера от Министерството на здравеопазването повишение на заплатите на здравните инспектори с 18%, с което средното възнаграждение ще стане 754 лева вместо досегашните 640. Промяната, постигната след над 10-годишни усилия, е довела до смекчаване на проявата, но хората от системата остават в готовност за нови протести.Ще протестират и служителите на РЗИ-Добрич. С искане за справедливо заплащане на труда излизат на улицата и служителите в здравната инспекция в Силистра. Те ще протестират мирно пред сградата на службата в града от 12.00 до 12.30 ч.", "date": "2018.03.15", "title": "Здравни инспектори излизат на протест"}
{"url": "http://www.novinite.bg/articles/157649/Okonchatelno-6-g-i-polovina-zatvor-za-shofora-ubil-dve-deca-v-Lesidren", "text": "6 години и 6 месеца ще лежи в затвора шофьора Филип Михайлов, убил две деца край Лесидрен, реши окончателно Върховният касационен съд. Така ВКС потвърди решението на апелативния съд във Велико Търново, съобщи 24 часа.На 11 август 2015 година при нелегална гонка с над 120 километра в час Филип Михайлов прегази три деца, които вървели встрани от пътя. Две от тях - Велислава Цанкова и Марино Цветанов - загинаха на място, а третото беше ранено.Окръжният съд в Ловеч осъди Михайлов на осем години затвор при строг режим. На водача беше забранено да управлява моторно превозно средство за период от 10 години. Присъдата обаче беше обжалвана и Апелативният съд във Велико Търново намали наказанието на пет години. Срокът, в който Михайлов няма право да шофира, също беше намален – от 10 до седем години. Тричленен състав на Върховния касационен съд определи аргументите на въззивната инстанция за намаляването на присъдата като неправилни.Делото постъпва за втори път във ВКС. В мотивите на настоящото решение пише, че шофьорът е управлявал колата със скорост, надвишаваща значително разрешената за пътния участък от 90 км/час – а именно 122,44 км/час. Според съда, ако е карал с до и под 90 км/час, Михайлов е щял да избегне удара.", "date": "2018.03.15", "title": "Окончателно: 6 г. и половина затвор за шофьора, убил две деца в Лесидрен"}
{"url": "http://www.novinite.bg/articles/157640/Zaharieva-za-sluchaya-Skripal-Vseki-izpolzvasht-himicheski-otrovi-tryabva-da-bade-osaden-naj-strogo", "text": "Външният министър Екатерина Захариева изрази категоричното си несъгласие за използването на отровни химикали, като поводът за това бе случаят с отравянето на двойния агент Сергей Скрипал и дъщеря му Юлия във Великобритания. В Twitter тя написа: „България стои до своя съюзник Обединеното кралство. Използването на отровни химикали е незаконно и трябва да бъде осъдено по най-твърдия възможен начин”. Тя адресира туита си до британския външен министър Борис Джонсън.В сряда Великобритания обяви, че гони 23 руски дипломати във връзка със случая „Скрипал”. Руските дипломати имат една седмица да напуснат Острова, заяви Тереза Мей.Премиерът на Обединеното кралство нарече предполагаемите действията на Москва срещу бившия полковник от ГРУ Сергей Скрипал „незаконна употреба на сила срещу Великобритания”.Русия отрича да е замесена в отравянето.ФАКТИ ПО СЛУЧАЯ \"СКРИПАЛ\":Сергей Скрипал и дъщеря му Юлия бяха открити в безпомощно състояние на пейка в град Солсбъри на 4 март.Скрипал е бивш руски агент, който през 2006 г. е осъден на 13 години затвор за шпионаж в полза на Великобритания. 4 години по-късно е един от четиримата затворници, освободени от Москва в замяна на 10 руски шпиони, задържани от ФБР.Скрипал се установява в град Солсбъри, Великобритания.Съпрагата на Скрипал, по-големият му брат и синът му починаха през последните 2 години. Според семейството част от тях са умрели при мистериозни обстоятелства.Британското разследване сочи, че Скрипал и дъщеря му са отровени с нервнопаралитичното вещество „Новичок”. То е разработено в бившия Съветски съюз през '70-те и '80-те години.„Новичок” е силно токсично нервнопаралитично вещество. Той е четвърто поколение отровен газ, чиито съставни части са селскостопански химикали. „Новичок” предизвиква забавяне на сърдечния ритъм и ограничаване на въздушните пътища, което води до смърт от задушаване. Една от основните причини да се произвеждат тези вещества е, че техните съставни части не са забранени.", "date": "2018.03.15", "title": "Захариева за случая \"Скрипал\": Всеки, използващ химически отрови, трябва да бъде осъден най-строго"}
{"url": "http://www.novinite.bg/articles/157672/Shefat-na-zdravnata-kasa-v-Lovech-e-arestuvan-pri-akciya-na-DANS-i-policiyata", "text": "Директорът на Районната здравноосигурителна каса в Ловеч Антонио Маринов е арестуван за срок от 24 часа днес по обяд при акция на ДАНС и полицията, съобщава БТА.Говорителят на Окръжна прокуратура - Ловеч Кирил Петров уточни, че Маринов е арестуван за длъжностно престъпление по образувано досъдебно производство за злоупотреби със средства на здравната каса.С разрешение на Окръжен съд - Ловеч е извършено претърсване в сградата на касата в Ловеч, като са иззети документи.Разпитват се и служители. Утре ще стане ясно дали Антонио Маринов ще остане в ареста. ", "date": "2018.03.15", "title": "Шефът на здравната каса в Ловеч е арестуван при акция на ДАНС и полицията"}
{"url": "http://www.novinite.bg/articles/157644/MVR-hvana-iznudvachi-osadiha-gi-za-po-malko-ot-den", "text": "За по-малко от половин денонощие МВР успя да задържи двама мъже от Тополовград за изнудване, а малко по-късно в Царево са получили и осъдителни присъди.Осъдените са с инициали Б.С., 22 годишен и С.И., 25 годишен. До задържането на мъжете се стигнало, след като около 17.00 ч. на 12 март 22-годишен мъж от Приморско подава сигнал в местното районно управление, че в дома му, разположен в животновъдната зона, влезли петима мъже.Те заявили, че той им дължи сумата от 4 000 лева или вещи на подобна равностойност, с които разполага / телевизори, хладилници и др./. В случай, че не получат парите или вещите, мъжете заплашили 22-годишния младеж с побой.В резултат на бързите полицейски действия, предприети от служителите на Районно управление – Приморско, са задържани петимата мъже, всички от Тополовград, обл. Хасково.Установено е, че преди година 22-годишният мъж от Приморско, заедно със свои роднини, работил като строител в с. Воден, обл. Ямбол.22-годишният потърпевш заявил на работодателя си , че им дължи още пари, но той претендирал връщане на сумата от 4 000 лева от парите, платени по-рано. В дома на 22-годишния мъж в Приморско, който си тръгнал след разговора с работодателя, два пъти идвали мъже, искащи въпросната сума от 4 000 лева или вещи.Мъжът не се поддал на изнудването и алармирал полицейските служители за случилото се, които при третия опит за изнудване задържали петимата извършители. Трима от тях са разпитани в качеството на свидетели, а на 22 годишния Б.С. и 25 годишния С.И., са повдигнати обвинения по чл. 143, ал. 1 от НК. Часове по-късно мъжете получили и осъдителни присъди от състав на Царевския районен съд.", "date": "2018.03.15", "title": "МВР хвана изнудвачи, осъдиха ги за по-малко от ден"}
{"url": "http://www.novinite.bg/articles/157635/ES-prizova-Slovakiya-za-barzo-razsledvane-na-ubijstvoto-na-jurnalista", "text": "Европейският съюз поиска от Словакия бързо разследване на убийството на разследващия журналист Ян Куциак и да си сътрудничи с Европейската служба за борба с измамите.В Братислава словашкият премиер Роберт Фицо предложи да подаде оставка след призиви на опозицията да го направи.Разследващият журналист Ян Куциак беше застрелян с годеницата си преди няколко седмици.Той разследваше случай на връзки между високопоставени словашки политици и италиански бизнесмени, за които се подозира, че са свързани с мафията. ", "date": "2018.03.15", "title": "ЕС призова Словакия за бързо разследване на убийството на журналиста"}
{"url": "http://www.novinite.bg/articles/157636/Balgarski-moryaci-sa-spasili-ekipaj-na-potavasht-korab-v-Meksikanskiya-zaliv", "text": "Български моряци от кораба \"Средна гора\" са спасили бедстващия екипаж на мексикански плавателен съд, съобщиха от пресцентъра на Параходство \"Български морски флот\".На 13 март по време на преход в Мексиканския залив екипажът на българския кораб, който е собственост на БМФ, е провел спасителна операция след получен сигнал за бедствие. Отначало от бедстващия кораб са поискали само провлачване, тъй като след авария в главния двигател нямат ход.След като машинното отделение на бедстващия съд започва да се пълни с вода, е поискано спасяване на екипажа и е подаден сигнал за тревога, включително със запален факел, уточняват от параходството.Командваният от капитан далечно плаване Деян Пасатов български екипаж незабавно се подготвя за действие в тежките метеорологични условия и до няколко минути 8-членният екипаж на мексиканския плавателен съд е спасен и е в безопасност на борда на българския кораб. Сред тях няма ранени и нуждаещи се от медицинска помощ, допълват от БМФ. ", "date": "2018.03.15", "title": "Български моряци са спасили екипаж на потъващ кораб в Мексиканския залив"}
{"url": "http://www.novinite.bg/articles/157642/3-dni-do-izborite-v-Rusiya-Opozicionerkata-Kseniya-Sobchak-shte-pravi-partiya", "text": "Три дни до президентските избори в Русия. Ксения Собчак, кандидат на опозицията, ще прави партия.Така руската Парис Хилтън ще покаже, че има сериозни намерения и за следващия цикъл от избори в Русия.В политиката тя влезе с актива на популярна личност от руския хайлайф, на телевизионна водеща и милионер. И с биографията на дъщеря на първия демократично избран кмет на Санкт Петербург Анатолий Собчак, която успешно използва като политическо послание.Заради близкото познанство на покойният й баща с Владимир Путин мнозина я определят като назначения от Кремъл кандидат на опозицията.„Ксения има едно важно качество - да се иронизира. Може да се смее на себе си”, коментира Сергей Калварский, продуцент-видео съдържание в щаба на Собчак.За нея говорят хората от щаба й, в който няма случайно попаднали. Професионалисти с опит, наети да изгражда новия публичен образ на Ксения Собчак.„Да, това е партия, която все още няма име. Както и сами виждат, всичко се случва пред очите ви. Но, отговорът е „да”, ще има партия”, заяви Марина Литвинович, политолог в щаба на Собчак.Политологът Марина Литвинович за първи път работи по президентската кампания на Борис Елцин през 1996 г.„В политиката нещата са много прости - тя винаги е сума от различни, понякога дори противоположни или паралелни интереси. Политиката не е вакуум”, коментира Литвинович.И така отговаря на въпроса помагал ли е Кремъл в посочването на Ксения Собчак за лидер на опозицията, в опит да изтласка Алексей Навални от там.„Случи се припокриване на интереси. На Кремъл му беше интересно Ксения да привлича внимание в тази президентска кампания, а на нея й беше интересен стартът на политическата й кариера. Знаете, че у нас не може да се участвате в избори, ако не Ви разрешат. За нея сметнаха, че е несериозен, безопасен кандидат и решиха - нека момиченцето се яви на избори. Никой не мислеше, че за 3-4 месеца тя ще се превърне в човек, който се занимава със сериозна политика”, коментира още ЛитвиновиЗа да стане част от екипа на Собчак Сергей Калварский  се връща от  Америка, където живее със семейството си. Успешно менажира видеопасланията и дигиталното съдържание в кампанията. Калварски е от близкото обкръжение на покойния баща на Ксения - Анатолий Собчак.„Може да се каже, че не Америка, а наблюденията, които натрупах покрай президентската битка между Хилъри Клинтън и Доналд Тръмп, се превърнаха в безценен опит. Направи ми впечатление, че социалните медии станаха доста по-влиятелни от телевизията”, коментира Калварский.Американският опит се прилага доста успешно в кампанията на Ксения Собчак.  Социологическите проучвания показват, че електоратът, който най-много й симпатизира, са хората с висше образование от големите градове. За това екипът й използва всички Интернет платфори, за да достига до тях.На митинг довечера Ксания Собчак ще покаже новия си партньор в политиката бившия депутат от партия Яблоко – Димитрий Гутков, с когото ще положат основите на новата партия.", "date": "2018.03.15", "title": "3 дни до изборите в Русия: Опозиционерката Ксения Собчак ще прави партия"}
{"url": "http://www.novinite.bg/articles/157624/George-Ivanov-otkaza-albanskiyat-da-e-oficialen-v-Makedoniya", "text": "Македонският президент Георге Иванов отказа да подпише закона за употреба на езиците, с който албанският става втори официален език в Македония, с което може да доведе до нова политическа криза в малката балканска страна, предаде АП.Законът беше приет вчера за втори път на фона на протести в парламента и пред сградата. През януари президентът Иванов вече отказа да го подпише.Според македонската конституция президентът не може да наложи вето на закон, одобрен два пъти от парламента. Иванов обаче направи изявление, че парламентарната процедура не е била спазена и отказва да го подпише.\"Като президент на Република Македония не мога да позволя това. Конституцията и собствената ми съвест не ми позволяват да подпиша указ, одобряващ такъв закон\", заяви президентът.", "date": "2018.03.15", "title": "Георге Иванов отказа албанският да е официален в Македония"}
{"url": "http://www.novinite.bg/articles/157637/VMRO-poiska-ot-sada-da-zalichi-antibalgarskata-partiya-DOST", "text": "Не само фондацията, която е подкрепяла антибългарската партия ДОСТ, самата ДОСТ трябва да бъде заличена от съда. Това се казва в позиция на ВМРО, разпространена до медиите.Скандалната фондация „Бату платформ\" беше заличена от съда. Фондацията доби печална известност, след като на практика подпомогна гласуването за ДОСТ на парламентарните избори, раздавайки хранителни продукти. Решението на съда не подлежи на обжалване.Патриотите от ВМРО приветстват заличаването, но истината е, че самата противоконституционна партия ДОСТ подлежи на заличаване. Воеводите напомнят, че партии на етническа и верска основа са забранени от Конституцията.\"Партия ДОСТ в годините се доказа като оръдие на новите османски амбиции на турското ръководство. Тези амбиции проличаха и в последните изказвания на Ердоган. Преди дни той отново направи намек за протегната ръка към населението от Кърджали и региона и към всички, които по душа се чувстват турци\", заявяват от ВМРО.От партията припомнят, че именно Обединените патриоти, дни преди парламентарните избори миналата година на два пъти са блокирали границата с Турция и са успели да спрат изборните туристи.ВМРО подаде сигнала до прокуратурата партия ДОСТ да не бъде регистрирана.Воеводите прилагат и следната хронология на скандала:През март 2017 г. по сметките на „Бату платформ\" са получени 100 000 евро от турската банка Turkkiye Vakiflar Bankasi без данни за субекта на преведената сума. Сдружението е използвало парите, за да закупи хранителни продукти - захар, брашно, ориз, макарони и др., които са разпределени в пакети с индивидуална стойност по 30 лв.Държавното обвинение твърдеше, че пакетите са раздавани безплатно на български граждани - мюсюлмани, „за да бъдат мотивирани да гласуват за ДОСТ на парламентарните избори\". Партията на Лютви Местан не успя да събере нужните гласове, за да влезе в 44-ото Народно събрание.Получаването на парични средства от анонимен източник в чужда държава и финансирането с тях на предизборна агитация е в нарушение на Изборния кодекс, както и на текста от Конституцията, който забранява на сдруженията да извършват политическа дейност, присъща само на партиите.Патриотите от ВМРО напомнят, че предстои сериозна дейност по разчистване на чуждите влияния от мюсюлманското изповедание у нас. Това пряко засяга националната сигурност, както и цивилизационната принадлежност на българските граждани към евроатлантическите структури и ценности.", "date": "2018.03.15", "title": "ВМРО поиска от съда да заличи антибългарската партия ДОСТ"}
{"url": "http://www.novinite.bg/articles/157647/Balgarska-styuardesa-zagina-v-Uganda", "text": "Българска стюардеса загина на международното летище в столицата на Уганда. Това става ясно от съобщение в Туитър, където е публикувана и снимка от инцидента, информира БГНЕС. По неофициална информация българката е изпаднала от самолет на пистата.Става дума за Боинг 777 на авиокомпания \"Емирейтс\", който е бил паркиран на международното летище \"Ентебе\". Стюардесата е била прехвърлена по спешност в болницата \"Кисуби\", където е починала от тежките наранявания след падането. Гражданската авиация на Уганда съобщи, че инцидентът е станал вчера на международното летище в страната. ", "date": "2018.03.15", "title": "Българска стюардеса загина в Уганда"}
{"url": "http://www.novinite.bg/articles/157648/Parij-Rusiya-stoi-zad-napadenieto-nad-Skripal-i-dashterya-mu", "text": "Франция смята, че Русия стои зад нападението срещу бившия руски шпионин Сергей Скрипал. Това обявиха от Елисейския дворец, след като Еманюел Макрон е разговарял с по телефона с премира Тереза Мей.От офиса на френския президент потвърдиха, че от началото на седмицата Великобритания е информирала Франция за събраните доказателства от разследващите.Засега Париж не е обявил, че ще предприеме конкретни действия срещу Москва.", "date": "2018.03.15", "title": "Париж: Русия стои зад нападението над Скрипал и дъщеря му"}
{"url": "http://www.novinite.bg/articles/157660/Slovashkiyat-prezident-prie-ostavkata-na-premiera", "text": "Словашкият президент прие оставката на премиера Роберт Фицо, който предложи да се оттегли поради публичното осъждане заради убийството на разследващия журналист Ян Куциак.Партията на Фицо „Смер-СД“ ще предложи друг кандидат на мястото ву, съобщават от партията „Мост-Хид“, която е най-малкият партньор в управляващата тристранна коалиция. „Смер-СД като най-голяма (коалиционна) партия ще предложи своя кандидат за премиерския пост. Президентът се съгласи с това , заяви председателят на „Мост-Хид“ Була Бугар пред журналисти. Той допълни, че „една трета от министрите ще бъдат сменени“.Президенът Андрей Киска ще направи изявление за ситуацията по-късно днес.Словашките медии съобщиха, че вицепремиерът Петер Пелегрини е посочен за наследник на Фицо.Досегашният премиер се опитва с всички сили да се справи със скандала, избухнал след убийството миналия месец на Куциак и неговата годеница в дома им край Братислава. Полицията каза, че убийството на Куциак „много вероятно“ е свързано с разследването на връзки между висши словашки политици и калабрийската мафия ндрангета.Убийството и публикуваната посмъртно статия на Куциак предизвикаха вълна от антиправителствено настроение в Словакия.Управляващата коалиция е изправена пред гласуване на вот на доверие следващата седмица, уточняват БГНЕС и АФП.", "date": "2018.03.15", "title": "Словашкият президент прие оставката на премиера"}
{"url": "http://www.novinite.bg/articles/157631/Obrechena-li-e-na-bednost-Rusiya", "text": "До метростанцията в Санкт Петербург 70-годишната Ирина Семьонова продава домашно приготвени консерви от домати и патладжани, за да припечели допълнително към пенсията си, която, по нейните думите, не й стига.След като си плати сметките и лекарствата, казва, че й остават само 4000 рубли (70 долара или 57 евро) месечно от пенсията, която е 12 000 рубли.Спасението й е вилата край някогашната имперска столица, където тя отглежда зеленчуци в градината си.Ходя там през лятото, имам зеленчукова градина и продавам, това, което отглеждам. Това ми помага да оцелея, казва тя.Владимир Путин, който се готви да спечели четвърти исторически мандат на изборите на 18 март, отчита икономически растеж през първите си два мандата (2000-2008). Икономическият подем повиши личните доходи след финансовата нестабилност през 90-те години, когато много руснаци изгубиха спестяванията си.През третия си мандат в Кремъл обаче, който започна през 2012 година, след като беше премиер четири години, Путин става свидетел на спад в жизнения стандарт на хората.Русия отчита непрекъснато понижение на покупателната способност в продължение на четири години, след като икономиката беше ударена от международните санкции, наложени на Москва заради анексирането на Крим през 2014 година. Към това се прибави и последвалият спад на световните цени на петрола през 2016 година.Равнището на бедност в Русия, което се понижи от 29% през 2000 година до 10,7% през 2012-а, през 2016 година отново нарасна до 13,5 %, според най-новите официални годишни данни.През ноември Световната банка публикува доклад, според който броят на руснаците, които са предпазени от бедност, представлява по-малко от половината от населението, 46,3% или с 10 процентни пункта по-малко, отколкото през 2014 година.Ситуацията е особено тежка в руската провинция, където обикновените хора преживяват с изключително ниски заплати, а младите семейства, както често се налага, са подпомагани с мизерните пенсии на пенсионерите.Цените са невероятни, казва Вячеслав, пенсиониран механик, който живее в Малоярославец, Калужка област, югозападно от Москва.Татяна Кузнецова, на 47 години, която живее в съседното село Илинское, казва, че вече знае, че пенсията й ще бъде под 100 евро, когато се пенсионира след няколко години.Тя разказва с горчивина, че работи в завод за преработка на риба и никога няма да спести достатъчно, за да смени ръждясалата си стара кола.Според проучване на банка Credit Suisse най-богатите 10% от руснаците контролират 77% от богатството, като така страната има същото равнище на неравенство, каквото и САЩ в класация на развитите страни.Между 2000 и 2013 година правителството не трябваше да се тревожи толкова много за икономиката, казва Крис Уифър от консултантската компания Macro Advisory.Нарастването на петролното богатство всяка година, силният растеж на разполагаемия доход и достъпността на кредитирането стимулираха икономиката без правителството да се намества много, допълни той.Икономическият модел, при който се разчита на енергиен добив обаче изглежда приключва, каза той.Макар руската икономика да възобнови растежа си миналата година, средносрочните прогнози за темпа му не надхвърлят един или два процента, което е доста далеч от успехите от началото на хилядолетието.\r\n\r\nМакар да изглежда, че бедността не е засегнала сериозно популярността на Путин, руският президент посвети част от речта си по-рано този месец именно на този проблем.Той се зарече да намали наполовина \"неприемливото\" равнище на бедност до шест години и да ускори растежа до 4%.Макар да обеща инвестиции в инфраструктура, здравеопазване и жилища, той не даде ясно да се разбере откъде ще дойдат парите и не спомена бъдещи реформи, които биха помогнали да помогнат за преодоляването на структурни трудности, които има страната, като демографията.През цялото минало десетилетие чувахме тези топли думи за реформи, а това реално не доведе до нищо, каза Нийл Шиъринг, икономист от Capital Economics.Наталия Орлова, икономист от Alfa Bank, каза, че миналогодишният растеж може да се обясни с мащабно инвестиране в големи инфраструктурни проекти като тръбопровода \"Силата на Сибир\" и моста, свързващ Кримския полуостров с Русия - фактори, които вече са се изчерпали.Най-добрата стратегия е съсредоточаване върху бюджетната стабилност, тъй като санкциите пречат на всичко останало, каза тя пред АФП.Правителството си определи като цел ниската инфлация през изминалите няколко години, докато централната банка поддържа строга фискална и парична политика, която според някои подкопава перспективите за растеж.Олег Кузмин, икономист от Renaissance Capital, казва обаче, че този силно ограничаващ подход е помогнал да се избегне най-лошото.Макар стандартът на живот все още да е по-нисък, отколкото беше, икономиката е изправена пред по-малко рискове, каза той, обръщайки внимание на ниската инфлация, слабото изтичане на капитали и прочистването на банковия сектор.Това би трябвало да допринесе за още по-устойчиво развитие, заключава Кузмин.Б. ред. - Статията на М. Коренева и А. Палашано от Франс прес препечатваме в превод на БТА. ", "date": "2018.03.15", "title": "Обречена ли е на бедност Русия?"}
{"url": "http://www.novinite.bg/articles/157667/Obshto-voennite-byudjeti-na-stranite-ot-NATO-sa-957-mlrd-dolara", "text": "Общо военните бюджети на 29-те държави членки на НАТО за 2017 г. са били 957 млрд. долара, съобщи генералният секретар на пакта Йенс Столтенберг на пресконференция в Брюксел.Това гласи ежегодният доклад на шефа на отбранителната общност.В сравнение с предишната година военните разходи на САЩ са се увеличили с 46 млрд. долара, съобщава БГНЕС.Четирите европейски държави от пакта, чиито разходи за отбрана съответстват на изискването да бъдат над 2% от БВП, през 2017 г. са намалили това перо в бюджета си.Разходите са изчислени по цени от 2010 г.Великобритания е съкратила военния си бюджет от 2,15% през 2016 г. на 2,12% за миналата година. Полша го е направила от 2% на 1,9%, Гърция – от 2,41% на 2,36%, Естония – от 2,13% на 2,08%. В същото време останалите европейски държави, които все още не са стигнали до целта от 2%, са продължили с увеличаване на военните си разходи.Около една трета от доклада разглежда въпроса за разходите. В документа е отбелязано, че през 2017 г. всички страни от НАТО, с изключение на САЩ, през 2016 г. са повишили разходите си за отбрана с 4,87%.На срещата на върха в Уелс през 2014 г. страните от НАТО под натиска на САЩ поеха ангажимента в рамките на 10 години да доведат военните си разходи до 2% от БВП. Вашингтон аргументира това си настояване с руската опасност, а също и с необходимостта европейските държави да дават по-голям принос за собствената си сигурност.Тогава беше приет и ангажиментът страните от алианса да доведат до 20% от военните си бюджети разходите по закупуване на нова военна техника и въоръжения.", "date": "2018.03.15", "title": "Общо военните бюджети на страните от НАТО са 957 млрд. долара"}
{"url": "http://www.novinite.bg/articles/157668/Desetki-hilyadi-ungarci-na-demonstraciya-v-podkrepa-na-Orban", "text": "Масово шествие започна в Будапеща в подкрепа на унгарския премиер Виктор Орбан и неговото правителство, три седмици преди парламентарните избори в Унгария, на които се очаква той да спечели трети управленски мандат, предаде Асошиейтед прес. Десетки хиляди хора пресякоха моста Маргит над река Дунав въпреки проливния дъжд и се отправиха към парламента, където Орбан ще говори на днешното честване на 180-годишнината от революцията срещу управлението на Хабсбургите, предава БГНЕС. Денят е и национален празник на Унгария.  Няколко опозиционни групировки също използват повода за по-малки сбирки и чествания за паметната дата, но те се провеждат в други части на града. Големият, т.нар. \"Марш на мира\", формално е организиран от подкрепяща Орбан гражданска групировка, но бе подкрепен изцяло от управляващата партия ФИДЕС. Десетки автобуси докараха привърженици на Орбан в столицата от провинцията. Организаторите крачат начело на шествието с огромен лозунг, на който пише \"Отечеството е над всичко\", а на друг се чете \"Унгария защитава Европа\". Последният е синтез на често застъпвания от премиера мотив, че издигайки непреодолима преграда пред мигрантската вълна, Унгария де факто защитава целия континент. \"Той (Орбан) не се бои от големите сили в ЕС и се осмелява да плува срещу течението. Той защитава интересите на унгарците\", каза 51-годишният Имре Чордаш, облечен в традиционна унгарска носия от 16 век. Към шествието се присъединиха и специално пристигнали за случая хиляди представители на управляващата в Полша консервативна партия \"Право и справедливост\", която е съюзник на унгарското правителство в опозицията му срещу Брюксел по въпросите на миграцията, затягането на контрола върху съдебната система и медиите, отбелязва Ройтерс. Те издигат лозунга \"Ние сме с теб, Виктор!\". ", "date": "2018.03.15", "title": "Десетки хиляди унгарци на демонстрация в подкрепа на Орбан"}
{"url": "http://www.novinite.bg/articles/157665/Pochistvat-kanala-kojto-navodnyava-patya-Burgas-Sozopol", "text": "За първи път след 30 години в Бургас започна почистването на канала, свързващ езерото Вая с Черно море. Заради наноси и битови отпадъци, които са попаднали в него при всеки проливен дъжд или топене на снегове, нивото на водата се покачва и залива пътя Бургас-Созопол.При всеки проливен дъжд или снеготопене водата от канала залива складовите бази и автосервизи, разположени непосредствено до канала, свързващ езерото Вая и Черно море.Каналът не е чистен от 1986 година. Преди около осем години с помощта на лишени от свобода и доброволно участие на фирми от района е направено рязане на тръстики и частично почистване.Заради липса на държавно финансиране областната администрация в Бургас кандидатства и печели проект по трансгранично сътрудничество, но само за 400 метра от 700-те от канала.За 9 месеца трябва да бъдат изкарани тонове отпадъци. Ще се търси финансиране и за останалите 300 метра от канала.", "date": "2018.03.15", "title": "Почистват канала, който наводнява пътя Бургас-Созопол"}
{"url": "http://www.novinite.bg/articles/157646/Neobhodima-e-nacionalna-strategiya-za-ranno-detsko-razvitie", "text": "Необходимо е изработване на национална стратегия за ранно детско развитие, насочена към децата от 0 до 7 години - това е една от препоръките в изследване за ранното детско развитие в България, направено от фондация \"За нашите деца\", сдружение \"Дете и пространство\" и БАН. Изследването очертава основните предизвикателства пред страната ни, свързани с детското благосъстояние, и негативните тенденции, сред които смъртност при децата до 1 година, над средната за Европейския съюз, голям процент деца в риск от бедност и много деца от бедни семейства, които не ходят на детска градина. Документът отправя и препоръки към здравната, образователната и социалната система заподобряване на системите за ранно детско развитие. Над 43% от децата у нас живеят в риск от бедност, около 6,5% от децата до 5 години са с изоставане в ръста, а над една четвърт от тях са с различна степен на анемия - това са някои от негативните тенденции, очертани в изследването за ранно детско развитие, представено на конференция, организирана от фондация \"За нашите деца\". На базата на изследването се дават и препоръки, като въвеждане на редовни домашни посещения от лекари при децата до 3 години, въвеждане на методи за ранно разпознаване на обучителните трудности в детските градини, данъчни стимули за работодатели, които наемат родители на малки деца и им осигуряват гъвкаво работно време.Изследването отчита още необходимостта от единен център за координация на отделните политики, който трябва да е институция. Държавната агенция за закрила на детето е възможен такъв център, но към момента няма такава роля и не я припознава като своя роля.   ", "date": "2018.03.15", "title": "Необходима е национална стратегия за ранно детско развитие"}
{"url": "http://www.novinite.bg/articles/157622/Medicinskoto-chudo-Stivan-Hoking-vse-oshte-zagadka-za-lekarite", "text": "Медицинското \"чудо\" Стивън Хокинг почина на 76-годишна възраст - над пет десетилетия след като лекарите, диагностицирали го с обикновено фатално неврологично заболяване, му дават не повече от две години живот, съобщават в. \"Дейли експрес\" и Франс прес. Хокинг е подложен на тестове на 21-годишна възраст, а на 22 години вече е диагностициран с амиотрофична латерална склероза (АЛС), известна също като болест на Шарко, болест на Лу Гериг, болест на моторните неврони. АЛС е неврологично заболяване, характеризиращо се с прогресивна дегенерация на моторните неврони - клетки в гръбначния и главния мозък, обикновено водеща до парализа и смърт. Болестта най-често започва със загуба на способността за движение на ръцете и краката. С течение на времето за болните става все по-трудно да преглъщат и да говорят. Впоследствие, поради засягане на мускулите на диафрагмата и гръдната стена, болните губят дихателната си способност. Това е и най-честата причина за смърт при пациентите.Въпреки обрисуваната картина Стивън Хокинг преживява близо 55 години с нелечимата амиотрофична латерална склероза - постижение, което все още е загадка за медицинската общност.Спомняйки си за времето, когато му е поставена диагнозата, Стивън Хокинг казва: \"Тогава бях отегчен от живота. Нищо не ми се струваше важно. Над мен беше надвиснал мрачен облак. В един момент изненадващо осъзнах, че се радвам на сегашния си живот повече, отколкото на предишния\". След като миналата година ученият отбеляза 75-ия си рожден ден, мнозина отново се запитаха как е оцелял толкова дълго време със заболяването. Според Лео Макклъски от университета на Пенсилвания, цитиран от \"Медикъл дейли\", забележителното оцеляване на Хокинг се дължи в известна степен на спецификата на организма му, на специфичната природа на формата на амиотрофичната латерална склероза, от която страда, както и на отличните лечение и грижи, които получава.   За бившата му съпруга Джейн Уайлд оцеляването на Стивън Хокинг е чудо. \"Когато си помисля, че са минали повече от 50 години, откакто му е поставена диагнозата, за мен това е чудо. Добре, може и да е чудо на съвременна медицина, но куражът и упоритостта на Стивън също могат да бъдат определени като чудо\", споделя Уайлд в интервю за в. \"Дейли телеграф\" през 2015 г.", "date": "2018.03.15", "title": "Медицинското „чудо“ Стивън Хокинг - все още загадка за лекарите"}
{"url": "http://www.novinite.bg/articles/157625/Cvetanov-Neseriozno-e-da-se-tvardi-che-nyama-stenograma-ot-sreshtata-na-Radev-s-patriarh-Kiril", "text": "„Несериозно е да се твърди, че няма стенограма от срещата между президента Румен Радев и руския патриарх Кирил”. Това заяви в ефира на „Здравей, България” председателят на парламентарната група на ГЕРБ Цветан Цветанов.Въпреки уверенията на държавния глава, че е пазил достойнството на България, Цветанов изрази съмнение, че това е било точно така.„Стенограмата не се предоставя, защото президентът би натрупал негативи от това, че не е защитил интересите на страната. Ако стенограмата бъде показана, може да се окаже, че позицията на президентството е странна”, коментира Цветанов.Според него БСП определили номинацията си за държавен глава, след като от руския Институт за стратегически изследвания с ръководител ген. Леонид Решетников казали, че кандидатурата на Радев е печеливша.„Президентът продължава да не говори за анексирането на Крим. Казваше още, че санкциите срещу Русия трябва да паднат”, каза още Цветанов.Той подчерта, че „не трябва да се създават условия за противопоставяне на България и Русия”.„Ние не сме против руския народ. Казваме само, че Москва не трябва да нарушава международното право”, категоричен бе лидерът на ПГ на ГЕРБ.Той коментира и темата за сделката за ЧЕЗ.„ЧЕЗ или Гинка Върбакова не са в състояние да повишават цената на тока.  КЕВР е органът, който взима окончателното решение за това. А неговите членове се избират от парламента”, каза Цветанов.Той подчерта, че депутатите на ГЕРБ са подкрепили идеята на БСП за създаване на анкетна комисия, която да проучи сделката, защото именно управляващата партия е най-заинтересована всичко да излезе наяве.„Фалшива новина е, че Борисов или правителството стоят зад сделката”, заяви Цветанов.Той упрекна опозицията в опит да генерира скандал по темата.„Те искат да ни отклонят от успехите, които имат днес България и кабинетът”, заключи лидерът на ПГ на ГЕРБ.", "date": "2018.03.15", "title": "Цветанов: Несериозно е да се твърди, че няма стенограма от срещата на Радев с патриарх Кирил"}
{"url": "http://www.novinite.bg/articles/157656/Sofiya-dava-stipendii-po-300-leva-za-badeshti-medsestri", "text": "Десет студенти, които учат за медицински сестри в МУ в София, ще получават месечна стипендия 300 лева от Столична община, реши СОС днес. За да кандидатстват за стипендия, студентите трябва да са завършили първи курс с минимум 4.50, пари през следващите 3 години на обучението ще получат първите 10 по успех. Срещу това те ще трябва да подпишатдоговор, че ще работят в общински здравни заведения 3 години след завършването си.Така може да се реши в някаква степен проблемът с недостига на медицински сестри в София, обясни шефът на здравната комисия в СОС д-р Веселин Милев. Необходимата сума за година е 40 000 лева, уточни д-р Милев.  ", "date": "2018.03.15", "title": "София дава стипендии по 300 лева за бъдещи медсестри"}
{"url": "http://www.novinite.bg/articles/157628/Balgarinat-prodaljava-da-dava-naj-mnogo-pari-za-hrana", "text": "Храната продължава да бъде най-сериозното перо в бюджета на българина, сочат данни на Националния статистически институт, разпростанени по повод 15 март - Световния ден на потребителите.Според данните, които са за 2016 година, българинът харчи най-много от доходите си за хранителни продукти - 37,3%.На второ място са разходите за жилище и битови сметки (17,3 на сто), а на трето - за транспорт (8,3 процента).Средно на лице от домакинство българинът изяжда 88 кг хляб годишно, 45,6 кг месо, 27,5 кг кисело мляко, 70 кг зеленчуци и 49 кг плодове. За година българинът изяжда средно 140 яйца.27,3 литра е консумираният алкохол средно на лице от домакинство за 2016 година. Бирата е най-предпочитана, следвана от виното и за изненада – ракията е на трето място.Историята на Световния ден на потребителите започва през 1962 г., когато тогавашният американския президент Джон Кенеди за първи път поставя въпроса за необходимостта от защита на потребителските права в реч пред Сената. Той формулира и четирите основни права на потребителя: правото на безопасност, правото на информация, правото на избор, правото да бъдеш чут.От 1991 г. Денят на потребителя се отбелязва и в България. ", "date": "2018.03.15", "title": "Българинът продължава да дава най-много пари за храна"}
{"url": "http://www.novinite.bg/articles/157629/Proveryavat-orajieto-na-pensionerite-ohraniteli", "text": "Звената за \"Контрол на общоопасни средства\" (КОС) към районните управления започват проверка на пенсионираните полицаи и военни, които в момента работят като частни охранители.Причината е, че много от бившите служители в силовите ведомства в момента работят като гардове, а оръжията им не са законни, тъй като разрешителните им са изтекли. Въпреки това към датата на назначаването им на длъжност те са представили легални документи, но известно време след това те са изтекли, а охранителите не са ги подновили. Валидността на всяко разрешително е 5 години. Срещу него и срещу лична карта може да се купи оръжие. Търговецът издава документ за покупката в два екземпляра. В него са отбелязани серийният номер и калибърът на оръжието.По неофициални данни около 30 000 пенсионирани служители разполагат с оръжия, които са извън закона, пише \"Монитор\". Те се оправдават с това, че от КОС им отказват подновяване на разрешителните заради възрастта. След злополучната акция в Лясковец, когато беше убит командосът Емил Шарков, прокуратурата назначи минимум две проверки, които да установят колко хора разполагат с бойни пистолети и пушки. Точната цифра на законно притежаваните пистолети, картечни пистолети, пушки, автомати и дори картечници у нас е 340 583 броя, показа тогава проверката. За 40% от тях (122 455 броя) е обявено, че се използват за самоохрана, а над 180 000 оръжия са предназначени за лов.Издадените откази за подновяване на разрешенията за дейности с огнестрелно оръжие и боеприпаси пък са 176, а решенията за отнемане на издадени документи - 87. Иззетите огнестрелни оръжия и боеприпаси с отнети разрешения за съхранение, носене и употреба са 6191. Около 156 000 души работят в охранителния бранш, показва статистиката на Националната асоциация на фирми за търговска сигурност и охрана, която представлява една трета от фирмите, които са 2000, с лиценз за частна охранителна дейност. За година броят им се е увеличил с 10 000 по документи. В бранша обаче има и много голямо движение на назначените и освободените от работа.", "date": "2018.03.15", "title": "Проверяват оръжието на пенсионерите охранители"}
{"url": "http://www.novinite.bg/articles/157670/Avstriya-podkrepi-priemaneto-na-Balgariya-v-Shengen", "text": "Радваме се, че имаме възможност да подкрепим България да бъде приета в Шенгенското пространство. Няма държава в Европа, която да е инвестирала толкова по опазването на външните граници.Това заяви австрийският канцлер Себастиан Курц в съвместно изявление с премиера Бойко Борисов в резиденция \"Бояна\".Ще използваме нашето председателство да направим Европа по-силна, да работи повече по големите въпроси и по-малките въпроси да остави на отделните държави членки и на регионите. На едно мнение сме, че най-сериозната област, в която трябва да работим, е сигурността, там трябва по-голяма съвместна работа, по отношение на външните граници, особено за спиране на нелегалната миграция. Благодаря на България за усилията през последните години, особено на теб, приятелю, затова, че с такава настойчивост се наложи да се спре мигрантската вълна до голяма степен, обърна се Курц към Борисов.Благодаря за политическото и икономическото сътрудничество, подчерта канцлерът на Австрия и отбеляза, че 350 са фирмите от Австрия, които работят в България. „Ние сме сред най-важните инвеститори в България. Ще се радваме от вашите вещи ръце да продължим председателството по основните насоки”, заяви още Себастиан Курц.\"Винаги съм казвал, че 2018 г. трябва да се разглежда като Българо-австрийско председателство. Благодаря за оценката и подкрепата и за желанието да помагаш в опазването на външната граница\", заяви от своя страна министър-председателят Бойко Борисов.\"Имаме към момента нула мигрантски натиск. Една-единствена цел си поставяме на срещата във Варна - действието на споразумението, за да може тези над 3 млн. и половина мигранти да останат в Турция, за което да си платим, но да опазим Европа от мигранти\", коментира премиерът.Относно Шенген, Борисов посочи, че всички виждат, че сме се справили.", "date": "2018.03.15", "title": "Австрия подкрепи приемането на България в Шенген"}
{"url": "http://www.novinite.bg/articles/157657/Polovinata-vidove-v-Chernomorskiya-basejn-zastrasheni-ot-izchezvane-do-kraya-na-veka", "text": "Близо половината растителни и животински видове в места, естествено богати на дива природа, като Амазонка, Арктика и Галапагос, но и в Европа - в Средиземноморието и в Черноморския басейн, може да изчезнат до края на века, заради изменението на климата. Дори ако се постигне целта на Парижкото споразумение за ограничване на повишаването на температурата под 2 ° C, тези места могат да загубят 25% от видовете си. Това показват данните от ново проучване на Университета в Източна Англия (UEA, Великобритания), Университета Джеймс Кук (Австралия) и WWF.Публикувано вчера в списание Climatic Change, точно преди Часът на Земята, най-голямата световна иинициатива за природозащита, проучването изследва въздействието на изменението на климата върху близо 80 000 растителни и животински видове в 35 от най-разнообразните и естествено богати на диви животни райони в света. Докладът установява, че 30% от средиземноморските видове като морски костенурки и риба тон са изложени на риск от изчезване, дори ако поддържаме глобалното затопляне до 2 ° C. А ако не положим усилия за ограничаване на температурите, 50% от видовете ще бъдат заплашени.Емке Любек, ръководител на направление Климата и енергетика в Европейския офис на WWF, посочва: \"Промените в климата притискат нашата планета към ръба. Не само че нарастващите температури влияят пряко върху хората и тяхното благополучие, те застрашават екосистемите и биологичното разнообразие, които са от съществено значение за човешкия живот. ЕС трябва да действа, за да поддържа глобалното покачване на температурата под 2 ° C, съгласно Парижкото споразумение, като бързо прекрати използването на изкопаемите горива, започвайки с въглищата до 2030 г.\".Днес климатичните промени видимо засягат ежедневието ни тук, в България, коментира Веселина Кавръкова, ръководителна WWF България. Редица видове в Черно море са заплашени, иглолистните гори съхнат, комбинацията от масов туризъм и климатични промени в защитените територии с крехък природен баланс ускоряват бързата загуба на биоразнообразие - например Седемте рилски езера са единствените високопланински езера у нас с лош консервационен статус. Решението е всеки от нас да направи своя жест, за да помогне за опазването на природата, допълва Кавръкова. Затова и призивът на Часа на Земята, отправен към отделните хора, институциите и бизнесите е \"свържи се природата\", покажи как твоят ежедневен избор в домакинството, транспорта, потреблението или почивката ще помогне да имаме опазени гори и реки, чист въздух и вода.Ясната опасност от изменението на климата за хората, планетата и нейното биоразнообразие е причината, поради която на 24 март милиони хора по света ще се съберат за Часът на Земята. Те ще покажат своя ангажимент за опазване на биоразнообразието и ще бъдат част от дискусиите и решенията, необходими за изграждането на здраво и устойчиво бъдеще за всички. Международната мобилизация, за Часът на Земята, също изпраща ясно послание към бизнеса и правителството, че има обща воля за промяна на негативните тенденции.WWF кани приятели и поддържници да се присъединят към традиционното отбелязване на Часа на Земята пред Народния театър в София, на 24 март, от 20,30 до 21,30 ч. Събитията за Часа на Земята от различни места по света са представени на платформата http://connect2earth.org/.", "date": "2018.03.15", "title": "Половината видове в Черноморския басейн застрашени от изчезване до края на века"}
{"url": "http://www.novinite.bg/articles/157626/Nikolaj-Nankov-inspektira-svlachishteto-v-rajona-na-selo-Tikale", "text": "Министърът на регионалното развитие и благоустройството Николай Нанков ще инспектира свлачището в района на село Тикале. От дни пътят Смолян - Мадан е затворен както за автомобили, така и за пешеходци.Експертите, които от два дни правят проучвания са категорични, че за момента камъните не бива да бъдат разчиствани, защото това води до нови опасности от срутване.Минава се на варианта изграждане на обходен маршрут. Опасният участък ще бъде разчистен внимателно, а това ще отнеме месеци и ще струва най-малко 7-8 милиона лева.", "date": "2018.03.15", "title": "Николай Нанков инспектира свлачището в района на село Тикале"}
{"url": "http://www.novinite.bg/articles/157645/Rusiya-ostava-gotova-da-raboti-s-Velikobritaniya-po-sluchaya-Skripal", "text": "Русия остава готова да работи с Великобритания по случая Скрипал, но подготвя и ответни мерки. Това заяви днес говорителката на руското министерство на външните работи Мария Захарова, цитирана от ТАСС и Ройтерс.Захарова каза, че Русия както и преди е готова да работи с Великобритания при разследването на отравянето на двойния агент Сергей Скрипал, но че Лондон отказва да сътрудничи с Москва. Русия подготвя и ответни мерки, след като Великобритания реши да изгони 23 руски дипломати, отбеляза тя.Захарова изрази недоумение как други страни проявяват солидарност с Великобритания, при условие че не притежават информация за случая. Истината за случая е укривана, каза тя.Захарова отбеляза, че Русия е загрижена от използването на химическо оръжие във Великобритания. Тя определи обвиненията срещу Русия, че е замесена, като безумни.", "date": "2018.03.15", "title": "Русия остава готова да работи с Великобритания по случая Скрипал"}
{"url": "http://www.novinite.bg/articles/157650/EK-ne-moje-da-vzeme-otnoshenie-po-sdelkata-za-aktivite-na-ChEZ-v-Balgariya", "text": "Европейската комисия не може да вземе отношение по сделката за активите на ЧЕЗ в България. Това обясни заместник-председателят на Европейската комисия Марош Шефчович след края на конференцията \"Ролята на неправителствените организации за подобряване на енергийната политика и нормативната база в областта на енергетиката - предизвикателства пред Югоизточна Европа\", която се проведе в София. \"Това е сделка между две частни компании\", изтъкна Шефчович. В този смисъл, от ЕК се интересуват само дали се съблюдават всички принципи и закони на европейското законодателство. Той добави, че има информация за това, че компетентните органи извършват всички необходими оценки и проверки.Марош Шефчович изтъкна, че Европейската комисия подкрепя изграждането на газоразпределен център в България, защото още по време на първата среща на групата за газова свързаност в Централна и Източна Европа е било взето решението всяка страна от региона да има поне три източника на доставка на природен газ, за да се постигне диверсификация. По думите му България е най-подходяща да бъде център, тъй като има благоприятно географско положение. Освен това има много добро развитие на интерконекторни връзки в България - както тези, които в момента са изградени, така и тези, които са в процес на изграждане. \"Идеята е да има много силна газова ликвидност в региона. Това е силно подкрепено от ЕК и нашата цел е България да се превърне от една страна, която транзитира газ, в една държава, която търгува с газ\", допълни Шефчович. По рано заместник-председателят на ЕК се срещна и с премиера Бойко Борисов.", "date": "2018.03.15", "title": "ЕК не може да вземе отношение по сделката за активите на ЧЕЗ в България"}
{"url": "http://www.novinite.bg/articles/157620/Na-7-mesta-v-stolicata-nyama-da-imat-voda", "text": "\"Софийска вода\" временно ще прекъсне водоснабдяването в части от столицата днес, съобщиха от дружеството. Във връзка с изместване на уличен водопровод на ул. „Васил Левски“, кв. „Обеля“, се налага спиране на водоподаването от 09:00 до 21:00 часа на с. Мрамор, с. Житен, с. Волуяк и бивш стопански двор; с. Доброславци – ул. „Царско село“.Заради подмяна на спирателни кранове на ул. „Иглика“, с. Мировяне , се налага спиране на водоподаването от 09:00 до 21:00 часа на ул. „Христо Ботев“, ул. „Перуника“, ул. „Канала“, ул. „Еделвайс“, ул. „Чавдар войвода“.Подмяна на сградно-водопроводно отклонение на бул. „Евлоги и Христо Георгиеви“, Център, налага спиране на водоподаването от 09:00 до 18:00 часа на бул. „Евлоги и Христо Георгиеви“ от ул. „Граф Игнатиев“ до бул. „Цар Освободител“.Изграждане на сградно водопроводно отклонение на ул. „инж. Иван Иванов“, жк. „Зона Б-19“, налага спиране на водоподаването от 10:00 до 18:00 часа на ул. „инж.Иван Иванов“ от бул. „Александър Стамболийски“ до ул. „Три Уши“; ул. „Позитано“ от ул. „Алдомировска“ до ул. „инж. Иван Иванов“.Поради изграждане на сградно водопроводно отклонение на ул. „Букет“, кв. „Овча купел“, се налага спиране на водоподаването от 09:30 до 18:30 часа на ул. „Букет“ от ул. „Любляна“ до река Владайска. Без вода заради подмяна на спирателен кран на ул. „Крушовски връх“, кв. „Овча купел“ , ще бъдат от 09:30 до 19:30 часа в района на ул. „675-та“ между ул. „Брезов рид“ и ул. „Крушовски връх“; ул. „Крушовски връх“ между ул. „675-та“ и ул. „Маестро Кънев“.Диагностика на уличен водопровод на ул. „Липов цвят“, НПЗ „Хаджи Димитър“, налага спиране на водоподаването от 09:00 до 19:00 часа на ул. „Воднянка“ от ул. „Лавандула“ до ул. „Липов цвят“, ул. „Липов цвят“ и ул. „Дан Колов“.Ремонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.Засегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.“Софийска вода” АД предварително се извинява на своите клиенти за причинените временни неудобства!Интернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На Интернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2018.03.15", "title": "На 7 места в столицата няма да имат вода"}
{"url": "http://www.novinite.bg/articles/157633/Nad-200-000-balgari-stradat-ot-glaukoma", "text": "3,54% от българското население или 248 354 души имат глаукома. Това сочат данните, актуализирани в началото на месец март 2018 г., които представи началникът на Катедра \"Очни болести, ушни, носни и гърлени болести и орална хирургия\" проф. Лъчезар Войнов, съобщиха от пресцентъра на ВМА.По време на лекцията проф. Войнов, който е и национален консултант по очни болести, е представил какви са рисковите фактори, начините за изследване и лечение. Той е припомнил максимата \"Глаукомата каквото вземе, не връща\" и подчертал, че единственият доказан метод за ранно диагностициране на заболяването са профилактичните прегледи.В световен мащаб - към 2013 г. 64,3 милиона души са били засегнати от болестта. Очакванията са през 2020 г. техният брой да достигне 76 милиона, а през 2040 г. - до 111,8 милиона.ВМА проведе тридневна кампания за безплатни профилактични прегледи, организирана във връзка със Световната седмица за борба с глаукомата, от които са се възползвали десетки пациенти, допълват от пресцентъра на лечебното заведение.", "date": "2018.03.15", "title": "Над 200 000 българи страдат от глаукома"}
{"url": "http://www.novinite.bg/articles/157639/Bachvarova-Pravitelstvoto-ne-iska-da-krie-informaciya-za-ChEZ", "text": "Правителството не иска да скрие никаква информация за ЧЕЗ. Това зави бившия вътрешен министър и началник на политическия кабинет на премиера Бойко Борисов Румяна Бъчварова. Според нея сформираната анкетна комисия в парламента ще бъде гаранция за това. \"Когато не може да се постигне съгласие или добро решение, се търси политизиране на тази история,\" коментира Бъчварова. \"Надявам се с предоставянето на информацията, която имаме при нас, тази възможност да бъде спряна\", допълни тя пред bTV.Според нея така, както е направено правителството в момента, самата коалиция и разпределението на ресорите, е постигнат баланс, който до този момент работи добре.По думите ѝ България е успяла да влезе в този стил на управление на Европа, в който да постига резултати.\"Политическият контекст на изявлението на руския патриарх е нещо, което би могло да бъде коментирано. Всяка една държава има право да чества годишнини и празници, особено националния, по начина, по който ги разбира. Поуките или назидателният тон не са приемливи в такъв празничен ден\", допълни тя по повод посещението на руския патриарх.", "date": "2018.03.15", "title": "Бъчварова: Правителството не иска да крие информация за ЧЕЗ"}
{"url": "http://www.novinite.bg/articles/157632/KZP-s-razyasnitelna-kampaniya-na-baza-top-10-oplakvaniya-na-potrebiteli", "text": "Комисията за защита на потребителите (КЗП) започва нова разяснителна кампания въз основата на въпросите, по които гражданите най-често търсят съдействие от институцията по повод покупки на стоки или ползване на услуги. Това съобщи председателят Димитър Маргаритов пред БНТ на Световния ден на потребителя - 15 март.Около половината от жалбите в Комисията са свързани с дефектни стоки и с невъзможността потребителят да получи компенсация, посочи Маргаритов. „Понякога това е свързано с отказ на търговеца да извърши ремонт или да възстанови стойността на стоката. Или с това, че потребителят не знае към кого да се обърне: тръгва по сервизи или по други търговци, които нямат общо с този, който я е продал и който по закон отговаря за нейното съответствие”, коментира той.Друга част от оплакванията касаят фалшивите намаления и промоциите – нещо, на което с настъпващия Великден Комисията ще обърне специално внимание поради характерните за този период кампании. По думите на Маргаритов хората търсят КЗП и по повод опити на търговци да ги измамят с цените, като в търговския обект обявяват едни, а на касата таксуват на други.„От една страна, това са проблеми, които като количество се срещат често. Но не само това е признакът, по който сме ги идентифицирали. В класацията попаднаха и неща, които сравнително по-рядко се срещат в жалбите на потребителите, но имат достатъчно сериозно значение от гледна точка на неприятностите и проблемите, които могат да създадат във всеки конкретен случай”, обясни Маргаритов.Той даде пример с бързите кредити и качеството на туристическия продукт. „Това са проблеми, които много сериозно засягат хората, защото поради една невъзможност да бъде погасен кредит, това има не само финансови измерения, но засяга много дълбоко емоционалния свят на човека и може да предизвика сериозни проблеми. Или когато планирате почивката месеци по-рано, попадате на място, което не отговаря на избраното от Вас, това не е само въпрос на пари, а и на неприятни изживявания”, каза още той.„През миналата година за пореден път имахме над 20 000 жалби и сигнали от потребители и счетохме, че е уместно да ги систематизираме, за да идентифицираме основните групи проблеми, които най-често тревожат хората при съприкосновение с търговците”, добави Маргаритов. „Хората все по-активно комуникират с нас за жалби, за консултации. През последните няколко периода процентът на нарушенията постепенно намалява. Това означава, че и контролната дейност, но и превенцията дават своя резултат”, каза председателят на КЗП.Според Маргаритов големият въпрос е как търговците се опитват да влияят върху потребителското поведение така, че това невинаги да бъде съвсем коректно и по този начин да реализират по-големи печалби. „Сигурно това е естествен процес в хода на развитие на пазарната икономика, особено в държави, в които тя е с все още сравнително крехка структура. Но по никакъв начин това не означава, че потребителите не разполагат с целия набор от права – избор, отказ, информация, рекламация, в пълния им обем. И когато имат притеснения, че някой се опитва да ги мами, тук идва и мисията на институциите да ги защитят”, заключи Маргаритов.", "date": "2018.03.15", "title": "КЗП с разяснителна кампания на база топ 10 оплаквания на потребители"}
{"url": "http://www.novinite.bg/articles/157634/Nyakolko-miliona-leva-shte-struva-ukrepvaneto-na-svlachishteto-na-patya-Smolyan-Madan", "text": "Няколко милиона лева ще струва укрепването на свлачището на пътя Смолян-Мадан. Това обясни регионалният министър Николай Нанков. Той направи нова инспекция на проблемния участък.  По думите му в тази цена не влиза само укрепване на свлачището, а и укрепване на ската и на пътя под свлачището.„Подобни процеси ще наблюдаваме и в бъдеще. За съжаление нямаше как да вземем превантивни мерки”, коментира още Нанков.", "date": "2018.03.15", "title": "Няколко милиона лева ще струва укрепването на свлачището на пътя Смолян-Мадан"}
{"url": "http://www.novinite.bg/articles/157658/Bezrabotnite-namalyavat-naj-tarseni-sa-barmani-servitori-i-gotvachi", "text": "Броят на регистрираните безработни в бюрата по труда през февруари е намалял с 2.8% в сравнение с предходния месец – общо 230 611 са регистрираните лица, съобщават от Агенцията по заетостта. Данните показват още, че в сравнение с февруари 2017 г. регистрираните безработни са намалели с 14.5%. 71.3% от лицата на възраст между 15 - 64 години са били икономически активни през изминалата година, което е увеличение с 2.6% в сравнение с 2016 г., посочват от Националния статистически институт.Равнището на февруарска безработица също се понижава – то е 7.0% , като намалението е с 0.2 процентни пункта спрямо януари 2018 г., а на годишна база се наблюдава значително свиване – с 1.2%.Новорегистрираните безработни през февруари са 20 260 лица. От тях 839 са били неактивни, което означава, че не са били нито заети, нито учащи и не са търсили работа. Лицата, които са регистрирани през февруари като търсещи работа, са 400, а от началото на годината Агенцията по заетостта е активирала 12 597 души.Агенцията по заетостта продължава да реализира обучения за придобиване на професионална квалификация и ключови компетентности, както и групови мероприятия за професионално ориентиране и за активно поведение на пазара на труда. В проведените срещи за професионално ориентиране и активиране са участвали 11 686 безработни лица. Завършилите обучение безработни са 183.На първичния пазар са заявени 16 071 работни места, като 80.6% от местата са от частния сектор. Най-голям е делът на заявените свободни работни места на първичния пазар в сферата на преработващата промишленост - 27.4%. Делът на заявените работни места в хотелиерството и ресторантьорството е 19.1%, следван от търговията с 13.7%, транспорта, складирането и пощите с 5.9% и 5.5% от държавното управление.Най-търсените професии през февруари са в сферата на персоналните услуги - барман, сервитьор, готвач, камериер и др. Други желани са оператор на стационарни машини и съоръжения и работник в добивната и преработващата промишленост, както и в строителството и транспорта.", "date": "2018.03.15", "title": "Безработните намаляват, най-търсени са бармани, сервитьори и готвачи"}
{"url": "http://www.novinite.bg/articles/157661/Nov-vodoprovod-za-chasti-ot-Simeonovo", "text": "В изпълнение на инвестиционната си програма, одобрена като част от Бизнес плана за 2017-2021 г., „Софийска вода“ АД стартира строителството на нов главен канализационен клон (655 м.) в кв. „Симеоново“ по ул. „Извор“ и ул. „Шумако“ (от ул. „Извор“ до ул. „Проф. Дим. Пасков“). Ще бъде подменен и 500 м. стар стоманен водопровод по ул. „Извор“.", "date": "2018.03.15", "title": "Нов водопровод за части от \"Симеоново\""}
{"url": "http://www.novinite.bg/articles/157669/Svarzvat-balgarskiya-Targovski-registar-s-ostanalite-registri-v-ES", "text": "Търговският регистър ще бъде свързан с регистрите на държавите-членки на ЕС след приключване на проекта „Надграждане на Търговския регистър за интеграция с платформата за обмен на данни между Търговските регистри в ЕС, вграждане на регистъра на юридическите лица с нестопанска цел, интеграция с имотния регистър, единна входна точка и прехвърляне на централния регистър на особените залози”. Той беше представен днес пред медиите от зам.-министър Десислава Ахладова и изпълнителния директор на Агенция по вписванията Зорница Даскалова. АВ е бенефициент по проекта, който се осъществява по процедура за директно предоставяне на безвъзмездна финансова помощ „Приоритетни проекти в изпълнение на пътната карта за изпълнение на Стратегията за развитие на електронното управление в Република България за периода 2016-2020 г.“ с финансовата подкрепа на Оперативна програма „Добро управление”, съфинансирана от ЕС чрез Европейския социален фонд.Свързаността на Търговския регистър с регистрите на държавите-членки ще бъде осъществена чрез платформа. Ще бъде улеснен достъпът на гражданите и бизнеса относно дружествата и по-конкретно - относно започването или прекратяването на производства по ликвидация, несъстоятелност и заличаване на дружества от регистрите.Една от целите на проекта е надграждане на Търговския регистър за регистрация на юридическите лица с нестопанска цел. Ще бъдат реализирани 18 нови електронни услуги на Агенцията, свързани с регистрацията/промяна на обстоятелствата/обявяване на актове на юридическите лица с нестопанска цел.С изграждането на електронен Централен регистър за особените залози (ЦРОЗ) и преминаването му към АВ ще има нови електронни услуги за потребителите, данните ще бъдат публично достъпни, като съществуващите до момента ще бъдат мигрирани към новоизградения ЦРОЗ.По проекта са предвидени интеграции към Имотния регистър и значителен брой други системи за изпълнение на основните принципи на Закона за електронното управление.", "date": "2018.03.15", "title": "Свързват българския Търговски регистър с останалите регистри в ЕС"}
{"url": "http://www.novinite.bg/articles/157638/Inerkom-Reshenieto-za-ChEZ-e-v-racete-na-cheshkata-strana", "text": "\"Решението за ЧЕЗ е до голяма степен в ръцете на чешката страна.\",обясни председателят на борда на директорите на \"Инерком\" Милена Стоева.След преговорите в Прага от дружеството продължават да работят по финансирането на сделката, за което, по неофициална информация, са необходими 320 милиона евро.Финансовият консултант на \"Инерком\" Веселин Захариев обясни, че още се уточнява какъв дял във финансирането ще е собствен капитал и какъв ще е под формата на заеми.Инерком като дружество нямало право да е участва в арбитражбото дело, което ЧЕЗ Груп води срещу България, но Сторева не коментира дали ще съдействат с документи по делото, ако се наложи.Екипът на Гинка Върбакова е на форум за неправителствените организации в енергетиката, в който участва и вицепрезидентът на Европейската комисия, отговорен за енергийния съюз Марош Шевчович.В сряда Комисията за защита на конкуренцията беше уведомена официално за сделката между \"Инерком\" и \"ЧЕЗ Груп\" и до най-много три месеца тя трябва да се произнесе дали продажбата отговаря на правилата на българския пазар. НЯКОЛКО ФАКТА ЗА КАЗУСА \"ЧЕЗ\"* Купувачът на ЧЕЗ е \"Инерком България\"* Министърът на енергетиката подаде оставка заради приятелство със собственика на фирмата. „Не искам по никакъв повод да се коментират някакви отношения и да има поводи за съмнения за сделката, да се намесва името на премиера. Смятам, че достойната постъпка е да се подаде оставка”, заяви Петкова.* Премиерът разпореди ДАНС и НАП да проверят сделката за ЧЕЗ* Гинка Върбакова, \"Инерком\", пред NOVA: \"Аз съм крайният собственик\" * Президентът Румен Радев поиска проверка на сделката с аргумента, че тя засяга националната сигурност* Сделката още не е финализирана и предстои да бъде одобрена от съответните органи       * Управляващите заявиха, че държавата има механизми да провери сделката и да защити интересите на потребителите", "date": "2018.03.15", "title": "\"Инерком\": Решението за ЧЕЗ е в ръцете на чешката страна"}
{"url": "http://www.novinite.bg/articles/157623/Proletni-alergii-ni-atakuvat-sled-gripa", "text": "След грипа и есенно-зимните вирусни инфекции идва ред на алергиите, които при много хора се отключват именно през пролетта. Всеки трети българин страда от някаква форма на алергия като честотата на този проблем се увеличава всяка година. През последните две десетилетия специалисти от всички държави, особено от индустриално развитите, отчитат, че все повече деца и възрастни развиват алергия. Очакванията са след 10-15 години 50% от населението да страда от този проблем, коментира пред \"Труд\" алергологът д-р Симеон Узунов от Клиниката по клинична алергология в Александровска болница. По думите му през пролетта алергиите най-често са към полени. Те започват още от средата и края на февруари до април, с цъфтежа на дърветата, дървесни полени - бреза, следвани от цъфтеж на треви, тревни полени - от май до юли. \"Най-често срещаните алергии са алергичен ринит, алергичен конюнктивит, често протичащ като риноконюнктивит (със симптоми от очите и носа) и изключително важно - бронхиалната астма\", посочва д-р Узунов. Има много фактори, свързани с алергиите, но основните са замърсяването на въздуха, храненето, и все по-голямото отдалечаване от природата, обяснява още специалистът.", "date": "2018.03.15", "title": "Пролетни алергии ни атакуват след грипа"}
{"url": "http://www.novinite.bg/articles/157621/BG-turizam-180-leva-za-noshtuvka-v-maze-sred-techove-i-muhal", "text": "Хотел в троянското село Чифлик, който се кипри с три звезди и държи високи цени предлага на клиентите си мизерия, вместо качествено обслужване, разказа Нова телевизия.Той и семейството му решават да отседнат там в дните около 3 март. Привлича ги лъскава реклама.Вместо това получават стая в мазето на хотела. Мръсотия и една нощ при минусови температури. С две малки деца. Преживяването им струва 180 лв.Дават им я не от хотела, а клиенти от съседна стая. Управителят отказва да съдейства. Отказва да върне и парите.„Той като управител нямал право да връща пари. Каза да му напиша имейл с моите оплаквания, който щял да препрати към шефовете му в София”, разказва Бабев.Пари не получава, но получава извинение във Facebook.Почивката за Георги и семейството му приключва на следващия ден, когато се прибират в София. Вместо да подаде жалба, мъжът публикува снимки на мизерията във Facebook. Следва вълна от коментари от десетки излъгани клиенти.Малина Тончева от Русе също проваля дълго чаканата си почивка. Подарък от децата й за 50-годишния й юбилей.В банята, огледалата счупени, ваната изкъртена, изпотрошена, захабено. Плочките не знам от кое време са. Басейнът, там беше абсолютна мизерия. Там плочките не са мити сигурно откакто хотелът е построен”, коментира Малина Тончева.А след всичко това, остават и без вода.А в полунощ започва и ремонт.От министерството на туризма вече са направили проверка в хотела, а инспекторите на ведомството за първи път се натъкнали на подобна гледка.Проверка правят и от дирекцията за Национален строителен контрол, регионалната здравна инспекция и от Агенцията по безопасност на храните.Оплаквания има и в комисията за защита на потребителите.Според него хотелът подвежда клиентите, че е СПА без да има необходимите сертификати за предоставяне на такива услуги.", "date": "2018.03.15", "title": "БГ туризъм: 180 лева за нощувка в мазе сред течове и мухъл"}
{"url": "http://www.novinite.bg/articles/157662/Centar-za-kreativni-i-rekreativni-industrii-otvarya-vav-Varna", "text": "Център за разработване на мобилни приложения и игри, издателски център, научно пространство и лаборатории ще бъдат изградени във Варна. Те ще са част от Центъра за креативни и рекреативни индустрии, който ще заработи в морската столица. В него световни учени ще правят научни разработки в помощ на туризма и творческите индустрии. Проектът е на Висшето училище по мениджмънт във Варна, заедно с още седем институции за наука и образование. Според официалния рейтинг на образователното ведомство този университет е на първо място в България по едни от най-важните критерии за научни изследвания в направленията туризъм, икономика, администрация и управление. Центърът за компетентност за интелигентни решения в креативните и рекреативните индустрии е един от седемте центъра за компетентност, одобрени за финансиране по оперативна програма „Наука и образование за интелигентен растеж“.", "date": "2018.03.15", "title": "Център за креативни и рекреативни индустрии отваря във Варна"}
