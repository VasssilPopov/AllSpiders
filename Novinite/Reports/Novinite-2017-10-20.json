{"url": "http://www.novinite.bg/articles/151543/V-sabota-e-vechnoto-derbi-Levski-CSKA-zasileni-merki-za-sigurnost-v-Sofiya", "text": "Столичната полиция предприема всички мерки за охрана на обществения ред и безопасност на движението в столицата заради предстоящата на 21 октомври футболна среща между отборите на Левски и ЦСКА от 16:00 ч. на Национален стадион \"Васил Левски\", съобщиха от пресцентъра на МВР. На изградени контролно-пропускателни пунктове край стадиона полицаи ще проверяват щателно всички посетители на футболния мач. Предприети са стриктни мерки, за да не се допускат посетители, които имат наложена съдебна забрана за посещение на спортни мероприятия, допълват от полицията. Полицаи ще следят и да не се допускат зрители в нетрезво състояние, както и такива, носещи забранени предмети и вещи (огнестрелно оръжие, пиротехнически изделия, ножове, палки, боксове, чадъри, бутилки, в това число и парфюми). Малолетни лица ще се допускат на територията на стадиона само с пълнолетен придружител и предварително попълнена декларация, която може да бъде изтеглена от интернет или взета от касите на стадиона. За да бъде избегнато струпване, полицията приканва зрителите да се възползват от по-ранното отваряне на входовете на стадиона.Вратите за посетители ще бъдат отворени в 14:00 ч./dariknews.bg/", "date": "2017.10.20", "title": "В събота е вечното дерби Левски-ЦСКА, засилени мерки за сигурност в София"}
{"url": "http://www.novinite.bg/articles/151532/Pieneto-pomagalo-za-po-lesno-uchene-na-ezici", "text": "Една халба бира може да засили чуждоеизиковите способности на човек. До този извод са стигнали учени, които проведоха изследване на връзката между алкохола в малко количество и способността на човек да говори чужд език, който е учил. Изследването е направено съвместно в университетите в Ливърпул и Маастрихт и лондонския Кингс Колидж, предаде БГНЕС.Добре известно е, че алкохолът забавя умствената дейност и функциите на организма. Нарушени са и някои от оперативните функции на мозъка като способността за запаметяване, концентрацията на внимание. Учените са очаквали, че алкохолът ще намали способността да се използва чужд език, но при малки количества това не се случва. Причината: Алкохолът повишава самочувствието и човек намалява притеснението си от околните. Което важи и за случаите, при които хората използват изучаван от тях втори език, различен от родния.Учените са тествали какъв е ефектът от малки дози алкохол върху участници в експеримент, които трябвало да преминават от майчиния си език на холандски. Това били 50 германски студенти от университета в Маастрихт, които наскоро са научили да четат, пишат и говорят на холандски. Контролната група консумирала само безалкохолни напитки, а на участниците дали малки количества алкохол.Участниците били оценявани от двама холандци, които не знаели кой е пил алкохол и кой не. Те са установили, че по-добре се справят, особено с произношението, онези, които са пили бира преди експеримента. Учените наблягат на малкото количество изпит алкохол. При по-голямо - ефектът вече е обратен./ ", "date": "2017.10.20", "title": "Пиенето помагало за по-лесно учене на езици"}
{"url": "http://www.novinite.bg/articles/151547/Blejd-Ranar-2049-ne-dopusna-nikogo-do-varha-na-top-10-u-nas", "text": "Създаденият по романа на Филип Дик \"Do Androids Dream of Electric Sheep?\" и римейк на едноименният филм от 80-те години - \"Блейд Рънър 2049\" вече втори уикенд продължава да е най-гледаният в българските киносалони, сочат обобщените данни от тях.Продуцираната от режисьора на първия филм Ридли Скот нова история по същия сюжет, в която играе и главният герой от тогава - Харисън Форд, е гледана от 26 201 зрители и има 301 702 лева за десетте дни от излизането си на екраните у нас.На втора позиция е премиерният филм от миналия уикенд - \"Вездесъщият\". Българският филм, награден вече със \"Златна роза\" в пет категории, който поставя въпроса докъде стига личното пространство, с Велислав Павлов и Теодора Духовникова в главните роли, е гледан от 7 998 зрители и има 68 507 лева приходи за първите три дни у нас.Трето място е за втората премиера от миналия уикенд - \"Снежния човек\" по едноименния роман на Ю Несбьо. Криминалната история, свързана с разследването на загадъчни убийства, започнали при първия сняг, е гледана от 5 177 зрители и има 48 720 лева приходи за първите три дни у нас.Четвърто място е за анимацията \"Емоджи: Филмът\". Макар и вече над два месеца по екраните у нас, разказът за случващото се в един смартфон продължава да предизвиква интерес, като до този момент е гледан от 97 776 зрители и има 843 744 лева приходи.На пето място сред най-гледаните филми е третата премиера за миналия уикенд \"My Little Pony: Филмът\". Анимацията, създадена по едноименния телевизионен сериал отпреди седем години, разказва за приключенията на Сумрачна искрица, Ябълчица, Бързоногата дъгичка, Розовка, Срамежливка и Чаровница, като вече са я гледали 4 280 зрители и има 33 322 лева от билетите им за първите три дни у нас.На шесто място е римейка на едноименния филм от 90-те години на миналия век - \"Линия на смъртта\".Историята за прескачането между живота и смъртта, в която играе и българката Нина Добрев е вече 17 дни по екраните у нас и за това време са я гледали 24 546 зрители и има 202 232 лева приходи.На седмо място е българският \"12 А\". Историята на учителката по литература Лина, която вече се е разделила със съпруга си и трябва да спечели доверието на новият си клас, е от пет седмици на екраните у нас и за това време са я гледали 51 959 зрители, като има 404 541 лева приходи.Осмо място сред най-гледаните филми у нас е за \"Lego Ninjago: Филмът\". Анимационният филм за шестте малки нинджи, които защитават своя остров Нинджаго, е гледан от 33 616 зрители и има 297 161 лева приходи за месец на екраните у нас.На девета позиция е екшънът \"Kingsman: Златният кръг\".Продължението на историята за елитните британски шпиони, които трябва да потърсят своите американски събратя за помощ, за да спасят повторно света, е от месец на екраните у нас и за това време филмът е гледан от 40 588 зрители и има 375 113 лева приходи.Десета позиция е за комедията \"Всички мои мъже\". Историята с Рийз Уидърспун, в която самотна майка с две деца приютява трима младежи, нуждаещи се от жилище, е гледана от 8 003 зрители и има 68 618 лева приходи./dariknews.bg/", "date": "2017.10.20", "title": "„Блейд Рънър 2049“ не допусна никого до върха на топ 10 у нас"}
{"url": "http://www.novinite.bg/articles/151536/100-leva-globa-ako-tupame-pokrivkata-prez-terasata", "text": "100 лева глоба, ако тупаме покривката през терасата. Това е записано в новата проектонаредба за обществен ред в София. Текстовете получиха доста критики от граждани по време на днешното публично обсъждане. Изненадващо рестрикциите за пиещите бира в парковете не бяха на дневен ред, за разлика от идеята за въвеждане на нов регламент, според който уличните музиканти и самодейни творци трябва да се изявяват на определени от общината места. Освен това се оказа, че Столична община е в нарушение като позволява оцветяване на пешеходни пътеки в града. От \"Пътна полиция\" са категорични, че зебрите не могат да имат друг цвят, освен този, който е записан в закона.Новата наредба за обществен ред в София продължава да предизвиква горещи дебати сред софиянци. По време на първото обществено обсъждане Павел Димов обърна внимание на текстовете, които се отнасят до глоби заради тупане на килими и други предмети от балконите: „Влизайки в този казус, ако някой си изтупа каренцето от холната маса или чаршафчето на леглото, подлежи на санкция и изтупването на каренцето ще му струва 100 лева, което е абсурд. Ако някой може да ми каже откъде мога да изтупам каренцето или чаршафа? Въпросът е да се прецизира текстът. Моето предложение е директно - изтупване на килими, изтръскването отпада, изхвърляне на хранителни отпадъци и други отпадъци“, каза Димов.Уличните творци също попадат под ударите на текстовете. Местният парламент иска да се обособят точни места за самоделното изкуство, а жонгльорите, които виждаме на светофарите изобщо да нямат право да извършват дейности на пътното платно. Това предизвика недоволството на част от тях. „Единичните случаи, при които има такива красоти, както е на зебрите в центъра“.Полицаите се противопоставиха на текстовете, които позволяват да се рисува върху пътните платна. Според Владимир Янев от КАТ не може да има изкуство на пътя:   „По ул. „Раковска“ имаше едни пъпеши и дини, които са в разрез с всички норми и влошават видимостта. Върху пътната маркировка е недопустимо това нещо. Става въпрос за човешки животи. И ако утре, не дай си Боже, загине човек на такава пешеходна пътека, не знам кой ще ходи да обяснява в съда“, допълни Янев. Следващият четвъртък ще се проведе повторно обществено обсъждане относно новите правила за ред в София./dariknews.bg/", "date": "2017.10.20", "title": "100 лева глоба, ако тупаме покривката през терасата?"}
{"url": "http://www.novinite.bg/articles/151544/Balgarskiyat-injeneren-genij-kojto-zameni-vrati-na-avtobus-s-dograma", "text": "Българският инженерен гений може да достигне неподозирани висоти със своята изобретателност и креативност. Това доказва автобус, който бе забелязан в столицата. Снимка на возилото бе качено във фейсбук групата „Забелязано в София“.На пръв поглед изглежда возило като всички останали, но на втори се вижда, че вместо врати има дограма.Запознати посочват в коментарите, че кварталът, в който е забелязан автобусът няколко поредни дни, е „Обеля“. Според голяма част от хората возилото е частно, но не е ясно на какво се дължи нестандартното решение./dariknews.bg/regioni/", "date": "2017.10.20", "title": "Българският инженерен гений, който замени врати на автобус с... дограма"}
{"url": "http://www.novinite.bg/articles/151541/Samolet-v-Kitaj-ne-izletya-zashtoto-jena-hvarli-moneti-v-dvigatelya", "text": "Вътрешен полет на китайска авиолиния беше отменен, защото жена хвърли монети в двигателя, съобщи ДПА.Инцидентът е станал вчера в град Анцин. Самолетът е останал на летището цяло денонощие за щателна проверка.Служители на летището видели 76-годишната жена да хвърля монети в двигателя на самолет на нискотарифната компания \"Лъки Еър\". Провинилата се е задържана от полицията.Подобен случай имаше и през юни, когато 80-годишна жена хвърли монети в двигателя, докато се качваше на самолет в Шанхай. Тогава за инцидента сигнализира пътник. Жената обясни, че е хвърлила монетите от суеверие - за да е безопасен полетът./dariknews.bg/", "date": "2017.10.20", "title": "Самолет в Китай не излетя, защото жена хвърли монети в двигателя"}
{"url": "http://www.novinite.bg/articles/151555/Pleyada-ot-muzikalni-zvezdi-otkriva-parviya-lajv-koncert-na-X-Factor", "text": "Грандиозен старт със световни хитове, звезди от българската музикална сцена и 13 нови участници ще увенчае първия лайв концерт на X Factor „Сътворението на звездите“ тази неделя от 20:00 ч. по NOVA. Дългоочакваната вечер ще бъде открита с участието на емблематични имена за шоуто, които се превърнаха в истински звезди. DARA, Михаела Маринова, Невена Пейкова, ТИТА, Жана Бергендорф, Рафи, Християна Лоизу, Пламен и Иво и други обичани изпълнители ще дадат обещаващо начало на концертите в пети сезон на музикалното шоу.Първият концерт на живо ще бъде вдъхновен от големите хитове, които ще дадат възможност на участниците да покажат най-доброто от своите вокални и артистични умения. На сцената ще прозвучат нашумели парчета и хитове за всички времена.Първият концерт на живо ще завърши с драматична развръзка – двама участници ще напуснат шоуто, сбогувайки се с голямата сцена на X Factor. „Конкуренцията ще бъде още по-сериозна този сезон. Изпълнението на всеки участник ще се отразява на избора на жури и публиката, които ще трябва да решат съдбата му в шоуто за броени часове“, коментира екипът на шоуто, който очаква епична музикална битка в първата музикална нощ.Как ще се представят финалистите? Кои ще бъдат двамата финалисти, които ще слязат от сцената на X Factor? – ще разберете в неделя вечер, от 20:00 ч. по NOVA.  /dariknews.bg/ ", "date": "2017.10.20", "title": "Плеяда от музикални звезди открива първия лайв концерт на X Factor"}
{"url": "http://www.novinite.bg/articles/151558/Melani-Grifit-razkri-che-e-bolna-ot-epilepsiya", "text": "Мелани Грифит разкри, че е болна от епилепсия, предизвикана от стрес, съобщи Контактмюзик.Актрисата, която е на 60 години, е започнала да получава припадъци в края на брака си с Антонио Бандерас. Те се разделиха през 2014 г. Тя разказа за заболяването си на семинар за женското мозъчно здраве в Лос Анджелис.Диагнозата за неврологичното заболяване е поставена на Мелани Грифит в Кан през 2011 г., след като получила тежка криза на яхта. Тя изрази разочарованието си, че преди това оплакванията ѝ не са приемани сериозно в САЩ.\"Бях изключително стресирана. Всичките ми припадъци са в момент, когато съм била стресирана до крайност\", обясни заболяването си Мелани Грифит. След това се пошегува, че разводът с Антонио Бандерас ѝ се е отразил положително, защото след него почти няма припадъциСъчетаването на ролите на съпруга, майка и жена с професия е много стресиращо, продължи Мелани Грифит. Тя каза, че не си спомня да е спала добре от 35 години.Мелани Грифит постави също въпроса за достъпа до здравеопазване на хората, които нямат късмета да са богати като нея. /dariknews.bg/", "date": "2017.10.20", "title": "Мелани Грифит разкри, че е болна от епилепсия"}
{"url": "http://www.novinite.bg/articles/151530/CRU-Ruskata-namesa-ne-e-povliyala-varhu-rezultata-ot-izborite-v-SASht", "text": "Директорът на ЦРУ Майк Помпейо заяви, че руската намеса в президентските избори в САЩ през 2016 г. не е повлияла върху резултата от гласуването, предадоха Ройтерс и ТАСС. \"Оценката на разузнавателната общност е, че руската намеса не е оказала влияние върху резултата от изборите\", заяви Помпейо.Най-високопоставеният демократ в комисията по разузнаване на Камарата на представителите на американския Конгрес Адам Шиф разкритикува Помпейо за това изказване. \"Бях дълбоко разочарован да науча, че директорът на ЦРУ Помпейо е заявил, че разузнавателната общност е установила, че руската намеса в нашите избори не е повлияла върху резултата. Всъщност разузнавателната общност не е установявала подобно нещо, нито би могла\", заяви Шиф.Помпейо посочи още на форум по сигурността във Вашингтон, че групировката \"Ислямска държава\" е в състояние да организира и извърши нападение срещу САЩ, евентуално като свали самолет, дори след като беше изтласкана от сирийския град Ракка, посочва Асошиейтед прес.По думите му САЩ са заплашени и от други въоръжени групировки.\"Способността на \"Ислямска държава\" за осъществяване на външна операция остава\", каза той. \"Но не бих казал, че тя е единствената. Ал Кайда на Арабския полуостров отдавна заявяваше такава мисия, която включва свалянето на търговски самолет, пътуващ за западна страна. Със сигурност в това число биха могли да бъдат САЩ\", заяви Помпейо.Той посочи още, че Северна Корея е на месеци от усъвършенстване на своя потенциал за ядрено оръжие. Според него обаче има разлика между способността за изстрелване на ядрена ракета и възможността за производство на голямо количество ядреноделими материали и разработване на арсенал от подобни оръжия./dariknews.bg/", "date": "2017.10.20", "title": "ЦРУ: Руската намеса не е повлияла върху резултата от изборите в САЩ"}
{"url": "http://www.novinite.bg/articles/151556/Razkriha-koi-sa-naj-dobrite-lyubovnici-v-sveta", "text": "Австралийците оглавиха класацията за най-добрите любовници в света, като редом с тях на почетната стълбичка се наредиха южноафриканците и американците, пише в. \"Дейли мейл\".Те получиха оценка 8 по десетобалната система в анкета, организирана от сайта за запознанства Saucy Dates.При дамите отличнички в любовта се оказаха канадките, французойките, италианките и американките - всички те получиха оценка 8 по десетобалната система.Разочарование претърпяха италианските и испанските мъже, дълго считани за едни от най-романтичните любовници на планетата. Те се озоваха сравнително назад в класацията, като бяха отличени само със 7 точки.В анкетата са участвали 22 753 души. Те трябвало да оценят качествата на любовниците си по десетобалната система и да посочат на коя държава са били граждани. /dariknews.bg/", "date": "2017.10.20", "title": "Разкриха кои са най-добрите любовници в света"}
{"url": "http://www.novinite.bg/articles/151535/Ogranichavat-dvijenieto-prez-GKPP-Dunav-most-Ruse", "text": "Преминаването през ГКПП \"Дунав мост-Русе\" ще бъде ограничено от 10.30 до 11.15 ч днес, съобщиха от МВР.В ГД \"Гранична полиция\" е постъпила информация от \"Областно пътно управление\" - Русе, че във връзка с предстоящия зимен сезон и за подобряване на безопасността на движението ще бъде положена нова хоризонтална маркировка по пътя I-2 Русе-Разград (от км 0+000 до км 1+057/\"Дунав мост\")По тази причина от 10.30 до 11.15 ч. ще бъде ограничавано движението по моста. Съвместно с ОД на МВР-Русе е създадена организация за недопускане на натрупването на колони от изчакващи МПС за излизане и влизане в страната пред граничния пункт, се посочва в съобщението./dariknews.bg/", "date": "2017.10.20", "title": "Ограничават движението през ГКПП Дунав мост-Русе"}
{"url": "http://www.novinite.bg/articles/151537/Turist-zagina-vav-florentinska-carkva-varhu-nego-padna-otlomka-ot-tavana", "text": "Испански турист загина, след като върху него падна отломка от тавана на Базиликата \"Санта Кроче\" (\"Светият кръст\") във Флоренция. Църквата е една от най-известните в града от времето на Ренесанса, предаде ДПА.По данни на италианската информационна агенция АНСА, 53-годишният испански гражданин бил ударен от нещо, което паднало от тавана. Дошлите екипи на бърза помощ само констатирали смъртта му.Засега няма коментар от здравните и общински власти във Флоренция. В \"Санта кроче\" има фрески на Джото и Донатело, като църквата е наричана още \"Храм на италианските величия\".Там са погребани Микеланджело, Галилео Галилей и Макиавели, има и кенотаф (символичен гроб) на Данте Алегиери, чийто реален гроб е другаде./dariknews.bg/ ", "date": "2017.10.20", "title": "Турист загина във флорентинска църква, върху него падна отломка от тавана"}
{"url": "http://www.novinite.bg/articles/151538/Progovori-Aleksandar-francuzinat-za-kogoto-se-predstavyashe-Spas-ot-Kocherinovo", "text": "Французинът Александър Мартинез, чиято самоличност открадна измамникът Спас Василев от Кочериново, проговори пред  бтв. Разплитането на мащабната измама със самолетни билети във Facebook продължава. Повече от четири години Спас Василев е крал негови снимки, за да изгради убедително фалшивата си самоличност.\"В началото бях в шок, защото това е нахлуване в моето лично пространство. И след това… не знам, още съм шокиран\", признава французинът \"Разбрах, че той е използвал моите снимки, за да измисли свой живот и е ограбил хора. Това, което знам\", допълва той. \"Не говоря български. Използвам превод през Google, но не се разбира добре. Не се случва подобно нещо, дори във Франция. Не знам какво да ви кажа. Това е нещо непознато и за семейството ми, и за приятелите ми\", споделя още Александър.Мартинез казва, че е на 42 години и живее в Париж. От години работи в авиосектора и е категоричен, че не познава Спас Василев от Кочериново.\"Не мога да си спомня да съм срещал това момче. Не знам дали някога съм го виждал. Казахте ми, че той е работил в самолетната индустрия също. Може да сме се засекли някъде на летището или другаде и да не помня\", заяви той.\"Аз не го съдя в момента, но разговарях с адвоката ми да предприемем ли нужните действия. Не съм адвокат и не познавам добре законодателството. Разчитам на него, за да се справя с това. Не знам какъв точно е размерът на парите, които е взел от измамата, но това е ужасно\", коментира още французинът. Съжалявам за това, което се е случило на жертвите и ги подкрепям, допълни още той. Мартинез обяснява, че въпреки кражбата на самоличността му, ще продължи да използва Facebook: \"Това е просто медия, социална мрежа. Той е това, което е. Всички знаем какво представлява\"./dariknews.bg/", "date": "2017.10.20", "title": "Проговори Александър - французинът, за когото се представяше Спас от Кочериново"}
{"url": "http://www.novinite.bg/articles/151534/Skara-li-priznavaneto-na-balgarskoto-malcinstvo-v-Albaniya-BAN-i-politicite", "text": "Д-р Петър Кърджилов продължава да е пиар на Института по етнология и фолклористика към БАН. Това каза за Дарик директорът на института доц. Петко Христов. От своя страна Кърджилов обаче заяви, че му е бил поставен ултиматум да напусне по взаимно съгласие или в противен случай ще бъде уволнен дисциплинарно. Скандалът между института и собствения му пиар започна в събота, когато в прессъобщение от името на института Кърджилов отбеляза, че за признаването на българското малцинство в Албания принос имат не само политиците, но и учени от БАН, сред които и доц. Веселка Тончева.Това накара и БАН и Института по етнология и фолклористика ден по-късно да пуснат опровержения, в които изтъкват, че \"признаването на българското малцинство в Албания е изключителен успех на правителството на Бойко Борисов\", а усилията на учените били насочени само към подпомагане на българската държава. Първоначалното съобщение до медиите от името на института в събота гласеше: \"Не прави чест на представителите на българското правителство да приписват заслугите за този \"исторически пробив за България\" (по думите на премиера г-н Бойко Борисов) единствено на своите \"изключителни дипломатически усилия\" и дори да не споменат за ключовият принос на БАН и лично този наВеселка Тончева\". В понеделник обаче от БАН се разграничиха и пуснаха опровержение, според което \"признаването на българското национално малцинство в Албания е изключителен успех на правителството на Бойко Борисов и българската дипломация\".Институтът също излезе с ново съобщение, според което \"то действително е исторически успех за България, както се е изразил премиерът г-н Бойко Борисов\". Междувременно пиарът на института д-р Петър Кърджилов заяви, че му е поставен ултиматум да напусне по взаимно съгласие или ще бъде уволнен дисциплинарно. От своя страна директорът на института доц. Петко Христов обвини Кърджилов внепрофесионализъм и вменяване на политически послания от името на целия институт, но отрече да е уволняван. Дори след размяната на реплики обаче Кърджилов е категоричен, че няма да си тръгне сам./dariknews.bg/ ", "date": "2017.10.20", "title": "Скара ли признаването на българското малцинство в Албания БАН и политиците?"}
{"url": "http://www.novinite.bg/articles/151533/Domat-na-Yavorov-v-Sofiya-vazkrasna-za-nov-jivot", "text": "Къщата музей на Пейо Яворов отново отвори врати. Тя беше затворена за посещения и основно ремонтирана - първо отвън, а след това и отвътре.  \"Големите поети живеят в къщи, но имат и други домове. Истинският дом на поета Яворов е националната памет. Докато има българска национална общност и докато националната памет е жива, поетът Яворов ще има този неръкотворен дом\", каза проф. Валери Стефанов и допълни, че тази къща също е негов дом и пази неговия дух. В дома на столичната улица \"Раковски\" Яворов и Лора Каравелова са живели малко повече от година до фаталната нощ, в която тя се самоубива, а той се прострелва и ослепява. Дълги години къщата музей тънеше в разруха, но след преговори със собствениците тя е ремонтирана и отново посреща посетители.Къщата става музей през 1963 г., разказва Явора Стоилова, дъщеря на племенницата на поета Ганка Найденова.\"Трябва да ви кажа, че с разрухата е свършено. Това е един нов стар дом, възкръснал от пепелта. Не мога да не поздравя хората, които успяха да се справят с разрухата. \"Вършители на съдбата\", би ги нарекла Лора Каравелова, съпругата на Яворов. Един от тях беше майка ми Ганка Найденова-Стоилова. В този дом са пропити моите сълзи, защото тази голяма жена често забравяше малката Явора, заради големия Явор и пътят му след смъртта. Този музей живееше един много голям живот. В него звучеше не само словото на Яворов, но и звучаха гласовете на генерация от велики български поети и общественици, като Димитър Талев и Емилиян Станев. Искам да станем съпричастни на пътя, който извървя този музей. Труден път. Нека не го критикуваме, а да го подкрепим\", сподели Явора Стоилова.Ганка Найденова дарява 250 семейни реликви, сред които сребърни обици и златни пендари на майката на Яворов, златен медальон с косите на Мина Тодорова, цигулката на дядо й Никола, съпруг на Яворовата сестра Екатерина. Къщата музей в момента е частна собственост, но целта на директора на Националния литературен музей Атанас Капралов е след време това да се промени. Къщата музей може да бъде посетена всеки ден от вторник до събота във времето от 10.00 до 17.00 ч., а от Националния литературен музей започват кампания за възстановяване на гроба на Лора Каравелова./dariknews.bg/", "date": "2017.10.20", "title": "Домът на Яворов в София възкръсна за нов живот"}
{"url": "http://www.novinite.bg/articles/151531/Chastnite-sadebni-izpalniteli-nedovolni-ot-promenite-v-rabotata-im", "text": "Частните съдебни изпълнители - недоволни от новите правила за работата им. Според приетите промени, гражданите вече няма да бъдат съдени, без да знаят. Освен това се намаляват и таксите, които длъжниците ще имат да плащат.\"Аз се чувствам като престъпник, където и да започна работа, те ме търсят\", разказва пред NOVA.Лилия Мирчева.Тя взема пари назаем през 2009 г., за да погаси задължения към етажната собственост. Тогава сумата, която не достига на жената е 140 лева. С днешна дата дължи 1400. От 8 години плаща на части, но все не излиза на чисто. \"Таксите лихвите, това е много. Аз съм погасила тези 140 лв., не дължа фактически нищо, даже съм ги надхвърлила\", изчислява Лилия Мирчева.Тя е част от мнозина в категорията \"вечни длъжници\". С новите промени правилата трябва да са по-справедливи. В цифри: за дълг до 1000 лв. таксите не трябва да надвишават 150 лв. Тази поправка обаче притесни частните съдебни изпълнители.\"Има вземания, които могат лесно да се вземат, но има и такива, когато длъжниците възприемат метода на щрауса, започват да се крият, казват си, че ще им се размине и тогава частните съдебни изпълнители започват нови действия, а всяко такова действие има ценa\", обясняваГеорги Дичев, председател на камарата на ЧСИ.Съдебните изпълнители предупреждават, че ако тяхната функция отпадне, това може да се окаже по-лошо за длъжниците. \"Винаги има опасността да се отиде към други методи на събиране на по-стари методи, познати от близкото минало\", предупреди Дичев.\"Нищо чудно не чак мутренските времена, но много от вземанията да се насочат към колекторските фирми, което не е много добре\", смята Лидия Делирадева от Центъра за човешки права.Според промените отпада и така нареченото \"анонимно известяване\". Вече ще се правят по три опита да се намерят длъжниците - два пъти в делничен ден и веднъж в почивен.\"Това допълнително ще оскъпи процеса, защото трябва да се наемат допълнително призовкари, но е добра защита за хората\", смята Дичев.От добрите защити за хората обаче отпадна абсолютната 10-годишна давност за дълговете. Въпреки че първоначално текстът беше заложен в промените в Кодекса./dariknews.bg/", "date": "2017.10.20", "title": "Частните съдебни изпълнители - недоволни от промените в работата им"}
{"url": "http://www.novinite.bg/articles/151539/Joncheva-Migranti-preminavat-sas-stalbi-ogradata-na-granicata-s-Turciya", "text": "Нелегални мигранти влизат от Турция в България, като преминават оградата на границата с помощта на сгъваеми стълби, лека конструкция. Това заяви пред NOVA депутатът от БСП ЕленаЙончева. Тя показа снимка, на която се вижда как деца и по-възрастни бежанци се катерят по обикновена стълба и преминават защитното съоръжение.„Тази снимка се разпространява сред мигрантите в Турция”, категорична е Йончева. Според нея оградата не е прескочил „само онзи, който не е поискал”. Бежанците знаели и откъде точно могат да влязат нелегално на наша територия.„Има активен трафик на бежанци, за който не се говори”, каза още Йончева. В четвъртък нейните съпартийци в парламента поискаха оставките на вътрешния министър Валентин Радев и на вицепремиера Валери Симеонов.Причината – Йончева не била допусната да снима кадри за свое разследване за корупция по границата с Турция. Дали ѝ достъп до оградата, едва след като се легитимирала като депутат./dariknews.bg/", "date": "2017.10.20", "title": "Йончева: Мигранти преминават със стълби оградата на границата с Турция"}
{"url": "http://www.novinite.bg/articles/151551/I-onkobolni-jeni-shte-mogat-da-se-vazpolzvat-ot-bezplatni-invitro-proceduri", "text": "Вече и онкоболни жени ще могат да се възползват от безплатни инвитро процедури за сметка на държавата. Условието е обаче пациентките да са на възраст до 35 години.Дали ще бъдат одобрени за финансиране на процедурата зависи също и от напредналостта на заболяването и от перспективата за преживяемост. Тях ще определят специализирани комисии от лекари, съобщиха от здравното министерство.Новият момент във Фонда за асистирана репродукция е част от промени в дейността му, които вече са публикувани за обществено обсъждане на страницата на ведомството. С тях се увеличава и броят на инвитро процедурите, които държавата ще покрива за семейства с репродуктивни проблеми, от три на четири./dariknews.bg/", "date": "2017.10.20", "title": "И онкоболни жени ще могат да се възползват от безплатни инвитро процедури"}
{"url": "http://www.novinite.bg/articles/151542/Malta-obeshta-da-stigne-do-danoto-na-istoriyata-s-ubitata-jurnalistka", "text": "Лидери от ЕС призоваха малтийските властида извършат с международна помощ цялостно разследване на убийството на журналистката Дафне Каруана Галиция. В Европейския парламент следващата седмица ще има дебати по въпроса за свободата на медиите в островната държава, предаде Ройтерс.\"Ще проучим всички възможности, ще предприемем всякакви мерки, за да стигнем до дъното на тази история\", каза вчера малтийският премиер Джоузеф Мускат в кулоарите на срещата на върха на ЕС в Брюксел.Председателят на ЕП Антонио Таяни заяви, че е повдигнал въпроса на вчерашната си среща с лидерите от ЕС. \"Призовах за международно разследване, което напълно да изясни това безпрецедентно по своята сериозност събитие\", каза той. По думите му лидерите до голяма степен са споделили неговото мнение.Според дипломатически източници от ЕС германският канцлер Ангела Меркел се е обявила в подкрепа на международно разследване. Франция, Испания и Португалия също подчертали, че е необходимо участие и на разследващи от чужбина.Малта съобщи вчера, че ФБР и холандски следователи ще оказват помощ по случая, както и други служби./dariknews.bg/", "date": "2017.10.20", "title": "Малта обеща да стигне до дъното на историята с убитата журналистка"}
{"url": "http://www.novinite.bg/articles/151546/Mustafa-Karadaja-obvini-GERB-v-razdelenie-na-obshtestvoto", "text": "Лидерът на ДПС Мустафа Карадайъ обвини ГЕРБ в разделение на обществото. Причината - празникът на Кърджали и две паралелни организации за честване - едната на кмета на града, а другата на областния управител.„В момента ако кажем, че някои хора се опитват да ползват държавата за разделение и противопоставяне, мисля, че няма да е пресилено. Разделението и противопоставянето вече може би някои се опитват да го правят като официална и държавна политика. Ще ви дам конкретен пример - празникът на Кърджали всяка година се е организирал от община Кърджали. Тази година не знам по какви причини има две организации на празника - на 21 октомври и днес“, каза Карадайъ.„Никоя партия не е държавата, дори и да е на власт. В момента се ползва държавата за разделение и противопоставяне. Областен управител прави алтернативна организация на празник. Там ще присъства и председателят на Народното събрание. Институцията председател на НС се ползва за разделение и противопоставяне. Там ще присъства и министърът на отбраната. Институциите на държавата се ползват за разделение и противопоставяне. Това не води до нищо добро“, допълни лидерът на ДПС./dariknews.bg/", "date": "2017.10.20", "title": "Мустафа Карадайъ обвини ГЕРБ в разделение на обществото"}
{"url": "http://www.novinite.bg/articles/151540/Cacarov-iska-zakrivane-na-sdrujenie-nezakonno-finansiralo-partiya", "text": "Главният прокурор Сотир Цацаров внесе в окръжния съд в Кърджали искова молба за прекратяване на сдружение с нестопанска цел - \"Асоциация Бату платформ\", чрез което незаконно е осигурено финансиране на предизборната кампания на политическата партия ДОСТ, съобщиха от прокуратурата. Данни от разследване за престъпление против политическите права на гражданите, водено от прокуратурата в Добрич, сочат, че сдружението е получило паричен превод от 100 000 евро на 14 март. Наредител е турската банка TURKKIYE VAKIFLAR BANKASI, но няма данни за субекта на преведената сума.Парите били използвани за купуване на хранителни продукти, които са били разпределени в пакети на стойност от по 30 лева. След това те били транспортирани до 15 български града и складирани с помощта на членове на сдружението, както и на членове и симпатизанти на партия ДОСТ. \"Пакетите са раздавани безвъзмездно на български граждани с мюсюлманско вероизповедание, за да бъдат мотивирани да гласуват за политическа партия ДОСТ на изборите за 44-то Народно събрание\", посочват от прокуратурата.От исковата молба на главния прокурор до съда става ясно, че действията на сдружението противоречат на Конституцията, на законите и на добрите нрави./dariknews.bg/novini/", "date": "2017.10.20", "title": "Цацаров иска закриване на сдружение, незаконно финансирало партия"}
{"url": "http://www.novinite.bg/articles/151529/Kataluniya-veche-nyama-da-e-avtonomna", "text": "Мадрид взе решение да отнеме автономните права на Каталуния. Това стана, след като лидерът на областта Карлес Пучдемон не спази срока, който му бе даден, за да оттегли декларацията, чрез която фиктивно бе обявена каталунската независимост.Испанските власти съобщиха, че ще продължат със стъпките за отнемането на автономните права.\"Испанското правителство ще продължи процедурите, описани в член 155 от Конституцията, за се възстанови в законността в каталунското самоуправление\", пише в изявление на централните власти, предаде БГНЕС. Минути преди това Пучдемон заяви, че засега няма да бъде обявена независимост. Такава обаче ще има, по неговите думи, ако Мадрид спре автономията на региона.\"Ако централното правителство не спре да възпрепятства диалога и продължава с репресиите, каталунският парламент би могъл да гласува официалната декларация за независимост, която отложи на 10 октомври”, каза той. Изявлението му идва след изтичането на срока, поставен от Мадрид, който беше 10:00 ч. местно време (11:00 ч. българско). Пучдемон обаче каза също, че миналата седмица не е била обявена независимост. Въпреки това, централното правителство заяви, че той не е дал отговор на според условията, поставени от Мадрид.Междувременно бе обявено и че за тази събота е насрочено извънредно правителствено заседание. Срещата на испанския кабинет ще бъде посветен именно на най-голямата политическа криза в страната от десетилетия насам./ ", "date": "2017.10.20", "title": "Каталуния вече няма да е автономна"}
{"url": "http://www.novinite.bg/articles/151548/Kakvo-si-kazaha-predsedatelyat-na-grackiya-parlament-i-balgarskiyat-mu-kolega", "text": "Важно за региона на Балканите е развиването му като енергиен хъб. Това коментира председателят на гръцкия парламент Николаос Вуцис, който се срещна по-рано днес с председателя на Народното събрание Димитър Главчев.\"Гърция ще бъде рамо до рамо с България по време на българското председателство на ЕС и ще даде своята подкрепа\", каза шефът на камарата на депутатите на Гърция. „Разговорите и във връзка с предстоящото българско председателство, и с кризата в ЕС, и във връзка с перспективите за неговото развитие, бяха много конкретни. Днес ние правим една малка стъпка към големия поток на политики за бъдещето на ЕС. Малка стъпка, която следва в коловоза, начертан от визитите, разменени на ниво президенти, и от срещата на министър-председателите във Варна“, каза Вуцис.„Димитър Главчев се спря и на едно друго важно преимущество за нашия регион - развиването му като енергиен хъб, който ще съчетава различни инфраструктурни проекти с разширяване на различни видове транспортни коридори, каквито са и шосейните връзки, речния транспорт, железопътните линии“, допълни председателят на гръцкия парламент./dariknews.bg/", "date": "2017.10.20", "title": "Какво си казаха председателят на гръцкия парламент и българският му колега?"}
{"url": "http://www.novinite.bg/articles/151528/Profesionalniyat-kulinar-se-nujdae-ot-moderno-oborudvane", "text": " Модерното оборудване е от първостепенно значение за всеки шеф-готвач. Защото, разполагайки с най-модерните технологии, професионалистът в кухнята може да следва световните кулинарни тенденции и да експериментира. Само по този начин той може да създаде уникалните си шедьоври, отговарящи на любопитството и високите очаквания, които имат посетителите на ресторанта и гостите на хотела. Въпросът е къде да открием последните високотехнологични решения?Уникална възможност за всеки професионален кулинар ще даде изложението за хотелско, ресторантьорско, кетъринг и СПА оборудване . То ще се проведе от 8 до 11 ноември в Интер Експо Център паралелно с изложенията , , ,  и .Посетителите на СИХРЕ ще могат да изберат професионалното решение, от което се нуждаят на щандовете на изложителите, предлагащи най-модерните и високотехнологични решения за готвене, опаковане, съхранение, миялно и барово оборудване…. и още много.Ефективни опаковъчни решения за ресторанти, хотели и кетъринг компании ще представи фирма МУЛТИВАК. На щанда ѝ посетителите ще открият камерна машина C200 - гъвкава по отношение на мястото на инсталация заради своите компактни размери. От гамата Baseline камерни машини компанията ще представи P300 и P200. Своите предложения ще даде и компания Интрама Инвест. Фирмата произвежда автоматични опаковъчни линии, фолиа и пликове за вакуум опаковка, самозалепващи етикети и софтуер, давайки гъвкави решения за нуждите на всеки клиент.Изложение  е мястото, на което ежегодно професионалистите намират високотехнологични и гъвкави предложения за създаването на условия за готвене от последно поколение. През тази година компания МУЛТИВАК дава иновативно решение за нискотемпературно готвене във вакуум, предлагайки sous vide оборудване – термостат и вана.Съзнавайки, че за готвенето пред публика от основно значение е техниката, с която професионалистът разполага, фирма СИДИКА ще предложи DROOP IN – системи, изграждащи бюфет/блок маса с топли и студени сектори и уреди за show cooking с професионална, висока мощност за готвене. Пред любопитните погледи на посетителите компанията ще покаже като самостоятелен елемент произведения в Италия квадратен студен плот с работна температура от 0°C до + 4°C.Идеите си за професионалните кулинари ще даде и ВЕРА 94 с VarioCooking Center multificiency на фирма FRIMA. Системата комбинира функциите на обръщателен тиган, казан за варене, фурна и фритюрник в един мултифункционален уред. Посетителите ще открият на фирмения щанд и фритюрника под налягане BROASTER, снабден с технология за приготвяне на храните при контролирано налягане в херметична среда. Ще бъде представен и конвектоматът SelfCookingCenter. Системата за готвене, която може да пече на грил, пържи, пече, задушава на пара, сотира, бланшира и пошира, усеща, разпознава и комуникира с потребителя. Производителят Rational предлага функцията „ConnectedCooking“, чрез която кулинарите могат да управляват всички свързани устройства бързо и лесно с помощта на компютър, смартфон или таблет.Пред посетителите на СИХРЕ GREAT WESTERN ще демонстрира опушвачите “YODER“, оборудвани с най-съвременния дигитален контролер за поддържане на постоянни температури за сочно „ниско и бавно“ барбекю или за печене на перфектния стейк. Своите предложения ще даде и компания АБ-Терм. Пълна гама от решения за професионалните кулинари посетителите ще открият и на щанда на Томеко.Модулни кухненски системи на клиентите си предлага Робуста. Изложител на СИХРЕ 2017 ще бъде и фирма Ава-М, специализирана в производството на изделия от неръждаема стомана и доставчик на кухненско оборудване, топли и хладилни съоръжения за “шведска маса” и “show cooking”.Освен с модерни технологии за готвене умелите професионалистите се нуждаят и от място за съхранение на своите продукти. Съзнавайки това, изложителите на СИХРЕ ще предложат високотехнологични решения.ХБГ 2000, оперираща в сферата на професионалното кухненско оборудване, предлага хладилници и фризери на LIEBHERR, хладилници на FOSTER, FRIULINOX и хладилни шкафове от FORCAR. Тирол Профешънъл предлага богато хладилно оборудване, сред което са хладилникът със стъклена врата CAEP-801, както и шкафовете с две температурни отделения CAFP-1604/2, CAFP-1603/2 и CAFP-1602/2.По време на изложението Топ Комерс Груп ще представи многобройни атрактивни предложения за професионално оборудване. На щанда си компанията ще предложи и пълна гама почистващи препарати за хорека индустрията. Посетителите ще открият и модерни гофретници и аксесоари и смеси за гофрети. Богат е и списъкът от хладилно оборудване, което компания ПИЕРО предлага. Любителите на виното могат да се възползват от виноохладителя TEFCOLD. Фирмата за професионално кухненско оборудване предлага и хладилни витрини, шкафове, камери и витрини.СИХРЕ отново ще бъде мястото, на което ще се проведе кулинарният форум GastronomiX, който след първото си издание през 2016 г. се превърна в предпочитаното място за готвачите и ресторантьорите, давайки им възможност да видят утвърдени български и световни авторитети в професионалната кулинария. По време на изложението ще се проведат и националните квалификации на най-престижното кулинарно състезание в света Bocuse d’Or.Всички новини за изложението кулинарите могат да проследят тук – . ", "date": "2017.10.20", "title": "Професионалният кулинар се нуждае от модерно оборудване"}
{"url": "http://www.novinite.bg/articles/151549/DOST-otricha-che-e-nezakonno-finansirana-ot-sdrujenie", "text": "ДОСТ няма никакво отношение със сдружението с нестопанска цел - \"Асоциация Бату платформ\", за която Прокуратурата твърди, че е финансирала незаконно предизборната кампания на партията, съобщиха от пресцентъра на ДОСТ.Главният прокурор Сотир Цацаров внесе днес в окръжния съд в Кърджали иск за прекратяване на сдружението - \"Асоциация Бату платформ\", чрез което според държавното обвинение незаконно е осигурено финансиране на предизборната кампания на партия ДОСТ. Според прокуратурата 100 000 евро, получени от фондацията от турска банка, без да е известен субектът на преведената сума, са били използвани за закупуване на храна, която е раздавана на граждани в 15 български града, за да гласуват за партия ДОСТ на парламентарните избори. От ДОСТ допълват, че единствените хранителни продукти, чието раздаване е било спряно от полицията в Кърджали по време на предизборната кампания, са били закупени със средства на партията на стойност 8431,29 лева. /dariknews.bg/", "date": "2017.10.20", "title": "ДОСТ отрича, че е незаконно финансирана от сдружение"}
{"url": "http://www.novinite.bg/articles/151545/Ombudsmanat-prodaljava-bitkite-s-monopolite", "text": "Омбудсманът Мая Манолова продължава битките с монополите. Тя ще инициира Закон за частния фалит. По време на отчет на втората ѝ година като обществен защитник, Манолова посочи, че броят на жалбите от граждани до нея надхвърля 12 000.Основите притеснения на хората са свързани с некоректни работодатели и страх от социално изключване./dariknews.bg/", "date": "2017.10.20", "title": "Омбудсманът продължава битките с монополите"}
{"url": "http://www.novinite.bg/articles/151550/Sindikatite-nastoyavat-da-se-tarsi-drugo-reshenie-za-problema-s-bolnichnite", "text": "Синдикатите няма да подкрепят проектобюджета надържавното обществено осигуряване (ДОО), ако мярката с плащането на първите три дни болнични се запази в предложения вид. Лидерите на КНСБ и КТ \"Подкрепа\" обявиха, че трябва да се намери друг механизъм за спиране на злоупотребите с болничните, и че ако управляващите искат да облекчат работодателите с такава мярка, е нормално разликата да се компенсира от фонда на НОИ.С проекта на бюджет на Държавното обществено осигуряване се предлага работодателите да плащат само 50% от осигурителния доход за първите три дни болничен, а не 70%, както е в момента. От четвъртия ден НОИ ще продължи да плаща по 80%, както е и сега. Според Димитров и Манолов с предложението няма да се решат проблемите с фалшивите болнични, а само ще се орежат права. \"Ако някой иска да облекчава работодателите, което трудно разбирам, тогава е нормално държавното обществено осигуряване да доплати до същия размер, който досега се е получавал\", отбеляза Димитър Манолов. Той допълни, че има различни варианти, които ще бъдат обсъдени.\"Всички знаем, че има тарифи колко струва един болничен, не може да няма начин да се хване поне един лекар и за назидание да понесе отговорността\", коментира Пламен Димитров.Лидерите на синдикалните организации са на мнение, че проблем с фалшивите болнични наистина има, но е необходим по-сериозен контрол. Друг проблем, който също трябва да бъде решен е и този с фалшивите инвалидни пенсии, отбеляза още Димитров./dariknews.bg/", "date": "2017.10.20", "title": "Синдикатите настояват да се търси друго решение за проблема с болничните"}
{"url": "http://www.novinite.bg/articles/151552/Vnezapni-proverki-na-gorski-i-jandarmeriya-na-teritoriyata-na-Ihtiman-i-Pirdop", "text": "Горски инспектори от Регионална дирекция по горите - София са задържали 10 куб.м немаркирани, без необходимите документи дърва за огрев при проверка в частен двор в с.Челопеч. Материалът е задържан и на нарушителят е съставен акт за нарушение по Закона за горите, съобщават от ИАГ.При съвместна проверка със служители на Държавно горско стопанство - Ихтиман и служители нажандармерийско управление - София, горските инспектори от РДГ София са заловили двама нарушители в момент на транспорт на немаркирана дървесина. Дървесината не е била придружена и с превозен билет, доказващ законния й произход. На виновните лица са издадени актове за нарушение по Закона за горите. Задържани са две каруци.Горските инспектори са санкционирали и лицензиран лесовъд заради извършена сеч в землището на с. Мирково, на територията на Държавно горско стопанство-Пирдоп. При проверката е констатирано, че за насаждението е издадено позволително за сеч, което обаче не е влязло в сила в момента на извършване на сечта. През последните десет дни горските служители на РДГ София са съставили 11 акта по Закона за горите, задържани са един автомобил, две каруци и 14 куб.м дърва./dariknews.bg/", "date": "2017.10.20", "title": "Внезапни проверки на горски и жандармерия на територията на Ихтиман и Пирдоп"}
{"url": "http://www.novinite.bg/articles/151559/Valentin-Radev-nyama-da-podava-ostavka", "text": "Министърът на вътрешните работи Валентин Радев не вижда причина да подава оставка по повод твърденията на БСП за оградата на границата с Турция. Той заяви, че е готов да чуе доводите за това от страна на опозицията. По повод поредния протест на синдикатите в неделя, Радев заяви, че много внимателно се вслушва в исканията на полицаите. Едва ли обаче ще се видя с тях, както стана с пожарникарите преди няколко дни. Радев не е съгласен с твърденията на протестиращите, които показвали ботуши с пирони или стари пожарни. Но допълни, че продължават разговорите за увеличаване на заплатите. Радев награди с почетното отличие директора на пожарната в Благоевград Георги Пармаков за действията при потушаване на пожара в Кресна./dariknews.bg/", "date": "2017.10.20", "title": "Валентин Радев няма да подава оставка"}
{"url": "http://www.novinite.bg/articles/151553/BSP-obvini-upravlyavashtite-v-cinizam", "text": "\"БСП за България\" обвини управляващите в цинизъм заради драстично увеличение на заплатите на заместник-министрите и началниците на политически кабинети на фона на социалните неравенства в страната. От ГЕРБ ги призоваха да спрат с небивалиците и опитите за омаскаряване на българското правителство. \"На фона на картината на неравенствата в сряда на заседанието на Министерския съвет със свое решение, прокарано тихомълком, Борисов вдигна драстично заплатите на всички заместник-министри и най-доверените висши политически чиновници - началниците на политически кабинети. Това рязко и драстично облагодетелстване ще доведе до това, че те вече ще получават месечно по около 3500-3600 лева или с около 2000 лева повече отколкото в момента\", посочиГеорги Гьоков от левицата, който прочете декларацията. Изведнъж 2000 лева отгоре как ви звучи, попита той. \"На нас от ПГ на \"БСП за България\" ни звучи като цинизъм, безсрамие и непремереност, като грабеж на народни пари, събирани от данъци, такси и налози, плащани от целия български народ, за да бъдат хрантутени роднини, съпрузи, съпруги и деца, любовници, че даже и шофьори на властта\", коментира Гьоков. От БСП посочиха, че верните стражи на властта ще получат 2000 лева увеличение сега и веднага, а от догодина за майките ще има с 40 лева повече, за безработните - с 35 лева повече, а за пенсионерите - 3,8% увеличение - средно 12-13 лева и то от първи юли. Социалистите декларираха, че не са против повишаването на доходите, включително и на министри и началници на кабинети, но са против несъразмерното увеличение на заплатите, а искат истинска справедливост за всички българи.В отговор секретарят на ПГ на ГЕРБ Станислав Иванов коментира, че не е намерил никакъв смисъл в декларацията на левицата. \"Какво прави МС - увеличаваме заплатите, това е факт. Вие какво, протестирате против това увеличение ли\", попита той. Иванов посочи, че 700 млн. лева повече догодина ще бъдат изплатени на хората с най-ниски заплати. \"300 млн. плащаме за заплати на учителите, около 600 млн. за образователна инфраструктура, около 400 млн. даваме за здравеопазване\", изреди той. В момента имаме 2,5 млрд. повече приходи, отбеляза Иванов. По думите му тези пари са от събрана контрабанда, която била 34% по времето на БСП, а в момента е около 7%. \"Това са все неща, които народът ги вижда, няма нужда да хвърляте тук някакви небивалици, да се опитвате да омаскарите българското правителство и да свалите още повече рейтинга на парламента\", коментира Иванов и призова да се спре с това противопоставяне./dariknews.bg/", "date": "2017.10.20", "title": "БСП обвини управляващите в цинизъм"}
{"url": "http://www.novinite.bg/articles/151557/Cyala-smyana-mitnichari-zadarjani-v-Malko-Tarnovo", "text": "Цяла смяна митничари беше задържана при операцията на ГДБОП и ДАНС на граничен пункт Малко Търново, а срещу петима от тях вече са повдигнати обвинения за получаване на подкуп. Това съобщи в Бургас говорителят на Главна прокуратура Румяна Арнаудова. Както Дарик вече съобщи спецполицаи извършиха вчера изненадваща проверка на граничния пункт в 5.30 ч. сутринта, когато е застъпвала дневната смяна. Според неофициалната информация останалите, които са били в почивка, са били повикани на ГКПП-то уж за справка, а след това са били задържани. Паралелно с това антимафиоти са претърсвали офиси, автомобили и жилищата на митничарите. \"Открити са 10 000 лева, чийто произход тепърва ще се проверява\", подчерта говорителят на главния прокурор Румяна Арнаудова.Според разследващите митничарите са искали пари от шофьори на леки и товарни автомобили, за да ги пропуснат безпрепятствено през границата. Сумите са били дребни, уточни говорителят на Главна прокуратура. СРС-тата сочат по несъмнен начин за сговор между инспекторите. Те са действали от май до момента на задържането им. Днес задържаните митничари бяха пуснати на свобода срещу парична гаранция. Четирима са освободени срещу 2000 лева, а началникът им - срещу 3000 лева.Ако бъдат признати за виновни по повдигнатите обвинения, могат да получат до 6 г. затвор./dariknews.bg/", "date": "2017.10.20", "title": "Цяла смяна митничари задържани в Малко Търново"}
{"url": "http://www.novinite.bg/articles/151554/Prokuraturata-proveryava-nezakonen-razvadnik-na-kucheta-v-Malomir", "text": "Главният прокурор разпореди проверка след журналистически репортаж за незаконен развъдник на кучета в село Маломир, съобщиха от пресцентъра на държавното обвинение. Районната прокуратура в Ямбол е започнала разследване по случая, като е разпоредено и на Областна дирекция по безопасност на храните да осъществи незабавна проверка на място относно статута на обекта, условията за отглеждане на кучета, съответно дали е констатирано наличието на животни с тежки или трайни увреждания. Според информацията до момента, обектът, в който се отглеждат множество кучета от различни породи, няма законов статут на развъдник или на приют за кучета, уточняват прокуратурата. Към момента кучетата се отглеждат в обект със статут на кравеферма - лицето е регистрирано като земеделски производител. Към настоящия момент това лице е установено от органите на полицията, които са на място в незаконния развъдник. Прокуратурата в Ямбол е започнала и проверка за това, дали кучетата се отглеждат с цел търговия, съответно дали са реализирани приходи от лицето от такава дейност, отразявани ли са същите пред органите на НАП, съответно извършени ли са проверки от органите на НАП относно доходите на собственика и конкретно тези, свързани с дейност по продажба на кучета./dariknews.bg/", "date": "2017.10.20", "title": "Прокуратурата проверява незаконен развъдник на кучета в Маломир"}
{"url": "http://www.novinite.bg/articles/151560/Balgariya-shte-dade-polovin-milion-evro-na-Afrika-v-znak-na-solidarnost", "text": "Премиерът Бойко Борисов съобщи, че ще предложи България да участва във фонда за Африка с половин милион евро в знак на солидарност. Пред български журналисти в Брюксел той отбеляза, че фондът, който цели да ограничи причините за миграцията към ЕС, има нужда общо от допълнителни 125 милиона евро.Борисов изрази надеждата ЕС да има по-твърда политика, която да отчита европейския интерес в региона на Африка и Близкия изток. „Отново поставих въпроса защо воюваме там и какви са последствията - например с Либия. Колкото и да не бяха държави, които ни харесват, имаше мир и правила, които спазваха. Това се случи в Ирак, Афганистан, Сирия“, допълни Борисов.За Северна Корея е ясно, че надали някой ще има различно мнение, че това, което се прави там, незабавно трябва да се прекрати, и да се върнат на масата на преговорите, и по мирен път да се решават проблемите, посочи премиерът.Министър-председателят посочи, че всички участници в Европейския съвет са изразили при обсъждането на темата за Турция претенции за свободата на словото там, за правата на човека, но и отчитат, че споразумението за миграцията се спазва и от влизането му в сила миграционният натиск е спаднал в пъти.Всяко изказване започваше с това, че нашата страна е пример в опазването на границата - и сухопътна, и морска, уточни Борисов./dariknews.bg/", "date": "2017.10.20", "title": "България ще даде половин милион евро на Африка в знак на солидарност"}
