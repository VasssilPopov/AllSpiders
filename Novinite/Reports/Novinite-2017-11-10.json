{"url": "http://www.novinite.bg/articles/152621/Ostar-nedostig-na-medicinski-sestri-v-Klinikata-po-detska-kardiologiya", "text": "Клиниката по детска кардиология към Националната кардиологична болница страда от остър недостиг на медицински сестри. В заведението на достигат повече от 17 медицински сестра.Директорът на отделението доц. Анна Кънева заяви пред БНР, че медицинските сестра масово напускат. Те отивали в частни лечебни заведения, където заплатите са по-големи. По думите ѝ в \"Детска реанимация\" не достигат повече от 10 сестри, а в отделението по детска кардиология - 7 или 8.Междувременно в клиниката бяха извършени иновативни операции на пет новородени деца със сърдечни малформации. Операциите бяха извършени съвместно от лекари на клиниката и европейски специалисти по детска кардиология. Според детския кардиолог проф. Шрирам, който извърши две от сложните операции, тези операции може да се прилагат и при силно недоносени бебета, при които поставянето на стенд може да отложи операцията до 5-6 месеца. ", "date": "2017.11.10", "title": "Остър недостиг на медицински сестри в Клиниката по детска кардиология"}
{"url": "http://www.novinite.bg/articles/152619/Piyani-naletyaha-na-boj-v-zavedenie-repcheli-se-i-na-policai", "text": "Двама са задържани след сбиване в заведение на булевард “Славянски“ в Шумен. Сигналът бил получен в 04:50 часа в дежурната част на полицията, предава ДАРИК. На място бил пратен полицейски екип. Изяснено било, че двама мъже във видимо нетрезво състояние ударили клиент в заведението. Били предупредени от охранителите да спрат да се саморазправят, но те насочили агресията си към тях и към други клиенти. Отправили заплахи са саморазправа.Пред униформените продължили да се дължат арогантно. Отказали да предоставят документи за самоличност и отправили обидни думи към тях. Направили опит да напуснат мястото на проверката.При задържането си оказали съпротива. За срок до 24 часа в полицейското управление в Шумен са задържани двама шуменци - на 29 и 34 години.Съставени са им актове по ЗМВР за това, че съзнателно пречат на полицейски орган да изпълни задължението си по служба и по Указа за борба с дребното хулиганство. На единият е съставен акт по ЗБЛД за това, че отказал да представи документ за самоличност на полицейски служител.", "date": "2017.11.10", "title": "Пияни налетяха на бой в заведение, репчели се и на полицаи"}
{"url": "http://www.novinite.bg/articles/152633/Do-10-godini-zatvor-zaplashvat-zadarjaniya-za-obira-na-bankomat-v-Sapareva-banya", "text": "\r\nРайонната прокуратура в  е привлякла в качеството на обвиняем Г. , на 34 години, за извършено от него , съобщиха от прокуратурата, предава БНТ. \r\nНа 9 ноември, около 3,20 часа, в Сапарева баня, от офис на банка на ул. \"Княз Борис I\", в съучастие с Т. Богданов, К. Микев и Кр. Йорданов, в качеството му на помагач, Динев умишлено улеснил противозаконно отнемане на чужда движима вещ. Той управлявал лек автомобил и е осигурявал безпрепятственото придвижване на друг лек автомобил, с който било извършено престъпното деяние. Чрез взривяване на вратата на АТМ - устройство бил отнет сейф, съдържащ касета с парични средства в размер на 9 000 лева.Обвиняемият Динев е задържан с постановление на прокурор в районната прокуратура - Дупница за срок до 72 часа.За престъплението, в извършването на което е обвинен, законът предвижда наказание \"лишаване от свобода\" от една до десет години.  ", "date": "2017.11.10", "title": "До 10 години затвор заплашват задържания за обира на банкомат в Сапарева баня"}
{"url": "http://www.novinite.bg/articles/152643/Vrachvat-nagradata-Zlatnata-topka-na-7-i-dekemvri", "text": "Наградата „Златната топка“ за най-добър футболист в света ще бъде връчена на 7 декември. Това съобщи учредителят на наградата - изданието „Франс Футбол“, информира NOVA. Водещ на церемонията ще бъде бившият полузащитник на националния отбор на Франция Давид Жинола.Сред 30-те претендента за приза са Лионел Меси, Кристиано Роналдо и Неймар.„Златната топка“ се връчва от 1956 година насам, а от 2010 година „Франс Футбол“ обедини наградата с тази за \"Футболист на годината на ФИФА\". ", "date": "2017.11.10", "title": "Връчват наградата \"Златната топка\" на 7-и декември"}
{"url": "http://www.novinite.bg/articles/152641/Ot-1-do-5-godini-moje-da-leji-Vlado-Placentata", "text": "Софийска районна прокуратура внесе в Софийски районен съд-наказателно отделение обвинителен акт срещу Владимир Стоянов известен като \"Плацентата\", за нанасяне на удар в областта на главата на доктор Албена Георгиева Гагова.Причинил лека телесна повреда, изразяваща се в мозъчно сътресение, счупване на носните кости без дислокация на фрагментите, разкъсно-контузна рана на горната устна, реализирали медикобиологичния признак \"временно разстройство на здравето, неопасно за живота\".Телесната повреда е причинена на медицински специалист - ординатор акушер-гинеколог към \"Втора САГБАЛ \"Шейново\"ЕАД при и по повод на службата и функцията му.Припомняме, на 1 юли Владимир Стоянов преби акушерка минути след като стана баща в столичната болница \"Шейново\". Той не се поинтересувал от състоянието на съпругата и на детето си, а агресивно настоявал да вземе плацентата на новороденото си бебе. След отказ Стоянов започнал да бие д-р Албена Гагова.Побоят над д-р Гагова стана повод за множество протести на лекари, пациенти и организации, които се обявиха твърдо против агресията срещу медиците.За това престъпление се предвижда наказание \"лишаване от свобода\" от една до пет години.", "date": "2017.11.10", "title": "От 1 до 5 години може да лежи Владо Плацентата"}
{"url": "http://www.novinite.bg/articles/152650/Zadarjaha-petima-maje-za-telefonna-izmama", "text": "Задържаха петима мъже за телефонна измама. Операцията е проведена във Велико Търново и София, предава NOVA. За трима от тях – П. Н. /35 г./, Н. Н. /40 г./ и П. Х. /34 г./, има данни, че са фактическите извършители, другите двама  - С. Н. /47 г./ - контролиращ куриерите, а Г. Г. /49 г./ - куриер.  Задържането им е станало непосредствено след като на 9 ноември измамили по телефона възрастна жена от с. Владо Тричков, област София.Четирима от тях са заловени край с. Джулюница, до Горна Оряховица, а куриерът – в района на болница „Александровска“ в столицата, в момент на вземане на сумата от 2700 лева, оставени от жертвата до кош за боклук.Разследващите са открили доказателства в жилището и автомобила на куриера на групата, сочещи че той е отговорен и за телефонна измама, извършена през месец октомври в София на стойност 116 000 лева.Работата по случая продължава под надзора на прокуратурата.", "date": "2017.11.10", "title": "Задържаха петима мъже за телефонна измама"}
{"url": "http://www.novinite.bg/articles/152642/Zadarjaha-dilar-v-Sofiya-s-kokain-za-500-000-lv", "text": "Полицаи задържаха наркодилър с кокаин за около 500 000 лв. в София.След проведена полицейска акция за разпространение на наркотични вещества е задържано лице на 28 години, за което има информация, че се занимава с наркотици. Заедно с него е задържана приятелка му и майката ѝ. Това стана ясно от думите на градския прокурор Емилия Русинова по време на брифинг в прокуратурата.При претърсване на автомобила на лицето са намерени 5 килограма марихуана, 1.7 килограма кокаин и около 10 грама амфетамини. Всичките са с високо качество, предава news.bg И тримата са привлечени като обвиняеми и са задържани под стража за 72 часа, като прокуратурата поиска постоянна мярка \"задържане под стража\".И трите лица са криминално проявени. Директор на СДВР Ивайло Иванов съобщи, че задържаният е дилър на наркотици, а чистотата на кокаина, намерен в него е толкова висока, че ако се продаде на улицата, размесен, би се реализирала печалба от около половин милион лева.", "date": "2017.11.10", "title": "Задържаха дилър в София с кокаин за 500 000 лв."}
{"url": "http://www.novinite.bg/articles/152605/Snimat-nova-trilogiya-po-sagata-Mejduzvezdni-vojni", "text": "Епичната космическа филмовата сага \"Междузвездни войни\" за далечната галактика, която вече 40 години вълнува милиони зрители по цял свят, ще бъде продължена с нова трилогия, в която познатите досега сюжетни линии, заложени от нейния основател режисьора Джордж Лукас, ще бъдат значително разширени, обяви снощи компания \"Уолт Дисни\", пише ДАРИК.  В разговор с инвеститори шефът на компанията Боб Айгър обяви новия грандиозен филмов проект, който се очаква да донесе огромни приходи на компанията и да заздрави разклатеното й положение.Новата филмова трилогия е възложена на 43-годишния режисьор Райън Джонсън, който създаде и последния, осми досега филм от поредицата - \"Последните джедаи\", който очаква премиера през декември т.г. Така младият режисьор ще се затвърди като новото лице на знаменитата филмова сага. Той възнамерява да въведе нови герои и нови, неизследвани досега части от далечната галактика, надхвърляйки рамките на историите на главния герой Люк Скайуокър. Негов партньор ще бъде продуцентът Рам Бергман.Както е известно \"Уолт Дисни\" купи основаната от Лукас компания \"Лукасфилм\", която владее правата върху \"Междузвездни войни\", през октомври 2012 г., за над 4 млрд. долара. Скоро след това бе обявено създаването на нова кинотрилогия по галактическата одисея на Скайуокър.Тя започна със седмия епизод - \"Пробуждането на силата\" (с режисьор Джей Ейбръмс), излязъл на екран през 2015 г. Тогава компанията обяви, че ще пуска по един филм от сагата всяка година. Деветият епизод, който още няма окончателно название, е планиран за 2019 г.След това ще започне новата, обявена днес трилогия, чийто сценарий Джонсън сам ще напише. Уверени сме, че той \"ще направи удивителни неща, започвайки новата трилогия на чисто\", заявипрезидентът на \"Лукасфилм\" Катлийн Кенеди, цитирана от Ройтерс.Компанията \"Уолт Дисни\" освен това снима сериал-антология от три отделни филма по сюжети от \"Междузвездни войни\", излизащи извън сагата за Люк Скайуокър. Първият се появи още през 2016 г. - \"Мошеник номер едно\" с режисьор Гарет Едуардс. Вторият - \"Хан Соло\" (с режисьори Фил Лорд и Кристофър Милър) се снима в момента и трябва да излезе на екран догодина. Двата филма продължават историята на чаровния контрабандист Хан Соло, великолепно изпълнен от Харисън Форд още в началото на киноепопеята.", "date": "2017.11.10", "title": "Снимат нова трилогия по сагата \"Междузвездни войни\""}
{"url": "http://www.novinite.bg/articles/152608/Opredelyat-tochniya-den-i-chas-za-Brexit", "text": "Лондон реши да определи точния ден и час за Brexit със закон.Разводът с Европейския съюз ще стане в 23 часа по Гринуич на 29 март 2019 г.Министър-председателят Тереза Мей предупреди, че няма да толерира никакъв опит за блокиране на Brexit и затова предлага поправка в законопроекта за излизането на страната от Евросъюза.Точната дата на напускането следва от фиксирания двегодишен период за преговори с Брюксел. Той започна да тече в момента, когато Тереза Мей задейства чл. 50 от Лисабонския договор.", "date": "2017.11.10", "title": "Определят точния ден и час за Brexit"}
{"url": "http://www.novinite.bg/articles/152629/Kitajska-kompaniya-predlaga-na-ergeni-dojivotna-dostavka-na-alkohol", "text": "Китайска компания може би е намерила рецептата за щастлив живот на неженения мъж - непрекъсната доставка на алкохол, за да топли потребителите през дългите и самотни нощи, пише \"Гардиън\", цитиран от news.bg На 11 ноември всяка година в Китай се отбелязва Денят на хората без брак. По този повод китайската компания за онлайн търговия Alibaba предлага доживотна доставка на алкохол при еднократно плащане от 11 111 юана (1 275 британски лири). Става въпрос за местната алкохолна напитка байцзю, която на 11 ноември ежегодно се продава с намаление. Нормалната цена е 99 999, а една бутилка се продава за 196 юана.Първите 33-ма потребители, възползвали се от промоцията, ще получават по 12 бутилки байцзю всеки месец. Те също така могат да прехвърлят доставките с алкохол на друг член от семейството, ако починат в рамките на 5 г. след направената от тях покупка.Байцзю се прави от сорго или ориз. Съдържанието на алкохол обикновено е над 40%. Обикновено се пие на шотове и често е поднасяно на банкети.", "date": "2017.11.10", "title": "Китайска компания предлага на ергени доживотна доставка на алкохол"}
{"url": "http://www.novinite.bg/articles/152606/Lekari-shte-lekuvat-rak-sas-zlato", "text": "Изследователи от университета „Райс“ в САЩ ще използват наночастици от злато за по-ефективна и безвредна химиотерапия при лечението на раковите заболявания, пише сайтът Лайф, цитира ДАРИК. Вкарването на светлинно активираните наночастици от ценния метал направо в поразените клетки ще позволи ускореното въвеждане на противоракови препарати и осъществяване на клетъчна терапия без сериозни странични ефекти. Те много често съпровождат традиционните методи на лечение.Лабораторните изследвания показали, че наночастиците не са токсични и осигуряват незабавното въвеждане и терапия с разпространения противотуморен препарат лапатиниб. Активирането на частиците в организма на пациента се извършва със специален неинвазивен лазер.Учените отбелязват, че при успешно приключване на тестовете с животни, новият метод ще има голям потенциал за лечението на онкологичните заболявания и при хората.", "date": "2017.11.10", "title": "Лекари ще лекуват рак със злато"}
{"url": "http://www.novinite.bg/articles/152617/Kitaj-shte-razshiri-dostapa-na-chujdestranni-kompanii-do-finansoviya-si-sektor", "text": "\r\n ще разхлаби ограниченията върху чуждестранните дялове в китайски  и ще намали митата за  на автомобили, заяви днес китайският заместник-финансов министър  след критиките от САЩ и други търговски партньори на страната, предаде Асошиейтед прес, цитира БНТ. \r\nГуаняо каза на брифинг след посещението на американския президент Доналд Тръмп в , че  ще вдигне тавана за дяловете, които чужденци могат да притежават в  за ценни книжа и управление на активи от 49 процента на 51 процента, а след три години напълно ще ги отмени.  също така ще вдигне тавана за дялово участие на чужденци в застрахователните , а напълно ще премахне ограниченията след пет години, допълни той.\r\n\r\nС други думи, чуждестранните собственици ще могат изцяло да притежават такива  след три до пет години, посочи Чжу пред журналисти.\r\nРешението изглежда е взето предвид нарастващото недоволство в чужбина от търговския излишък на  и налаганите пазарни пречки.Освен това  ще отмени ограниченията за чуждестранно дялово участие в банки, каза Чжу, но не посочи кога ще влезе в сила мярката. Досега отделен чуждестранен инвеститор може да притежава до 20 процента в една банка, а чуждестранната собственост в една банка може да бъде общо 25 процента.\r\n също така постепенно ще намали митата за  на автомобили, каза Чжу без да даде повече подробности.\r\nОтварянето е решително и резултатът ще бъде широкомащабен, изтъкна Чжу.\r\nТръмп обяви за приоритет свиването на търговския дефицит на САЩ с , който миналата година бе 347 милиарда долара. Министърът на търговията на САЩ Уилбър Рос каза, че това е било основна тема на разговорите с китайския президент Си Цзинпин. \r\n", "date": "2017.11.10", "title": "Китай ще разшири достъпа на чуждестранни компании до финансовия си сектор"}
{"url": "http://www.novinite.bg/articles/152616/Ogromna-solarna-elektrocentrala-nabira-skorost-v-Braziliya", "text": "Бразилия изостана значително в използването на слънчевата , но най-голямото съоръжение в тази сфера на континента, построено в югоизточната част на страната, започва да набира скорост. Мощността в Пирапора, в югоизточния щат Минас Жерайс, разполага с 1,2 милиона слънчеви панели, покриващи еквивалента на повече от 1200 футболни игрища, информира \"Франс прес\", цитирана от БГНЕС. \r\nПървоначално слънчевата електроцентрала започна да произвежда  през септември, като втората от трите фази в проекта беше приключена в четвъртък. \r\nЦелият проект е управляван от френския енергиен гигант EDF Energies Nouvelles и трябва да започне да функционира напълно преди второто тримесечие на 2018 г. Капацитетът му е от 400 мегавата. Това е достатъчно, за да покрие годишните нужди от електро на 420 000 домакинства.\r\n\"Това е ключов проект с изключителни измерения на място, което има предимството да бъде равно, с малко растителност, много слънце и в близост до високоволтова преносна мрежа\", каза Пауло Абранчес, главен изпълнителен директор на EDF за Бразилия.\r\nОбектът, разположен върху 800 хектара на север от столицата на щата Бело Оризонте, изглежда естествено място за улавяне на слънчевите лъчи. Разположените там соларни панели се въртят заедно с движението на слънцето, хоризонтални по обед и накланящи се с променящите се ъгли. Дори и в облачни дни те все още произвеждат, въпреки че губят около 30% от ефективността си.\r\n", "date": "2017.11.10", "title": "Огромна соларна електроцентрала набира скорост в Бразилия"}
{"url": "http://www.novinite.bg/articles/152624/SASht-i-Yujna-Koreya-trenirat-s-nad-20-koraba-do-KNDR", "text": "Южна Корея ще се присъедини към три американски самолетоносача за участие в съвместни бойни учения от 11 до 14 ноември. Това съобщиха от генщаба на Южна Корея, цитиран от Ройтерс, пише news.bg Военноморските кораби на Южна Корея ще участват в игрите до източното крайбрежие на страната, добавиха военните.В сряда Пентагонът съобщи, че за първи път от 2007 г. в западната част на Тихия океан ще бъдат изпратени три самолетоносача за участие в бойни игри.Южна Корея общо ще изпрати седем бойни кораба, като част от тях са снабдени със система за противоракетната отбрана \"Иджис\", а САЩ ще имат общо 14 плавателни съда, поясняват от Сеул.По време на игрите двете държави ще практикуват въздушни операции, артилерия  и ескортиране на самолетоносачи, за да изпитат способността за съвместна оперативност.Ученията са в отговор на ракетните и ядрени провокации на КНДР, подчертават южнокорейската армия.", "date": "2017.11.10", "title": "САЩ и Южна Корея тренират с над 20 кораба до КНДР"}
{"url": "http://www.novinite.bg/articles/152636/Kitajskite-medii-aklamirat-poklonenieto-na-Tramp-kam-Pekin", "text": "Удивително. Страхотно. Необикновени няколко дни. Това са част от реакциите в Пекин на посещението на Доналд Тръмп в Китай.Китайските вестници и представители на академичните среди изразиха тези емоции днес, след като американският президент се отправи към следващата спирка от обиколката си в Азия, пише британският в. \"Гардиън\", цитира news.bg \"Китай трябва да бъде доволен\", изтъква политологът Чен Даойън, наричайки посещението на Тръмп дипломатически триумф на китайския президент Си Цзинпин.\"Лидерът на световната сила номер едно току-що направи поклонение към него - по този естествен начин ще го видят всички китайци\", допълва политологът.\"Тръмп приятно изненада мнозина, които преди година бяха дълбоко притеснени от търговска война, като се има предвид неговата остра реторика\", подчертава заместник главният редактор на англоезичната версия на печатния орган на Китайската комунистическа партия.\"Тръмп също така изненада мнозина със сравнително доброто си отнасяне към отношенията между САЩ и Китай, включително установяването на близки работни и лични отношения с президента Си Цзинпин\", се допълва в статията.През миналата година ученият от университета \"Фудан\" Шен Дингли предложи затваряне на китайското посолство във Вашингтон в знак на протест срещу ангажимента на Тръмп с Тайван.След посещението тази седмица Шен вече е на тотално различна позиция. \"Повече от успех\", акламира експертът по международни отношения посещението на Тръмп.\"Тръмп се държа умерено и с уважение... Той показа уважение към лидерите на Китай и културата на Китай... Си направи Тръмп по-добър президент\", пише Шен Дингли.Заглавните страници на контролираните от Китайската комунистическа партия вестници са изпълнени с големи и идентични снимки на лидерите на двете най-големи световни икономики и със заглавия, отбелязващи как \"другарят Си\" и неговият капиталистически гост са се разбрали \"да дадат пълен израз на идеята за дипломация на ниво държавни глави на двете страни\".В статия в официозния рупор на партията се разказва за сцени от прощалния банкет в пищна зала от времето на Мао Цзедун, използвана да смайва чуждестранни държавни глави. \"Голямата зала на Златната зала на народа изглеждаше блестяща и великолепна за това голямо събиране на изтъкнати гости\", пише официозът.\"Си Цзинпин посочи, че макар че има огромен океан между Китай и САЩ, географското разстояние никога не попречи на тези две велики страни да се срещат... Както се казва в старата китайска поговорка: \"Никакво разстояние, нито дори далечни планини и огромни океани никога не могат да попречат на хората с постоянство да стигнат до местоназначението си\", допълва органът на партията.", "date": "2017.11.10", "title": "Китайските медии акламират \"поклонението\" на Тръмп към Пекин"}
{"url": "http://www.novinite.bg/articles/152637/Germanski-politici-iskat-sirijskite-bejanci-da-se-varnat-v-stranata-si", "text": "Германската партия \"Алтернатива за Германия\" призова живеещите във федералната република половин милион сирийски бежанци да се върнат в родината си. Партията заяви, че войната там почти е приключила и президентът Башар Асад е призовал бежанците да се приберат, предаде Ройтерс, цитира ДАРИК. В предложение до парламента АзГ заявява, че новото германско правителство трябва незабавно да започне преговори със сирийските власти за споразумение за завръщане на бежанците в родината им.\"Това споразумение трябва да гарантира, че бежанците ще бъдат приети обратно в Сирия инастанени в безопасни райони\", се казва в декларация на партията. Посочва се още, че Дамаск трябва да гарантира, че няма да преследва гражданите, които са избягали от военна служба.В предложението на АзГ се казва, че децата на сирийските бежанци в Германия трябва да учат по сирийски учебни програми, или от сирийски учители, които вече живеят на германска територия или от учители, изпратени за целта от сирийските власти.В декларацията, подписана от двамата лидери на АзГ Александър Гауланд и Алис Вайдел, се посочва още, че сирийското правителство трябва да сътрудничи с Германия за финансиране на репатрирането.\"Алтернатива за Германия\" е третата по големина сила в новия Бундестаг, но предложението й едва ли ще получи подкрепа от традиционните партии, включително ХДС на канцлера Меркел, който отказва да работи с АзГ. Зелените, които се очаква да влязат в новата правителствена коалиция, водена от ХДС, заявиха, че предложението на АзГ е \"безотговорно, нечовешко и безсърдечно\".", "date": "2017.11.10", "title": "Германски политици искат сирийските бежанци да се върнат в страната си"}
{"url": "http://www.novinite.bg/articles/152623/Novi-100-dushi-arestuvani-v-Turciya-za-vrazki-s-DAESh", "text": "Истанбулската полиция извършва едновременни операции в няколко района, за задържане 82 чужденци.Заподозрените са били активни в зонита на конфликта с ДАЕШ и са планирали да отидат в Сирия, съобщава агенция \"Анадолу\", цитирана от АФП, предава news.bg Отделно, 11 граждани на Сирия са задържани в южната провинция Аданапоради предполагаеми връзки с ДАЕШ. Операциите са част от засилените усилия на Турция срещу ДАЕШ. Полицията задържа повече от 170 заподозрени в столицата Анкара вчера.", "date": "2017.11.10", "title": "Нови 100 души арестувани в Турция за връзки с ДАЕШ"}
{"url": "http://www.novinite.bg/articles/152638/Ulichna-kotka-e-zapodozryana-v-opit-za-ubijstvo-v-Yaponiya", "text": "Японската полиция разследва предполагаем опит за убийство на прикована на легло възрастна жена, който може да доведе до обвинение срещу бездомна котка. Маюко Мацумото е открита от дъщеря си цялата в кръв от около 20 дълбоки наранявания по лицето в дома си в планински регион в Южна Япония.Полицията започна разследване на опит за убийство след като видя раните на жената, съобщи местният канал RKK. „Когато я намерихме, цялото й лице беше в кръв от брадичката нагоре. Нямахме представа какво се е случило”, разказа дъщерята на пострадалата.82-годишната Мацумото не може да говори и не е имало как да даде информация за случилото се, предаде агенция Киодо. Следователите не открили данни за проникване в жилището по времето, когато е извършено предполагаемото нападение, съобщи частната телевизия NTV, предава ДАРИК. След това съобразили, че нараняванията приличат на одраскване от котешки нокти. Разследването веднага се насочило към бездомните котки в района и по една от тях били открити следи от човешка кръв, информира в. „Нишинипон Шимбун”.Кръвни проби от ноктите на котката са били анализирани и вероятно ще разкрият, че животното е предизвикало нараняванията на жената.", "date": "2017.11.10", "title": "Улична котка е заподозряна в опит за убийство в Япония"}
{"url": "http://www.novinite.bg/articles/152618/Na-16-g-ubih-chovek-prizna-prezidentat-na-Filipinite", "text": "Президентът на Филипините Родриго Дутерте призна, че като дете е убил човек, информира АФП, предава news.bg Дутерте е във Виетнам във връзка с провеждащия се Азиатско-тихоокеански форум за икономическо сътрудничество.Пред филипинската общност във виетнамския град Дананг Дутерте също заплаши да шамароса докладчик на ООН за човешките права, ако я срещне. Когато бях тийнейджър, щях да вляза и да изляза от затвора. Щях да се сбия тук и там, сподели филипинският лидер.На 16 г. вече бях убил човек. Реален човек, сбиване, намушкване. Бях едва на 16 г., призна той.През 2016 г. Дутерте спечели президентските избори, след като обеща да разреши проблема с наркотиците в страната, заканвайки се да избие 100 000 души.От подетата преди 16 месеца кампания са убити повече от 5 000 души.Преди да стане президент в интервю за списание Esquire Дутерте съобщи, че \"може би\" е убил човек, когато е бил на 17 г.АФП отбелязва, че не е ясно дали става въпрос за един и същи случай. Но съветници на филипинския лидер многократно призоваха журналистите да не вярват на всичко, което казва държавният глава, тъй като често се шегувал или преувеличавал.", "date": "2017.11.10", "title": "На 16 г. убих човек, призна президентът на Филипините"}
{"url": "http://www.novinite.bg/articles/152607/I-prezidentat-Donald-Tramp-pristigna-vav-Vietnam", "text": "Президентът на САЩ Доналд Тръмп пристигна днес от Китай във Виетнам, където ще произнесе дългоочаквана реч за своята визия за световната търговия пред лидерите от Азиатско-тихоокеанския регион, предаде АФП, информира ДАРИК.  Президентският самолет кацна на международното летище в Дананг за участие в срещата на върха на АТИС - Азиатско-тихоокеанското икономическо сътрудничество.Виетнам е предпоследният етап от азиатската обиколка на Тръмп - след това той ще посети Филипините. Поради натоварения си график в Дананг Тръмп няма да има официална среща с руския президент Владимир Путин по време на форума, заяви пред репортери прессекретарят на Белия дом Сара Сандърс, цитирана от АП.Тя обаче добави, че все пак е възможно двамата лидери да имат не толкова формална среща в кулоарите на форума в Дананг или по-късно във Филипините.", "date": "2017.11.10", "title": "И президентът Доналд Тръмп пристигна във Виетнам"}
{"url": "http://www.novinite.bg/articles/152635/Namalyava-podkrepata-za-koaliciya-Yamajka-v-Germaniya", "text": "\r\nМнозинството германци вярват, че правителствена  \"\" няма да бъде добра за страната, показва социологическо проучване на телевизия ARD, цитирано от \"Политико\", предава news.bg \r\nХристияндемократическият съюз, Свободната демократическа партия и  водят преговори за коалиция.\r\n45% от анкетираните 1 005 души подкрепят трипартийна  \"\" - има се предвид черният, жълтият и зеленият цвят на националното знаме на карибската страна, които съвпадат с цветовете на трите германски партии.\r\nСпрямо предходния месец е отчетен  от 12%.\r\n52% от анкетираните смятат, че подобна  би била \"лоша\" или \"не толкова добра\" за Германия.\r\nПроучвателните разговори между трите партии все още не са довели до значителен напредък, тъй като партиите имат сериозни разногласия по темите за околната среда, енергетиката и мигрантите.\r\nОсезаема промяна има при гласоподавателите на Зелената партия. 55% от тях подкрепят  \"\" в сравнение със 76 на сто преди месец.\r\nПодкрепата за подобно правителство е все още над 70% сред поддръжниците на консерваторите и Свободната демократическа партия.\r\nМакар че има , 68 на сто заявяват, че вероятно подобна  ще управлява страната след приключването на преговорите. Ако разговорите се провалят, 75 на сто искат нови избори, а 20% предпочитат правителство на малцинството.\r\n \r\n ", "date": "2017.11.10", "title": "Намалява подкрепата за коалиция “Ямайка” в Германия"}
{"url": "http://www.novinite.bg/articles/152611/Slance-i-oblaci", "text": "В петък над много райони ще има значителна облачност, а преди обяд в низините и котловините мъгли. Почти без валеж. Повече слънце ще има над Южна България, а по-късно през деня и над Северна. Ще духа слаб вятър от запад-северозапад. Максимални температури, предимно между 10° и 15°, в София 11°.Атмосферното налягане ще бъде малко по-ниско от средното за ноември. През деня ще продължи бавно да се понижава, съобщиха от НИМХ към БАН.В планините ще преобладава слънчево време с временни увеличения на облачността, но без валеж. Ще духа слаб, по високите и открити части умерен вятър от запад-северозапад. Максималната температура на височина 1200 метра ще е около 8°, на 2000 метра - около 2°.Над Черноморието ще има значителна облачност, но почти без валеж.", "date": "2017.11.10", "title": "Слънце и облаци"}
{"url": "http://www.novinite.bg/articles/152651/Nyama-previshena-radioaktivnost-v-Balgariya", "text": "Няма превишение на нормите за радиоактивност в България, съобщиха от Министерството на околната среда и водите, цитира news.bg Съобщението на ведомството е във връзка с информация, че радиоактивен облак с рутений-106 е преминал над България.В началото на миналия месец Федералната служба за радиационна защита на Германия съобщи, че е засечено увеличение на радиоактивността във въздуха в Западна и Централна Европа, но няма опасност за човешкото здраве.Службата отбеляза, че е регистрирано увеличение на нивата на изотопа рутений-106 в Германия, Италия, Австрия, Швейцария и Франция от 29 септември.Вчера френски институт потвърди, че в Европа е имало радиоактивен облак.От пресцентъра на екологичното ни министерство уточняват, че в периода 29 септември - 4 октомври 2017 г. в аереозолните проби от стационарните мониторингови пунктове от Националната система за мониторинг на околната среда (НСМОС) е измерена специфична активност на техногенния радионуклид рутений-106.Експертите са уточнили, че измерените стойности са значително по-ниски от допустимата средногодишна специфична активност за рутений-106, която е 1900 mBq/m3 съгласно Наредбата за основните норми за радиационна защита.Данните от шестте пункта в Бухово, с. Яна, Бургас, Враца, Плевен и Монтана са били своевременно публикувани на страницата на Изпълнителната агенция по околната среда и водите (ИАОС) в раздел \"Атмосферна радиоактивност\".На 6 октомври Агемцията за ядрено регулиране (АЯР) е обяснила, че в няколко европейски държави, между които и България, през последните дни са регистрирани следи от рутений-106 в атмосферния въздух.", "date": "2017.11.10", "title": "Няма превишена радиоактивност в България"}
{"url": "http://www.novinite.bg/articles/152622/Katastrofa-na-Okolovrastnoto-na-Lyaskovec", "text": "Джип и лек автомобил се сблъскаха на Околовръстното на Лясковец. Жената, управлявала джипа, се опитала да направи ляв завой, когато движещата се зад нея кола, не успява да спре навреме и се блъска в задната част на джипа, предава NOVA. Водачът на леката кола, мъж на средна възраст, е откаран за преглед в болницата в Горна Оряховица, въпреки че не е имал видими наранявания.Движението в района на катастрофата се осъществява в едната лента на Околовръстното на Лясковец посока Велико Търново.   ", "date": "2017.11.10", "title": "Катастрофа на Околовръстното на Лясковец"}
{"url": "http://www.novinite.bg/articles/152615/Dve-jertvi-sled-katastrofa-na-patya-Sofiya-Kalotina", "text": "Двама души са загинали при тежка катастрофа на пътя София-Калотина, съобщиха за Дарик от МВР. Сигналът за инцидента е подаден около 6.30 ч. тази сутрин. Катастрофирали са \"Мерцедес\" и \"Рено\", като шофьорите и на двата автомобила са загинали. Няма други пострадали. Сблъсъкът е станал в лентата в посока София, която в момента се разчиства. Полицията извършва оглед на място. Движението е организирано двупосочно в лентата в посока Калотина.Един човек е загинал, а 21 са били ранени при 19 катастрофи през изминалото денонощие, съобщиха от пресцентъра на МВР. На територията на София са били регистрирани 127 леки и три тежки пътнотранспортни произшествия. Трима души са били ранени. Статистиката на МВР показва, че от началото на месеца са станали 136 пътнотранспортни произшествия, при които са загинали 9 човека, а 168 са ранени. Четирима, пострадали в катастрофите, са с опасност за живота. От началото на годината са станали 5859 катастрофи с 556 загинали и 7358 ранени.", "date": "2017.11.10", "title": "Две жертви след катастрофа на пътя София - Калотина"}
{"url": "http://www.novinite.bg/articles/152645/Francuzojka-e-noviyat-generalen-direktor-na-YuNESKO", "text": "Бившата министърка на културата на Франция Одре Азуле беше утвърдена за генерален директор на ЮНЕСКО от Генералната конференция на организацията, съобщиха Франс прес и ТАСС, информира ДАРИК. Тя е втората жена след Ирина Бокова, която ще оглави Организацията за образование, наука и култура на ООН.За Азуле гласуваха 131 от участниците в сесията на Генералната конференция, 19 бяха против.\r\n\r\n\r\n\r\n  ", "date": "2017.11.10", "title": "Французойка е новият генерален директор на ЮНЕСКО"}
{"url": "http://www.novinite.bg/articles/152631/Izrisuvaha-sas-svastiki-pametnika-na-Alosha-v-Plovdiv", "text": "Паметникът на Альоша в Пловдив осъмна тази сутрин изрисуван със свастики, антисемитски лозунги и обидни политически послания, съобщава NOVA. Социалистите под тепетата разпространиха декларация, с която остро осъдиха поругаването на монумента.\"Отново наблюдаваме целенасочено демонстриране на варварско отношение към историческите и културните свидетелства за Втората световна война и за победителите в нея. Паметникът на съветския войник, който пловдивчани нежно нарекоха Альоша, вече шейсет години се извисява от тепето, за да ни държи будни и да ни напомня думите на Юлиус Фучик „Хора, бдете! Никога повече фашизъм!”, се казва в декларацията.Тя е подписана от областния съвет на БСП, младежкото обединение на социалистите, национално движение \"Русофили\" и Дружеството за приятелство с народите на Русия и ОНД. ", "date": "2017.11.10", "title": "Изрисуваха със свастики паметника на Альоша в Пловдив"}
{"url": "http://www.novinite.bg/articles/152648/Tramp-i-Putin-si-stisnaha-racete-vav-Vietnam", "text": "Руският президент Владимир Путин приветства ръкостискането на американския президент Доналд Тръмп по време на срещата на върха на Азиатско-тихоокеанския форум за икономическо сътрудничество (APEC) във Виетнам днес и накратко разговаря с него, съобщава ТАСС, цитира news.bg Тази възможност се представи на двамата лидери по време на официалната церемония и фотосесия.След размяната на реплики Тръмп се изправи за снимката до дясната ръка на руския президент. В края на церемонията той леко докосна рамото на руския лидер, когато всички започнаха да се разотиват.\r\nПо-рано  заяви, че официалната среща на двамата президенти няма да се състои.\r\nВпоследствие говорителят на руския лидер Дмитрий Песков заяви, че на срещата на APEC Путин и Тръмп по някакъв начин ще се засекат.\r\n", "date": "2017.11.10", "title": "Тръмп и Путин си стиснаха ръцете във Виетнам"}
{"url": "http://www.novinite.bg/articles/152632/Bivsh-predsedatel-na-Rajonen-sad-izvarshval-danachni-izmami", "text": "Обвинение за данъчни измами за бивш председател на Районния съд в Сандански. Според прокуратурата той е ръководил престъпна група за данъчни престъпления, в която участвал и бивш общински съветник в града, пише NOVA. В продължение на 5 години и половина групата е действала по една и съща схема -  за да се избегне плащането на ДДС от определена фирма, са съставяни счетоводни документи с невярно съдържание.В дневниците за покупки са отразявани плащания за неизвършени услуги и доставки от 10 „кухи“ фирми в Сандански и Благоевград. Смята се, че групата ощетила държавния бюджет с над 600 000 лева.Бившият председател на Районния съд в Сандански е пуснат на свобода срещу 5000 лева парична гаранция, а другите двама участници в групата са платили гаранции от 4000 лева и 3000 лева. ", "date": "2017.11.10", "title": "Бивш председател на Районен съд извършвал данъчни измами"}
{"url": "http://www.novinite.bg/articles/152639/Unikalni-inovativni-produkti-shte-badat-predstaveni-na-forum-v-Sofiya", "text": "     Уеб базирано приложение за създаване на персонализиран дизайн на , което разрешава клинични случаи в естетичната стоматология,  уникална мобилна технологична лаборатория за интелигентен дигитален мониторинг /SDM 30/ за електромотори са само част от иновативните продукти, които ще бъдат представени на Международния бизнес форум „“.      Събитието ще се проведе на 11 ноември 2017, в зала „Джон Атанасов”, София Тех Парк, под патронажа на , председател на Народното събрание. Българският еврокомисар по цифрова икономика и общество , създателят на SoftUni и носител на наградата \"Джон Атанасов\" на президента на Република България , евродепутатът Андрей Новаков, професор Георги Чобанов, директорът на Института за ядрени изследвания и ядрена енергетика при БАН доц. д-р Димитър Тонев са сред лекторите, които ще участват.       Някои от темите, които ще бъдат представени са: „, какво са  и как работят и ICO / token sale като инструмент за финансиране“; „Бездимни продукти“, „Съвременните пресмятания в полза на иновациите\" и други. Повече информация за събитието може да прочетете .  ", "date": "2017.11.10", "title": "Уникални иновативни продукти ще бъдат представени на форум в София"}
{"url": "http://www.novinite.bg/articles/152644/Zatvaryat-E-79-kraj-Vraca-za-remont", "text": "Международният път Е-79 ще бъде затворен за два дни заради предвидени ремонтни дейности. Пътят ще бъде затворен в района край Враца - ще се ремонтира мостът при село Краводер, предава news.bg Ремонтът се налага заради голяма дупка, която се е отворила по средата на пътното платно. Дупката създава реална опасност за шофьорите.Движението в района трябва да бъде преустановено в 9 часа сутринта, но това се забави заради поставянето на табели за отклоняване на движението. Тежкотоварните камиони се пренасочват по обходен път през град Криводол, а леките коли - през отклоненията за Вършец.Мостът над река Ботуня край село Краводер е изграден преди повече от 35 години. До сега мостът не е бил ремонтиран.Лошото състояние на опасния мост предизвика миналата зима протест между жителите от близките села. Хората недоволстваха именно заради голямата дупка, през която се вижда коритото на реката.Очаква се движението в района да бъде преустановено до 17 часа в събота, 11 ноември.", "date": "2017.11.10", "title": "Затварят Е-79 край Враца за ремонт"}
{"url": "http://www.novinite.bg/articles/152646/Savetite-na-MVR-kam-peshehodcite-prez-zimata", "text": "Започва вторият етап на акция \"Зима\". Втората част от акцията ще премине под лозунга \"Пешеходци и водачи за толерантност на пътя\".Вторият етап от акция \"Зима\" ще протече от 11 до 20 ноември на територията на цялата страна. В този период пътните полицаи ще осъществяват засилен контрол върху поведението на пешеходците на пътя. Полицейските органи ще следят и за толерантното отношение на водачите на моторни превозни средства спрямо пешеходците, пише news.bg Целта на втория етап от акцията е да се се напомни на пешеходците за техните задължения и отговорности като участници в движението. Пешеходците трябва също да имат култура на движение по пътищата и трябва да знаят, че със своето правилно поведение могат да допринесат за безопасността на движението по пътищата.В рамките на този етап от акция \"Зима\" е обявен Ден без пешеходци жертви на пътя - на 16 ноември. На 19 ноември, неделя, по традиция ще бъде отбелязан и Световният ден за възпоменание на жертвите при пътнотранспортни произшествия. На този ден ще бъде обърнато и специално внимание на всички граждани, желаещи да се запознаят с действията на пожарникарите и спасителите при извършване на спасителна дейност при транспортни произшествия и инциденти.В този контекст МВР отправя апел към пешеходците стриктно да следят и прилагат следните препоръки през зимния сезон:", "date": "2017.11.10", "title": "Съветите на МВР към пешеходците през зимата"}
{"url": "http://www.novinite.bg/articles/152609/Bivshiyat-zdraven-ministar-ne-e-saglasen-s-namalyavaneto-na-parite-za-dobolnichna-pomosht", "text": "„Бюджетът за здраве за следващата година има 407 милиона лева повече, но този бюджет е реалният разказ на отказ от здравна политика.Той противоречи на всеки един стратегически документ за това как трябва се развива и да се финансира българското здравеопазване, за да стане по-сходно на европейските такива”, коментира в студиото на „Здравей, България” бившият здравен министър Петър Москов.„В бюджета е заложено огромно увеличение за болнична помощ – тоест „нахранване” на лобитата, които са за тази индустрия  и намаляване и непропорционално отделяне на финанси за доболничната помощ. Това е лошо. Когато стигнете до болница, нещата вече са зле. Дотогава е трябвало да ви се случат много неща. Доболничната системата трябва да бъде финансирана, за да може заболяването ви да бъде хванато в началото и да бъде лекувано”, коментира още Москов. ", "date": "2017.11.10", "title": "Бившият здравен министър не е съгласен с намаляването на парите за доболнична помощ"}
{"url": "http://www.novinite.bg/articles/152610/28-godini-ot-dvorcoviya-prevrat-v-BKP", "text": "Преди 28 години, на 10 ноември 1989 г., започва прехода към демокрация и пазарна икономика у нас, след като комунистическият диктатор Тодор Живков подава оставка след 35 години начело на БКП и държавата.Всичко започва ден по-рано - на 9 ноември, когато пада Берлинската стена. Тогава висшите партийни функционери ген. Добри Джуров, проф. Йордан Йотов и Димитър Станишев отиват в кабинета на Живков, за да го убедят сам да се оттегли от властта и това да бъде съобщено на заседанието на Политбюро на ЦК на БКП. Причината е натиск от Москва.С идването на Михаил Горбачов на власт в СССР започва процес на перестройка и България също обявява курс към преустройство. За първи път обаче се появяват различия между Тодор Живков и съветски ръководител.По време на разговора пред партийните си другари той казва, че ще подаде оставка. Но на пленума, който започва сутринта на 10 ноември, Живков очевидно се надява да му се размине. Произнася доклад за преустройството на икономиката \"по посока на пазарния механизъм, съчетан с планово начало\" и дори не изглежда притеснен. По-късно е дадена е почивка, по време на която вече мълвата, че се очаква Живков да бъде свален от власт, се разпространява.Според свидетелства на тогавашни високопоставени партийни функционери, Политбюро е обсъдило и решило без присъствието на Живков на 9 ноември освобождането му от партийните и държавните постове.За нов генерален секретар на БКП е предложен Петър Младенов - най-дългогодишният външен министър на страната. Още на 11 ноември потисканата до този момент опозиция се активизира. В редакцията на сп. \"Социологическа мисъл\" се събират 50-на души от Клуба за подкрепа на гласността и преустройството и \"Екогласност\". Сред тях е бъдещият първи демократично избран президент - д-р Желю Желев.\"Имаше слухове за движение на танкове към София, за опасност от съпротива на генерали и приближени на Живков. Тогава думата \"демокрация\" още не можеше да се произнася свободно, да не говорим за \"Долу БКП!\". Този лозунг се появи чак в началото на януари 1990 г.\", разказва Димитър Луджев, едно от главните действащи лица в началото на прехода.Въпреки това, решават да направят митинг в подкрепа на демокрацията и политическите и икономически реформи. На 17 ноември, на заседание на Народното събрание, предавано пряко по националната телевизията, Младенов е избран за председател на Държавния съвет.Още на другия ден се провежда първият свободен митинг, организиран от КТ \"Подкрепа\" и \"Екогласност\", на площада пред храм-паметника \"Свети Александър Невски\". В тези условия Петър Младенов поема курс към пълно отричане на режима, към който е бил част дотогава.Първите свободни и демократични избори след над 45 години комунистически режим се провеждат повече от половин година след това - на 10 и 17 юни 1990 г. Междувременно, през януари 1990 г., вътрешният министър ген. Атанас Семерджиев издава строго секретна заповед - да бъдат унищожени досиетата на Държавна сигурност. Тайната операция цели БКП да запази контрола на своя агентурен апарат и да прочисти архивите от компрометиращи материали.В същото време новата стара власт продължава да се опитва да се разграничи от Тодор Живков, който само два месеца се радва на оставените му екстри - персонална пенсия, охрана, \"Мерцедес\" и вила. На 18 януари 1990 г. той е арестуван. На 4 септември 1992 г. Върховният съд му налага присъда от 7 години затвор за незаконно раздаване на пари за представителни нужди на държавния апарат - за жилища, коли и др. На 9 февруари 1996 г. обаче Общото събрание на наказателните колегии на Върховния съд признава на Живков статут на бивш държавен глава и прекратява делото срещу него.", "date": "2017.11.10", "title": "28 години от \"дворцовия преврат\" в БКП"}
{"url": "http://www.novinite.bg/articles/152625/Evakuiraha-obshtina-Stara-Zagora-zaradi-spukan-gazoprovod", "text": "Заради спукан магистрален опровод евакуираха община Стара Загора. Централният район е отцепен. Няма пострадали и обгазени. Аварията е възникнала при ремонтните дейности на площада пред общината преди по-малко от час.По думите на зам.-кметът Йордан Николов, служителите и гражданите са били бързо евакуирани от сградата. „Първо се чу силен звук и след това усетихме задушливата миризма. Всички институции и екипите на Газоснабдяване са уведомени\".На място са изпратени два пожарни автомобила, както и химически автомобил, който ще замери нивото на замърсяване на въздуха, от пожарната. Течът на газ вече е спрян, чака се да се отече остатъчната газ между двата спирателни крана.От пожарната смятат, че няма да има завишени нива на вредните вещества, защото метанът е по-лек от въздуха и се издига нависоко.", "date": "2017.11.10", "title": "Евакуираха община Стара Загора заради спукан газопровод"}
{"url": "http://www.novinite.bg/articles/152630/Uchenik-v-bezsaznanie-sled-udar-v-glavata-v-chas-po-fizichesko", "text": "17-годишно момче, ученик в СУ \"Св.Св. Кирил и Методий\" бе приет с черепно-мозъчна травма в бургаската многопрофилна болница, след като бе ударен с ритник в главата при нелеп инцидент в час по физическо възпитание, информира NOVA. Десетокласникът Кристиян С. тествал уменията си по бойни спортове в спаринг в друг съученик, и след два боксови рунда по 2,5 минути, получил силен удар в главата.Изведнъж потекла кръв от носа му, момчето се олюляло, тръгнало в коридора на училището и паднало на земята в безсъзнание. На мястото незабавно бил повикан екип на Спешна медицинска помощ.Ученикът е откаран с линейка в болницата и приет в реанимацията. Късно снощи неврохирурзи са извършили операция и състоянието на пациента е стабилно. Това съобщиха за Дарик от УМБАЛ-Бургас. В момента Кристиян се възстановява, няма опасност за живота му. Възможно е, допускат съучениците му, да се е активирала стара травма.Учителят по физическо Борис Ганев, в чийто час е станал инцидента, вече е дал показания пред полицията. Родители и ученици го сочат като стриктен преподавател.", "date": "2017.11.10", "title": "Ученик в безсъзнание след удар в главата в час по физическо"}
{"url": "http://www.novinite.bg/articles/152628/Prekratyavane-na-dogovori-s-lekari-ako-sa-se-poddali-na-korupciya-obeshta-Ananiev", "text": "Новоизбраният министър на здравеопазването Кирил Ананиев обеща да прекратява договорите на лекари, ако са се поддали на корупция. Това заяви Ананиев в кулоарите на парламента минути след като депутатите гласуваха неговото избиране на поста.\"Не смятам, че ще бъда ново камикадзе. Знаете, че много години работя в целия сектор на здравеопазването, проблемите са ми известни\".Той беше категоричен, че няма да има нито ден толеранс и започва да работи веднага по всички проблеми в сектора.Кражбите в здравния сектор са акцент в работата на Ананиев. Той предупреди, че започват ревизии.Ще има контрол върху аптеките и предписване на лекарствата, както и контрол на входа на системата и целият процес на лечение на гражданите.Прекратяване на договорите с лекарите, които се поддават на корумпиране от фармацевтични фирми е една от мярката, която ще бъде взета срещу корупцията в сектора, обеща Ананиев.Припомняме, Ананиев от години е в управата на Националната здравноосигурителна каса. В момента той е начело на Надзорния съвет на НЗОК.", "date": "2017.11.10", "title": "Прекратяване на договори с лекари, ако са се поддали на корупция, обеща Ананиев"}
{"url": "http://www.novinite.bg/articles/152612/BSP-veche-testva-kandidati-za-kmet-na-Sofiya", "text": "Не търсим нов \"пенсиониран пилот\", такива твърдения граничат с човешката глупост. \"Софийският Румен Радев\" е търсене на успех на местните избори през 2019 г., подобен на успеха, постигнат от Румен Радев на президентския вот, заявява в интервю за OFFNews лидерът на БСП-София и шеф на групата съветници на левицата Калоян Паргов. \r\n\r\n \r\nПредставянето на тезата за ролята на Червената армия в медиите по този начин приличаше малко на фалшива новина. Да си зададем въпроса така „Ако Хитлер беше победил тотално в Европа, щеше ли да остане жив евреин? Оотговорът е ясен. Става дума за това, че правителствата и обществата в Европа са се съобразявали с хода на Втората световна война. В това число и политиците в България по времето на фашизма, чието съществуване у нас напоследък много се отрича, за съжаление. Както и антифашисткото движение. Това, което се намекна е, че ходът на войната предопределя какво ще се случи с българскте евреи – актът на самото спасяване никой не отрича. Всички еврейски организации във всички държави, където са активни, в това число и българските, признават ролята на антифашистката борба за победата над фашизма и хитлеризма.А думите на проф. Иво Христов, уважаван представител на академичната общност, депутат от гражданската квота на БСП, които е изпуснал, са резултат по-скоро на емоция, отколкото на сериозен размисъл. Той поднесе своите извинения. Имало е подобни случаи и с други политици, включително и с настоящия премиер. Сега се използва като контраатака срещу атаките на БСП към управляващите.Но, че това не е оправдание за постъпката, е неоспоримо. Бях много впечатлен, че хората не го възприемат като светиня, а си правят снимки и селфита, което е показателно за направеното от общината. Събори паметник, който олицетворяваше 1300 години българска държава, и постави лъв, с който хората да си правят селфита. Сега правим втора грешка – някой решил да ни дари нещо, което на него му се струва безценно, да го поставим в центъра на София, без значение, че това е мястото на бившия мавзолей. Говоря за „Бронзовата къща“. Преди месец на комисия по култура от БСП предложихме на това място да се изгради паметник на хан Аспарух. Такъв паметник няма у нас. Това е видима част от столицата, преминават стотици чужди туристи, граждани, пеша, велосипедисти, с автомобили. Паметник на Аспарух би символизирал единството на българите през различни периоди, включително и тежки. Добре, ще я поставим тази „Бронзова къща“, която хората вече наричат „Бронзовия мавзолей“, за една година. Но нека от сега институциите да започнат подготовката на това място да има паметник, който да символизира единството на българската държавност и народ. Да кажем пред всички, че се обединяваме около това.Мисля, че София заслужава това като столица. Нещо, което да ни обедини, без значение на партийна принадлежност и пристрастия ляво - дясно.В цялата история на БСП – 126 годинии, лявото се е проявявало в различни форми. В БСП диалогът – дали на по-висок тон или не, винаги е съществувал и е част от партийния процес. Такива ситуации е имало преди и ще има пак. Не бива да им се отдава толкова голямо значение.\r\n\r\n\r\n\r\nИмам предвид дискусии за начина на правене на политика, участието на партията в политическия живот, начина на водене на партията... И разбира се – приоритети и цели. Конгресът беше еманация на всичко това, можеше да се случи и по по-добър начин, но това е повод за размисъл. Говоря за държавничество и държавнически подход, тях слагам на първо място пред партийния интерес. Той е под националния. Да, по време на Градската конференция на БСП в София. Вотът на недоверие показва най-добре несъгласието на една опозиционна партия с начина, по който се управлява държавата. Ако направим сравнение с вотовете, които се внасяха от парламентарната група на БСП в предишния парламент, когато депутатите ни бяха много по-малко на брой, това беше част от опозиционното поведение. В противен случай казваш – абе не са добре нещата, ама ги приемаме. Което не съответства на нашето говорене.  Не, този вот трябва да покаже на управляващите, че нивото на самозабравяне, на чувство за безнаказаност, е стигнало до критична точка. Налага се малко да се освестят. Да осъзнаят къде се намират и как управляват. Не само на централно ниво, а и по места. Говорим за цял модел, за система на управление, която дава уродливи ефекти в държавата като цяло. И в липсата на усещането у гражданите за онази справедливост, в името на която ГЕРБ дойде на власт през 2009 година. Това беше основното обещание на Борисов, с което спечели срещу Тройната коалиция. Това, че идват избори, кара структурите на партията да започнат да се мобилизират. Мобилизира се и нашият електорат. БСП трябва да бъде готова за избори, независимо дали те ще са предсрочни парламентарни или редовни европейски и местни. Това не е просто идея, а търсене на успех на местните избори през 2019 г., подобен на успеха, постигнат от Румен Радев на президентския вот. Чувах коментари, че БСП търси друг „пенсиониран пилот“ и други подобни, които граничат с човешката глупост. Търсим човек, който е добър мениджър, за предпочитане архитект или строителен инженер, защото е очевидно, че моделът учител-мениджър е изчерпан. Той се свежда до усвояването на няколко стотици милиони от европейски фондове. С тях се изгради основа на централна инфраструктура – дори по няколко пъти, и метрото. Дотук. Не са санирани сградите на всички детски градини и училища. Сега се сетиха за наредбата за ред и сигурност в София, която не е променяна от 1993 година... И то в навечерието на председателството поради страха от протести пред очите на чужденците и необходимостта от обясненията защо тези хора са недоволни. Не разбирам и приумиците да се затварят тоя или оня булевард, да се прави пешеходна зона – както на бул. „Витоша“, без да се помисли за околното пространство, как ще се придвижват живеещите на съседните улици, как ще се зареждат обектите и т.н. За поредна година повтаряме, че икономическата рамка на транспортната система на София не е оптимизирана, че пътникът, а не парите трябва да е във фокуса на внимание, че общината е мащеха за хората от крайните квартали. Хората искат благоустройство на кварталите, в които живеят. Дори съседите на кмета Йорданка Фандъкова се вдигнаха на протест. Бюджетът на София за 2018 г., който предстои да бъде приет, трябва да бъде с изцяло нова философия. Има места, на които кракът на общината не е стъпвал от времето на социализма. Всичко е оставено на самотек, което вече е проблем. Разбираме, че парите вечно не стигат, но наболелите проблеми трябва да станат приоритет. Необходимо е административно преустройство на столицата, намаляване броят на районите, създаване на възможност за избор на районни общински съветници и намаляване на градските съветници в СОС от 61 на 31 или на 21. Решаване на проблемите на възможно най-ниското равнище - районното, което е най-близо до хората. Да почувстват, че данъците и таксите, които плащат, общината им ги връща като грижа за подобряване на средата в района, в който живеят. Необходима е децентрализация на районните общини, те да имат собствени бюджети и да решават проблемите на хората по места. Правим проучване на общественото мнение, за да може този образ на мениджър да получи конкретни черти. И после да наслагваме определени личности върху него. Може да бъде и човек, който е добър мениджър в IT сектора, ако искаме София наистина да стане дигитална столица. Хората ще очертаят образа на човека, който искат да ги управлява. Проучването е и с фокус групи да видим различните общности какви очаквания имат. Преценявайки психологическите и политическите нагласи в София през последните 28 години, си даваме сметка, че трудно бихме успели с една чисто партийна кандидатура, независимо коя е тя. Считам, че не е дошло времето за такава кандидатура.", "date": "2017.11.10", "title": "БСП вече тества кандидати за кмет на София"}
{"url": "http://www.novinite.bg/articles/152627/Vremeto-na-socializma-Mladite-ne-znayat-a-starite-ne-pomnyat", "text": "  Ех, 10 ноември - денят, в който дядовците ви напомнят колко е било хубаво в епохата на социализма. Днес няма да споря. Ще кажа само – да, дядо, беше много яко в соца. Нека бъда по-конкретен.Беше много яко да забавим малко темпото и да обърнем внимание на другите хора, докато се редим на километрични опашки за банани. Да, бананите бяха изгнили, но никой не беше там заради тях. Ние се социализирахме, дядо.Говорихме си, клюкарствахме си, интригантствахме. Какво е направил Иван, какво е казал, смешно ли е било? Бай Тошо бил ли е в смешката? Опашките бяха интервю за издигане в партията. А да станеш доносник, дядо, това беше гордост! Ти знаеш. Освен това в един дом живееха пет семейства. Е, нямат право на гражданство, но правата са надценени, нали дядо?Беше много яко и че нямахме почти нищо. Все пак тежкият материализъм само ни съсипва. Социализмът се грижеше да нямаме избор, за да не се разсейваме с глупости. Такава мъка е днес в супермаркета, когато трябва да избираш между цели три вида оцет. А тогава имаше само един вид оцет. Всъщност нямаше нищо друго освен оцет, олио и  хляб.Друго си е партията да ти каже какво е добре за теб. Партията се грижеше за нас, дядо. Ти знаеш. Тя ни избираше работа, тя избираше къде да живеем, тя избираше как да живеем. А пък ако вземем някакво решение, държавата не се сърдеше. Даже ни пращаше на лагер да си починем. Съвсем безплатно. Но и ти си ходил там, знаеш за какво говоря.За нас оставаше всичкото време на света, в което можехме да се разхождаме, защото до работа си ходехме пеш. Все пак за кола се чакаше 15 години. Пазихме природата чиста!По времето на соца дори децата по площадките не се караха. Просто защото имаха еднакви играчки. Виж колко просто решение на тежък социален проблем, нали дядо?Модата също беше практична. Тези западни „нечитави“ дънки рядко влизаха у нас. Вместо това имахме „Рила“, от дочен плат. За какво са ни сауни, като така хубаво ни се потяха краката.Дядо, помниш ли как всеки петък вечер се забавлявахме както подобава за млади хора - гледахме съветска телевизия. Да, много от нас не знаеха руски, но ни беше срам да си признаем, че никога не знаеш как ще спечелиш билет за яките, да ги наречем екскурзии.Изобщо, дядо, наистина има много поводи за гордост от изминалото време – пионерчета, чавдарчета, корекомски яйца, чушкопека - символ на технологичния прогрес!Така че дядо, напълно съм съгласен с теб. По времето на соца беше яко! Знам, че и ти си бил там и си преживял същото, но явно си позабравил, защото твърде много си си почивал в лагерите.", "date": "2017.11.10", "title": "Времето на социализма: Младите не знаят, а старите не помнят"}
{"url": "http://www.novinite.bg/articles/152620/Pochina-rabotnikat-postradal-vav-VMZ-Sopot", "text": "Почина работникът, пострадал вчера във ВМЗ-Сопот, потвърдиха от пресцентъра на УМБАЛ \"Свети Георги\" в Пловдив. Лекарите 12 часа са се борили за живота на 44-годишния мъж, който вчера след подхлъзване е паднал в галванична вана с киселина. Той е приет в Клиниката по изгаряния с над 97% изгаряния, травми, несъвместими с живота, уточняват от лечебното заведение.Мъжът не е бил служител на ВМЗ, а на фирма-изпълнител, доставила и инсталираща оборудването, пише ДАРИК. ", "date": "2017.11.10", "title": "Почина работникът, пострадал във ВМЗ-Сопот"}
{"url": "http://www.novinite.bg/articles/152647/Izbraha-Balgariya-za-chlen-na-Izpalnitelniya-savet-na-YuNESKO", "text": "България бе избрана за член на Изпълнителния съвет на ЮНЕСКО, съобщиха от Организацията на обединените нации за образование, наука и култура, предава news.bg С мнозинство от 168 гласа от 184 гласували страни, на 9 ноември България бе избрана за член на Изпълнителния съвет на Организацията за периода 2017-2021 г.В Изпълнителния съвет на организацията има 58 държави-членки. Той се избира от Генералната конференция. Там обсъждат и дават препоръки по програмата на Организацията, както и по целесъобразността на бюджета.Изпълнителният съвет се произнася по приема на нови държави в ЮНЕСКО. Той предлага на Генералната конференция номинирането на Генерален директор, разглежда изпълнението на заложените дейности, свиква международни конференции по теми от дневния ред на Организацията.България бе член на Изпълнителния съвет на ЮНЕСКО с пълен четиригодишен мандат в периода 1994-1997 г. и с двугодишен мандат в периода 2007-2009 г.Избирането за трети път на България в Изпълнителния съвет е доказателство за приноса на страната ни в изпълнение на приоритетите на Организацията, свързани с политиките в областта на образованието, науката, културата и младежта.Участието ни в този ръководен орган на ЮНЕСКО ще допринесе за още по-активната роля на страната ни в осъществяването на Целите на устойчивото развитие 2030.Припомняме, културният министър Боил Банов ще участва и в церемонията по изпращането на Ирина Бокова, която бе начело на Организацията на обединените нации за образование, наука и култура - ЮНЕСКО, в продължение на 8 години. Бившият френски министър на културата Одри Азуле е новият генерален директор на организацията за наука, образование и култура на ООН - ЮНЕСКО.", "date": "2017.11.10", "title": "Избраха България за член на Изпълнителния съвет на ЮНЕСКО"}
{"url": "http://www.novinite.bg/articles/152614/Nad-200-VEC-a-v-Balgariya-nezakonni", "text": "Повечето ВЕЦ-ове у нас са незаконни, а част от тях са собственост на политици. Над 200 ВЕЦ-а са построени в земя - публична държавна собственост, без необходимите документи. За да се разреши в чужд имот да се строи какъвто и да е обект, трябва да имате отстъпено право на строеж. Справка в регистрите на Министерски съвет показва, че това може да се случи. С решение на кабинета за учредяване на право на строеж. В земя - публична държавна собственост. Такъв документ имат само три ВЕЦ-а у нас, показва разследване на  NOVA.  Сред собствениците на ВЕЦ-ове, чийто съоръжения или части от тях са построени в земя публична държавна собственост, има настоящи и бивши политици, свързани с тях лица, както и децата им.", "date": "2017.11.10", "title": "Над 200 ВЕЦ-а в България - незаконни"}
{"url": "http://www.novinite.bg/articles/152613/Deputatite-remontirat-kabineta-Borisov-3-sas-spomeni-za-10-noemvri", "text": "Без премиера Бойко Борисов депутатите подхванаха ремонта на правителството. Липсата му ядоса червените. Филип Попов поиска министър-председателят да дойде в пленарна зала. Каква по-важна работа има, недоумява социалистът.Председателят на парламента Димитър Главчев обеща да се свърже с Борисов. Малко по-късно докладва, че Борисов е зает със Съвет по сигурността към Министерския съвет. Филип Попов поиска почивка, докато премиерът си свърши работата.През това време законодателите се върнаха към спомените си за 10 ноември. Пръв започна Волен Сидеров. Спомни си първите си статии, сети се за кръглата маса, за раждането на опозицията, за януарските митинги. Така демонтирахме тоталитарната система, че рухна държавата, заедно с мръсната вода изхвърлихме и бебето, изтъкна националистът. Пълно щастие няма, убеден е Сидеров. Той настоя за обективен и спокоен анализ на прехода. Лидерът на Атака поиска да сме самостоятелни в мисленето си. Да не допускаме грешките на прехода, иска още той.Лидерът на ДПС Мустафа Карадайъ също отчете символната дата. Формалното осъждане на комунистическия режим не било достатъчно, според него. Той припомни насилствената смяна на имената по време на възродителния процес. Не на реваншизма, призова Карадайъ. Той похвали българския етнически модел. Българският етнически модел не е даден, не е гарантиран, предупреди лидерът на ДПС. Този модел трябвало да бъде препотвърден. Партията нямала да е толерантна към шовинизма, национализма и разделението.", "date": "2017.11.10", "title": "Депутатите ремонтират кабинета \"Борисов 3\" със спомени за 10 ноември"}
{"url": "http://www.novinite.bg/articles/152640/Karakachanov-ne-reje-karti-i-istoriya", "text": "Гърция да не се сърди за паметника пред НДК. Това посъветва военният министър Красимир Каракачанов в кулоарите на Народното събрание в отговор на въпрос на News.bg.По време на войните българският воин загиваше по полетата на Балканския полуостров за отстояване на онези български земи, които са изобразени на картата - това изказване на министъра разсърди южната ни съседка.Картата на паметника пред НДК е на Санстефанска България. В нея попадат земи от днешна Гърция, но тези земи според Санстефанския договор са били част от България, припомни Красимир Каракачанов.Дали на някой се харесва или не се харесва, това е друг въпрос, подчерта военният министър.Той припомни, че именно за идеала Санстефанска България страната ни е участвала в няколко войни и е дала над 200 000 жертви. Това не означава, че ние трябва да изрежем част от нашата история, защото някой някъде би се почувствал ощетен, смята патриотът.Няма никакъв скрит контекст в този паметник, обясни Каракачанов.По думите му в Гърция има много паметници, които могат да засегнат нас. Не виждам защо трябва да се изпада в подобна истерия, смята още министърът на отбраната, който бе категоричен, че не трябва да се сърдим за историческите факти.Паметникът е много хубав и се връща там, където е неговото място, защити монумента Каракачанов.Припомняме, на Архангелова задушница с тържествена церемония бе посрещната на старото си място фигурата от Лъва от Мемориала на загиналите войници от първи и Шести пехотен полк на Първа софийска дивизия. Това стана възможно след дългогодишен спор за съдбата на паметника 1300 години България, който се намираше на същото място.Лъвът от Мемориала е само част от стария паметник. Предстои и плочите с имената на загиналите да бъдат възстановени.", "date": "2017.11.10", "title": "Каракачанов не реже карти и история"}
{"url": "http://www.novinite.bg/articles/152634/Srednata-zaplata-za-poslednite-tri-meseca-1037-lv", "text": "Наетите хора по трудово и служебно правоотношение към края на септември 2017 г.намаляват с 30.1 хил., или с 1.3%, спрямо края на юни 2017 г. Това сочат предварителни данни на Националния статистически институт. Спрямо края на второто тримесечие на 2017 г. най-голям спад на наетите има в \"Хотелиерство и ресторантьорство\" - със 17.7%, \"Култура, спорт и развлечения\"- с 8.1%, и \"Операции с недвижими имоти\" - с 3.5%. Най-сериозно увеличение пък се наблюдава в \"Селско, горско и рибно стопанство\" - величение с 4.0%.Най-голям е дяла на наетите в \"Преработваща промишленост\" и \"Търговия, ремонт на автомобили и мотоциклети\" - съответно 22.1 и 17.0%. В края на септември 2017 г. в сравнение с края на септември 2016 г. наетите лица остават на същото ниво. Най-голямо намаление на наетите се наблюдава в \"Селско, горско и рибно стопанство\" - с 4.0 хил., и \"Търговия; ремонт на автомобили и мотоциклети\" - с 3.7 хил. Най- голямо увеличение има в \"Административни и спомагателни дейности\" - с 5.6 хиляди.Средната брутна месечна работна заплата за юли 2017 г. е 1 039 лв., за август - 1 008 лв., и за септември - 1 064 лева. През третото тримесечие на тази година средната месечна заплата e 1 037 лв. и намалява спрямо второто тримесечие на 2017 г. с 0.3%. Най-голямо намаление е регистрирано във \"Финансови и застрахователни дейности\" - с 5.3%, и \"Операции с недвижими имоти\" - с 4.9%, а най-голямо увеличение е отчетено в дейност \"Селско, горско и рибно стопанство\" - със 7.5%. Сравнено пък със същото тримесечие на 2016 г. средната работна заплата нараства с 10,2 %. Най-голямо e увеличението в дейностите \"Операции с недвижими имоти\" - с 13.5%, \"Административни и спомагателни дейности\" - с 12.9%, и \"Други дейности\" - с 12.6%.Икономическите дейности с най-висока средна заплата през третото тримесечие на 2017 г. са: \"Създаване и разпространение на информация и творчески продукти; далеко-съобщения\" - 2 346 лева; \"Производство и разпределение на електрическа и топлинна енергия и на газообразни горива\" - 1 728 лева; \"Финансови и застрахователни дейности\" - 1 718 лева;Най-нископлатени са били наетите лица в икономическите дейности: \"Хотелиерство и ресторантьорство\" - 631 лева; \"Други дейности\" - 743 лева; \"Строителство\" - 814 лева.", "date": "2017.11.10", "title": "Средната заплата за последните три месеца-1037 лв."}
{"url": "http://www.novinite.bg/articles/152626/Ninova-i-Cvetanov-v-spor-koj-e-po-smel", "text": "Лидерът на БСП Корнелия Нинова и заместник-председателят на ГЕРБ Цветан Цветанов влязоха в задочен спор кой какво трябва и не трябва да прави и кой колко е смел.По време на обсъждането на номинацията на Кирил Ананиев за здравен министър,  Нинова разкритикува премиера Бойко Борисов за това, че е назначил проф. Николай Петров, въпреки че е знаел за проверките на Сметната палата във ВМА.Освен това тя не беше съгласна и с това, че номинацията на Кирил Ананиев беше представена на депутатите от вицепремиера Томислав Дончев. Според Нинова обаче това е нарушение на Конституцията, тъй като единствено премиерът имал право да прави това. „Винаги, когато стане напечено ,този човек се крие“, каза Нинова. „Г-н Борисов, защо приехте тази оставка и чии интерес обслужихте с нея? Ако тезата е, че д-р Петров е жертва на лобистки интереси, то вие чии интереси обслужихте като приехте тази оставка?“, попита още Нинова, цитира NOVA. Цветан Цветанов обаче реши да защити премиера Бойко Борисов. Той се обърна към Нинова с думите:  „Да наричате премиера страхливец е смехотворно, вие не можете да дисциплинирате депутатите си, които обиждат българските граждани”.„Когато имате страх във вашата парламентарна група да взимате ясни политически решения за това дали един народен представител обижда българските граждани и нарича 80 % от тях дебили, това е страх. Когато вие толерирате, ваши кандидати за народни представители в студиото да се отнасят с неуважение към хората, които са репресирани от комунизма, това е страх”, каза още Цветанов. „ГЕРБ и министър-председателят на България са хората, които са смели“, подчерта той.Припомняме, че преди няколко дни в интернет се появиха кадри, на които се вижда как червеният депутат Иво Христов нарича 80% от българите „дебилни”. ", "date": "2017.11.10", "title": "Нинова и Цветанов – в спор кой е по-смел"}
{"url": "http://www.novinite.bg/articles/152649/Liberalite-vrashtat-Zapadnite-Balkani-v-dnevniya-red-na-Evropa", "text": "Либералите в Западните Балкани и в Европа са разтревожени от засилващата се вълна на национализъм и радикализъм в Европа. Тази обща оценка сподели лидерът на ДПС Мустафа Карадайъ по време на пресконференция.Поводът за нея бе организираният двудневен форум \"Западните Балкани - неразделна част от Обединена Европа\". Карадайъ изтъкна, че е общо виждането на либералите, че засилващата се вълна национализъм е още по-опасна за Балканите. Той констатира, че за съжаление у нас националистите дори влизат в управлението на страната, докато в други европейски страни - те се допускат в парламентите, но не и в управлението.Той открои още процесите, които се развиват в ЕС - референдума в Каталуния и случващото се в Испания, Брекзит и Великобритания.\"Няма как да не черпим поуки от опита на Румъния в борбата с корупцията. Има една оценка, че зад завесата борба с корупцията в Румъния на практика се получи опит за подмяна на политическия елит. Ние трябва да се учим от положителния и от отрицателния опит\", коментира още Карадайъ.Той посочи, че участниците във форума са обсъдили темата за Европа и Балканите - зона свободна от национализъм и радикализъм. Греъм Уотсън, член на Европейския икономически и социален комитет също заяви, че дните на национализъм и агресия трябва да приключат. Той посочи, че пътят на прогреса е път на взаимодействието и сътрудничеството в сферата на иновациите, технологиите. Греъм Уотсън бе категоричен, че ще настояват именно за този дневен ред в Европа, за да бъде тя работеща.Калин Попеску Таричано - президент на Сената на Румъния заяви, че остава усещането, че темата с разширяването на ЕС към страните от Западните Балкани, е последна тема в дневния ред на Европа.\"Наше задължение е да върнем на дневен ред. Европа няма да бъде проектът, който всички сме си представяли преди години, когато бе взето историческото решение да се продължи разширението\".", "date": "2017.11.10", "title": "Либералите връщат Западните Балкани в дневния ред на Европа"}
