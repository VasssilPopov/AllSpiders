{"url": "https://www.novinite.bg/articles/184826/Vnimanie-Nekachestven-antifriz-skapva-kolite", "text": "Некачествен антифриз продават в търговската мрежа, предупреждават производители от Русе. Има случаи, в които са подменени някои от съставките на продукта, но има и имитации, които увреждат двигателите на автомобилите. Светлозар Русев е шофьор от 40 години. Заради некачествен антифриз, който закупил на по-ниска цена, колата му е за ремонт.\"От известно време колата ми няма парно и вчера пред гаража долу имаше локва\", коментира той пред БНТ. \"Протекло е съединението на водната помпа. За нас очевидно антифризът не е подходящ. Водачите често подценяват избора на охладителната течност\", каза Минчо Минчев, управител на сервиз.Веселин Венков произвежда антифриз от 18 години. Казва, че е виждал всякакви имитации на продукта. Най-разпространеният трик на нелоялните производители е да поставят отработен глицерин, който е отпадък от производството на биодизел. Добавят и спирт, който създава впечатление, че така наречения антифриз не замръзва.\"Хората си мислят, че единствената функция на антифриза е да не замръзва, но той има още други свойства, които трябва да се спазват - да смазва, да предпазва от корозия металните части, месинговите, алуминиевите\", заяви Венков.Антифризът подлежи на стриктни лабораторни анализи. \"Ако не отговаря на тези показатели, тогава може да се получи ръжда по металните части на двигателя, да се разложат каучуковите части и да реагира с пластмасата, да го съсипе, да го блокира\", обясни лаборантът Анелия Минова.Често нелоялните производители добавят в продукцията си и специални химикали, които могат да заблудят дори измервателните уреди, които установят качеството на антифриза. Така откриването на фалшивия продукт става още по-трудно. Затова, според специалистите,трябва да се следи цвета на антифриза.\"Да видите дали антифризът ви е помътнял, сменил си е цвета. Това води де факто до корозия на двигателната система, прегряване на автомобила, течове и оставане на пътя\", каза още Веселин Венков. Производителите съветват да купуваме антифриз само от магазини, които притежават сертификат за качество.", "date": "2020.01.21", "title": "Внимание! Некачествен антифриз скапва колите"}
{"url": "https://www.novinite.bg/articles/184855/VKS-othvarli-molbata-za-registraciya-na-partiyata-na-Slavi-Trifonov", "text": "Върховния касационен съд отхвърли молбата за регистрация на политическа партия „Няма такава държава“ на Слави Трифонов. ВКС потвърждава решението на Софийски градски съд.Според ВКС емблемата на партията включва цветове бяло, зелено, червено, което би могло да внуши използване на българския флаг.През декември Софийски градски съд също отказа регистрация на партията. Тогава мотивите на съдебния състав бяха два - името и емблемата на партията, в която има вградено българското знаме.Тогава Трифонов заяви, че „ако следващата инстанция потвърди това безумно и незаконно решение, ще регистрира нова партия – с друго име и с други цветове”. Според него мотивите на съда са били \"измислена причина\".", "date": "2020.01.21", "title": "ВКС отхвърли молбата за регистрация на партията на Слави Трифонов"}
{"url": "https://www.novinite.bg/articles/184857/Bojko-Borisov-razsmya-dashteryata-na-Donald-Tramp-SNIMKI", "text": "Премиерът Бойко Борисов съумя да се срещне и с дъщерята на американския президент Доналд Тръмп - Иванка Тръмп. \"Разговарях с Ivanka Trump след като двамата изслушахме речта на американския президент Donald J. Trump.Тя е в официалната делегация на Белия дом на Световния икономически форум в Давос като съветник на президента Тръмп. Споделихме впечатления си от форума и от обръщението на президента на САЩ, в което той изтъкна визията си за редица глобални въпроси\", написа във Фейсбук Борисов.", "date": "2020.01.21", "title": "Бойко Борисов разсмя дъщерята на Доналд Тръмп (СНИМКИ)"}
{"url": "https://www.novinite.bg/articles/184851/Fandakova-Shte-pomognem-na-saseden-Pernik-no-pod-uslovie", "text": "Нормално е да помогнем на съседната община Перник, защото нито една община не е застрахована и всички трябва да си помагаме, но това не трябва да става за сметка на софиянци. Ще поискам 100 процентова гаранция за водоподаването на София. Това заяви столичният градоначалник Йорданка Фандъкова, предаде БГНЕС.„Решението ще бъде взето от Общински съвет, след като получим искането и решението на Министерски съвет. Очаква се в четвъртък да бъде взето решението, според информацията на министъра на икономиката. Ще се запознаем внимателно. Поискала съм пълната експертиза, „Софийска вода“ да гарантират, че по никакъв начин не може да бъде за сметка на водоподаването в София“, каза столичният кмет.Фандъкова заяви, че е поставила въпроса за стената на яз. „Бели Искър“. Тя припомни, че през тази година правителството е предвидило средствата за ремонта.„Очаквам час по-скоро да се одобрят проектите и без да се източва водата на язовира, да се направи този очакван ремонт. Но това, което искам да се гарантира е, че обемът, който е предписан във връзка със състоянието на стената, по никакъв начин няма да бъде надвишаван. Нещо повече, искам да бъде по-малък обем във всеки един момент, независимо от нуждата от водоподаване. Увериха ме, че това е напълно възможно“, каза кметицата.Другият въпрос, който тя засегна, е за Рилския водопровод и вероятността от аварии.„Аварии и сега, без да осигуряваме допълнителна вода за Перник, се случват. Информацията ми от „Софийска вода“ е, че се случват по две-три аварии годишно, но те се отстраняват бързо. Имам уверенията, че целият капацитет е напълно в състояние да поеме такава помощ“, заяви Фандъкова.В събота правителството предложи решение на водната криза в Перник чрез подаване на вода от яз. Белмекен до Перник, като за целта се използва водопреносната мрежа на София. За целта ще бъде построен нов водопровод и помпена станция за 25 млн. лв. Според предложението на правителството вода от “Белмекен” ще се пренасочва към язовир “Бели Искър” над Самоков. Оттам по сега съществуващия водопровод водата ще се влива във водопреносната мрежа на София, и чрез байпасен водопровод, който тепърва ще се строи от Мало Бучино към пернишкия кв. “Изток”, водата ще достига перничани. Водопроводът ще бъде построен за 35-45 дни, а държавата ще плати на Столичната община за преминаването на водите през нейните водопроводи.", "date": "2020.01.21", "title": "Фандъкова: Ще помогнем на съседен Перник, но под условие"}
{"url": "https://www.novinite.bg/articles/184858/PP-ABV-pita-v-pismo-do-MS-obezpecheno-li-e-mashinnoto-glasuvane-za-sledvashtiya-vot", "text": "ПП АБВ настоява за информация по действията за обезпечаване на машинното гласуване, точният размер на отпуснатите средства за осигуряване на машините в цялата страна. Официално писмо с искане на такава информация партията изпрати днес до вицепремиера Томислав Дончев и до главния секретар на Министерски съвет. Това съобщи пред медиите председателят на ПП АБВ Румен Петков. Той обясни, че за обезпечаване на машинното гласуване има технологични срокове, които не са кратки и ако процедурата не е задействана, на приближаващия вот гласоподавателите може и да не могат да упражнят законното си право през машини. За целта са необходими 10 000 модерни машини с надежден софтуер така, че да бъде гарантирана хигиената на изборния процес, каза Петков и добави, че те могат да бъдат произведени и в България", "date": "2020.01.21", "title": "ПП АБВ пита в писмо до МС – обезпечено ли е машинното гласуване за следващия вот"}
{"url": "https://www.novinite.bg/articles/184840/Obsajdat-promenite-v-Zakona-za-gorivata", "text": "Депутатите обсъждат промените в Закона за горивата в парламентарна комисия. Предложенията засягат регистрирането на търговците и съхраняването на горива на склад.Според мотивите на вносителите, с регистрацията контролът ще е по-добър. Крайната цел е държавата да събира повече данъци. обсъждането по идеите започна през март 2018-та година и предизвика серия от скандали в бранша.  Най-недоволни са малките фирми", "date": "2020.01.21", "title": "Обсъждат промените в Закона за горивата"}
{"url": "https://www.novinite.bg/articles/184829/Korneliya-alarmira-Megaholdingat-za-ViK-izdava-panika-bez-da-reshava-problemi", "text": "“Решението за създаването на мегахолдинга, който да обедини всички ВиК дружества, е взето в кризисна ситуация и изглежда малко паническо. Тази структура ще обхване 50-60% от язовирите, които са с национално участие. Тоест, големи ВиК дружества остават извън него, а това не решава проблема”, каза пред Нова тв лидерът на БСП Корнелия Нинова.“Този един милиард, който се отпуска за неговото финансиране – какви изчисления аргументират един милиард? Няма експертиза за какво ще отидат тези пари. Този милиард го няма предвиден в бюджета – откъде ще дойдат парите, ще има ли актуализация”, попита още Нинова.400 язовира са пред криза, а над 100 са с неизяснен собственик, уточни още лидерът на БСП.Вчера в СОС самите общински съветници се бяха събрали без нито един документ и без нито едно изчисление, и решиха да подават вода към Перник. Как, на базата на какво се взимат тези решения?, попита още Нинова.Лидерът на БСП съобщи още, че утре в централата на партията са поканили всички хидроинженери, експерти и специалисти, които са построили водните съоръжения и прилежащата им структура, за да търси експертно решение на кризата в Перник.Лидерът на БСП допълни, че проблемът с водата на Перник не е само за града, а е системен и национален.“Има го в Шумен, в Сливен, в Търговище, в Ловеч, в Ботевград. Не бива да се съсредоточаваме само в Перник. Там проблемът е най-остър, но го има в цялата страна и се дължи на некомпетентното управление в сектора”, коментира още Нинова.По думите й политиците трябва да стъпят на експертиза за водната криза в Перник. А левицата е за гаранция да няма нови рискове. “Експертно не е работа на политиците да казваме какви са решенията, какви тръби трябва да бъдат полагани”, коментира тя.Тя уточни, че за 10 години цената на водата е увеличена 300 пъти. Според нея арестът на Нено Димов е ход за потушаване на напрежението. Целта на вота е да намерим смислен разговор за решаване на проблема. Вотът вече има своя смисъл. Вече дава резултат. Нямаше да се предприемат всички тези мерки, които правителството предприе”, каза лидерът на БСП.", "date": "2020.01.21", "title": "Корнелия алармира: Мегахолдингът за ВиК издава паника, без да решава проблеми"}
{"url": "https://www.novinite.bg/articles/184861/Slavi-Trifonov-atakuva-vlastta-chrez-partiya-s-novo-ime-Ima-takav-narod", "text": "Слави Трифонов изобщо не се бави и намери изход от ситуацията, в която го постави ВКС, след като отказа регистрация на партия с име \"Няма такава държава\". ", "date": "2020.01.21", "title": "Слави Трифонов атакува властта чрез партия с ново име - \"Има такъв народ\""}
{"url": "https://www.novinite.bg/articles/184824/Dneven-horoskop-za-vtornik-21-yanuari-2020-g", "text": "Откажете всички срещи, задачи и проекти, които ви се струват рискови и които мислите, че не са по силите ви. Денят просто не е подходящ за поемане на рискове.Днес ще отхвърлите много добри идеи, просто защото не сте им обърнали достатъчно внимание. Научете се да се вглеждате в детайлите, защото обикновено в тях се крие целият смисъл.Не допускайте хората да останат с грешно впечатление за вас. Възможно е да създадете лошо първо впечатление, но важното е след това да го промените и да покажете истинската си същност.Вижте повече на: ", "date": "2020.01.21", "title": "Дневен хороскоп за вторник, 21 януари 2020 г."}
{"url": "https://www.novinite.bg/articles/184860/V-Balgariya-i-Garciya-jiveyat-naj-mnogo-bedni", "text": "България се нарежда на второ място в Европейския съюз по невъзможност за плащане на комунални услуги навреме. Преди страната ни на първо място е Гърция. Това показва ново годишно изследване на ЕС за доходите и условията на живот (EU-SILC). Според него в България около 30% от домакинствата не могат да заплащат сметките си навреме, а в Гърция този процент е 36. Доста по-назад са Хърватия и Румъния (съответно със 17,5% и 14%). Според изследването се оказва, че в Нидерландия, Чехия, Швеция и Австрия (всички около 2%) домакинствата, които не успяват да плащат своите комунални услуги навреме са изключително малко. Подобряването на условията на живот на хората и борбата с бедността и социалното неравенство е една от основните политики на Европейския съюз, но въпреки това все ище има домакинства, които едва успяват да вържат двата края, особено, ако имат деца.", "date": "2020.01.21", "title": "В България и Гърция живеят най-много бедни"}
{"url": "https://www.novinite.bg/articles/184843/Trima-balgari-poluchiha-shans-za-vtori-jivot-sled-uspeshni-transplantacii", "text": "Две успешни бъбречни трансплантации извършиха екипи на УМБАЛ „Александровска“.  Реципиенти са 58-годишна жена от Петрич, която е на диализно лечение от 2011 г., и 47-годишен мъж от Пазарджишко с хронична бъбречна недостатъчност. Пациентите са в стабилно общо състояние и се възстановяват в Клиниката по анестезиология и интензивно лечение на болницата.Екип на болница „Лозенец“ извърши успешна чернодробна трансплантация и спаси 38-годишен мъж с чернодробно заболяване в напреднала фаза. Пациентът е в добро общо състояние, настанен е в реанимацията на лечебното заведение, където лекарите следят процесите по възстановяването му.Трите трансплантации станаха възможни след донорска ситуация, реализирана от екипа на УМБАЛ „Д-р Георги Странски“, Плевен. Донор е 36-годишна жена, изпаднала в мозъчна смърт.Министерството на здравеопазването и ИА „Медицински надзор“ изказват към близките на починалата жена своите съболезнования и благодарност за хуманното решение да дарят нейните органи и по-този начин да дадат шанс за живот на нуждаещи се от трансплантация български граждани.", "date": "2020.01.21", "title": "Трима българи получиха шанс за втори живот след успешни трансплантации"}
{"url": "https://www.novinite.bg/articles/184833/Prof-Kantardjiev-U-nas-ot-grip-godishno-umirat-nyakolko-hilyadi-dushi", "text": "Всяка година от грип умират няколко хиляди души. Това са главно възрастни хора, които стават жертва на усложненията от заболяването. Това каза пред Нова телевизия проф. д-р Тодор Кантарджиев, директор на Националния център по заразни и паразитни болести.\"Намалелият имунитет, високата температура и изтощението правят организма податлив на бактериални инфекции. Това са бактериалните пневмонии. На 10 000 болни от грип един може да получи възпаление на мозъка, а на около 3 000 болни – един да започне директно с вирусна, грипна пневмония”, разясни професорът.Той допълни, че в момента има слабо епидемично разпространение на грипа. „Това означава, че за броени дни случаите се увеличават. През последната седмица имаме около 40% повече от предишната. Все още не сме достигнали силно епидемично разпространение и пика на грипа”, заключи проф. Кантарджиев.", "date": "2020.01.21", "title": "Проф. Кантарджиев: У нас от грип годишно умират няколко хиляди души"}
{"url": "https://www.novinite.bg/articles/184852/Otkriha-trup-na-mlad-maj-v-mikroyazovir-kraj-Kardjali", "text": "Тялoтo нa 39-гoдишeн мъж e нaмeрeнo вчeрa oкoлo 7.30 чaca в микрoязoвир в зeмлищeтo нa ceлo Фoтинoвo. Тoвa cъoбщихa oт OДМВР - Кърджaли. Дeжурнa oпeрaтивнa групa oт РУ - Киркoвo e извършилa oглeд нa мяcтoтo нa прoизшecтвиeтo. Нямa cлeди oт нacилcтвeнa cмърт. Пo първoнaчaлни дaнни мъжът ce прибирaл, cпрял нa пoчивкa крaй вoдoeмa и кoгaтo рeшил дa прoдължи, пaднaл във вoдaтa. Eкип нa пoжaрнaтa cлужбa в Пoдкoвa пoмoгнaл при извaждaнeтo нa тялoтo, кoeтo e билo трaнcпoртирaнo зa aутoпcия в Oтдeлeниeтo пo cъдeбнa мeдицинa нa кърджaлийcкaтa бoлницa. Oбрaзувaнo e дocъдeбнo прoизвoдcтвo.", "date": "2020.01.21", "title": "Откриха труп на млад мъж в микроязовир край Кърджали"}
{"url": "https://www.novinite.bg/articles/184844/SDVR-Poznavate-li-tazi-jena", "text": "Столичната полиция търси съдействие за установяване самоличността на възрастна жена, съобщиха от МВР. Тя е на видима възраст между 70 и 80 години. На 17 януари във Второ РУ е подаден сигнал за неориентирана възрастна жена, пътувала продължително в трамвая по линия №11 в столицата. След сигнал от граждани, полицейски екип е открил жената в трамвайното депо", "date": "2020.01.21", "title": "СДВР: Познавате ли тази жена?"}
{"url": "https://www.novinite.bg/articles/184856/Gripna-vakanciya-za-oshte-tri-obshtini-v-Plovdivsko", "text": "В грипна ваканция излизат от утре учениците от общините Карлово, Сопот и Куклен. Това съобщи директора на дирекция  \"Надзор на заразните болести\" към РЗИ-Пловдив д-р Моника Троянчева. По думите й,отсъстващите от клас болни деца надхвърлят 35%, като най-много болни има сред малчуганите от първи до четвърти клас, по данни на общините, предоставени на санитарната инспекция. В трите общини поради заболяване отсъстват и учители. Заради това от инспекцията са препоръчали да бъде обявена грипна ваканция.Ваканцията ще продължи до петък - 24 януари, като децата ще се върнат в клас в понеделник - 27 януари. В Пловдив и областта обстановката по отношение на заболеваемостта от грип е доста сериозна, като за града под тепетата тя е предепидемична, съобщиха от РЗИ-Пловдив.Оттам са разпоредили да се преустановят свижданията и плановите операции, да се прекратят детските и консултациите за бременни жени, да се преустановят профилактичните прегледи и имунизации и т.н.Припомняме, че миналата седмица грипна ваканция имаше в община Хисаря, но децата се върнаха в клас от понеделник. ", "date": "2020.01.21", "title": "Грипна ваканция за още три общини в Пловдивско"}
{"url": "https://www.novinite.bg/articles/184854/Sled-ujasa-v-Plovdiv-Prokuraturata-proveryava-13-socialni-domove-v-oblastta", "text": "Районният прокурор на  Пловдив Чавдар Грошев възложи на ОД на МВР и на Регионална дирекция „Социално подпомагане“  съвместно да извършат проверка на домове за настаняване на възрастни и деца с физически и умствени увреждания и заболявания на територията на 13 общини в Пловдивска област, обслужвани от тази прокуратура.Проверката се извършва по реда на надзора за законност, защита на обществения интерес и правата на гражданите - чл. 145 ал. 1 от Закона за съдебната власт, и следва да изясни спазват ли се нормативните изисквания при осъществяване на тази дейност, подавани ли са сигнали за нарушения и какви са били резултатите от извършваните проверки, както и състоянието на материалната база.Проверката е на територията на общините  Пловдив, Първомай, Родопи, Марица, Хисар, Съединение, Стамболийски, Раковски, Перущица, Куклен, Кричим, Калояново и Брезово. Указано е след приключването й да бъде предоставена обобщена справка за всеки един от социални домове, като при установяване на данни за извършено престъпление от общ характер прокуратурата ще вземе отношение.Поводът за проверката на Районна прокуратура - Пловдив, по надзора за законност е постъпил доклад на наблюдаващия прокурор по образуваната на 20 януари 2020 г. преписка по чл. 137 от Наказателния кодекс – за злепоставяне и по чл. 143 от Наказателния кодекс - за упражняване на принуда спрямо болни в Център за настаняване от семеен тип за пълнолетни лица с деменция в Пловдив.Срокът на проверката е едномесечен.", "date": "2020.01.21", "title": "След ужаса в Пловдив: Прокуратурата проверява 13 социални домове в областта"}
{"url": "https://www.novinite.bg/articles/184821/Sharapova-izhvarcha-ot-Australian-Open-Matadora-startira-bezapelacionno", "text": "Мария Шарапова отпадна на старта на Откритото първенство на Австралия. Рускинята отстъпи в два сета 3:6, 4:6 пред 19-ата поставена в схемата Дона Векич (Хърватия).В първия сет бившата водачка в световната ранглиста изоставаше с 1:5 гейма, преди да отстъпи с 3:6 за 36 минути.Вторият сет започна обнадеждаващо за Шарапова, която успя да дръпне с 4:1 гейма. Векич обаче отговори подобаващо и спечели следващите 5 гейма, с което и мача.Шарапова, шампионка в турнира от 2008 г., участва в основната схема с „уайлд кард“. Тя пропусна голяма част от миналия сезон заради проблеми с рамото.За последно Маша отпадна в първия кръг в Мелбърн преди 10 години. В момента тя е в серия от 3 последователни загуби на старта на турнири от Големия шлем.В същото време Рафаел Надал постигна своята победа №62 в Мелбърн и се класира за втория кръг на Australian Open, без да срещне проблеми срещу Уго Делиен. При завръщането си на Rod Laver Arena световният №1 показа добър тенис, но се възползва и от над 30 непредизвикани грешки на 73-ия в света, за да спечели с 6-2 6-3 6-0 за около два часа игра.", "date": "2020.01.21", "title": "Шарапова изхвърча от Australian Open, Матадора стартира безапелационно"}
{"url": "https://www.novinite.bg/articles/184841/Kobrata-gushva-rekorden-honorar-ako-se-stigne-do-boj-sreshtu-Antani-Djoshua", "text": "Кубрат Пулев ще получи рекорден за него процент от приходите при евентуален сблъсък за световната титла в тежка категория, версия IBF. Международната боксова федерация повели приходите от сблъсъка между двамата да бъдат разпределени в съотношение 65% на 35%, в полза на актуалния в момента шампион – Антъни Джошуа, пишат от „България днес“.„Имаме договорка с Еди Хърн да уточним всичко до 31 януари“ , обясни мениджърът на родния боксьор Ивайло Гоцев пред медията.„Всеки от нас полага усилия, за да подсигурим най-добри финансови условия за двамата боксьори. Еди Хърн работи в Саудитска Арабия, а аз в Турция. Моята работа е свършена“ , добави той от Истанбул.„Имаме два варианта за дати – през май на стадиона на Бешикташ – „Водафон парк“. Съоръжението е подходящо за бокс. Нашата идея е мачът да се проведе в Турция. Никога досега подобна среща не е организирана на Балканите“ , разкри мениджърът.„Разговорите, че Джошуа може да се договори с Усик, са спекулации. Украинецът има още един мач по договор с компанията на Хърн – „Мачрум“, и те ще се опитат да го задържат“,  обясни Гоцев слуховете, че британският шампион може да избяга от мач с Пулев.Припомняме, че Кобрата получи 20 процента от общия хонорар при предишния мач за световната титла – този с Владимир Кличко, провел се през 2014-а година.", "date": "2020.01.21", "title": "Кобрата гушва рекорден хонорар, ако се стигне до бой срещу Антъни Джошуа"}
{"url": "https://www.novinite.bg/articles/184849/Zueka-pribira-300-000-leva-za-novoto-si-shou-Nie-balgarite", "text": "300 000 лева ще прибере Васил Василев–Зуека за новото си шоу. Комикът тръгва по стъпките на Димитър Рачков и ще прави собствен спектакъл. Заедно със съпругата си Ани Вичева и сценариста на \"Капките\" и \"Маскираният певец\" Влади Априлов, Зуека ще изнесе постановката \"Ние, българите\". Идеята е да се покаже на българите зад граница, как се е променила страната през последните 30 години и какво е останало същото.Скечовете и майтапите ще побъркат всички от смях, категорични са от дуото.Представленията ще се играят през уикенда, тъй като Зуека и Априлов са заети през седмицата. Турнето им започва още тази седмица във Виена, пише \"България днес\". Засега са планирани 11 представления, а шоуто ще се играе в Германия, Холандия, Норвегия, Белгия и Малта.Средно билетите струват около 35 евро или по 70 лв, като навсякъде са останали само единични бройки. Оказва се, че желаещи да гледат спектакъла има не само в чужбина, но и у нас.\"Обаждат ни се и от провинцията. Канят ни. На всички обясняваме, че сме го направили за българите в чужбина. Уговарят ни за Америка, Австралия и Нова Зеландия. Трябва ни време, за да стегнем куфарите за толкова далеч. Заети сме всекидневно с телевизията. Няма как да я оставим и да хукнем по света\", признава Влади Априлов.", "date": "2020.01.21", "title": "Зуека прибира 300 000 лева за новото си шоу \"Ние, българите\""}
{"url": "https://www.novinite.bg/articles/184862/Balgariya-na-58-o-myasto-v-sveta-v-klasaciyata-za-naj-dobrite-strani-v-sveta", "text": "България е на 58-мо място сред 80 страни в света, според годишната класация на най-добрите страни в света (U.S. News Ranks 2020 Best Countries) на “US News and World Report“. В класацията за 2020 година страната ни се изкачва от 67-мо място през 2019 г.Петото издание на глобалното проучване показва дългосрочни притеснения относно неравенството, технологиите и изменението на климата – и бърз спад в доверието на света към САЩ. Общото класиране на най-добрите държави измерва глобалната ефективност по различни показатели.На първите места в класацията са Швейцария, Канада, Япония, Германия и Австралия. Великобритания и САЩ се нареждат на шесто и седмо място. Швеция и Нидерландия са на осмо и девето, а челната десятка се допълва от Норвегия.От балканския регион в класацията влизат също и Гърция (на 27 място), Турция (на 35), Хърватия (44), Румъния (54), Словения (56), Сърбия (72).За подредбата на България на въпросната позиция изданието посочва няколко причини, акцентирайки върху фактори, които според него са възлови за нашата страна.„Разположена в югоизточния край на Балканите, България свързва Европа и Азия. Местоположението й я прави обект на нашествия в миналото, но също така й помага да развие богата култура – страната е родното място на кирилицата“, се казва в анализа, придружаващ подредбата.Според информацията „Световната банка класифицира България като страна с доход над средния“.„България има добре образована работна сила, но се смята за най-бедната нация в Европейския съюз. Сред предизвикателствата, пред които е изправена, са проблеми с корупцията и организираната престъпност“, продължава запознаването от изданието със страната ни и продължава:„България се определя като светска държава, която гарантира свобода на религиозното изразяване“.В рамките на класацията, като допълнителна подредба са класифицирани и няколко отделни показателя. Сред тях се открояват например „възможност за развлечение и приключения“, според които сме на 52-ро място; „обществен климат“ (32-ро място), в който влизат критерии като уважаване правото на собственост, равенство между половете, грижи за околната среда, човешки права, религиозна свобода; „възможност за бизнес“ (47-мо място); „качество на живот“ (35-то място). ", "date": "2020.01.21", "title": "България на 58-о място в света в класацията за най-добрите страни в света"}
{"url": "https://www.novinite.bg/articles/184838/Spipaha-nad-80-000-kasa-cigari", "text": "Над 80 000 къса цигари, опаковани за изпращане към Великобритания като авточасти, иззеха митнически служители от ГД “Митническо разузнаване и разследване” при проверка в София.На 13-14.01.2020 г. по метода на анализ на риска са селектирани за проверка съмнителни пратки в спедиторски склад, описани като авточасти. Митническите служители установили, че вместо обявените стоки, пратките съдържат цигари от различни марки с валиден български бандерол. Тютюневите изделия не са обявени и не са представени необходимите документи съгласно Закона за акцизите и данъчните складове, които се изискват при изпращане на акцизни стоки в търговски количества между държави членки на ЕС. Цигарите са били предназначени за нелегално разпространение във Великобритания.", "date": "2020.01.21", "title": "Спипаха над 80 000 къса цигари"}
{"url": "https://www.novinite.bg/articles/184830/Sled-zarazyavane-s-mistichniya-virus-v-Kitaj-10-dushi-v-kritichno-sastoyanie", "text": "Извънредна среща заради появата на новия вирус в Китай свиква Световната здравна организация утре. Експерти от китайското правителство потвърдиха, че коронавирусът може да бъде предаван от човек на човек. Заразата вече стигна Пекин и Шанхай, а броят на новите случаи се утрои през последните дни.Китайските власти потвърдиха за четвърти починал човек от пневмония след заразяване с коронавируса. 200 заразени са в болница, а състоянието на близо 10 от тях е критично. Световната здравна организация ще реши утре дали да обяви международно извънредно положение.„Над 95% от случаите са свързани с Ухан – това са хора, които или отиват, или идва от града. Това е първата особеност. Втората е, че вече е потвърдено предаването на вируса от човек на човек на две места – в Кантон и в Ухан. Третата особеност е инфекцията на медицински служители. 14 медици, които се грижат за заразени с коронавируса пациенти, са били инфектирани”, посочи пулмологът Жон Наншан.", "date": "2020.01.21", "title": "След заразяване с мистичния вирус в Китай: 10 души в критично състояние"}
{"url": "https://www.novinite.bg/articles/184846/Balgarka-zapali-doma-si-v-Italiya", "text": "38-годишна българка e арестувана в град Сервиляно, в централната италианска провинция Фермо, за умишлен палеж и причиняване на смърт, предаде БТА.Жената е задържана заради пожар на 8 януари в семейно жилище, в което тя била с двете си деца, които спели, съобщи италианската агенция АНСА.6-годишната дъщеря на българката загинала. 4-годишната сестра на загиналото момиченце и майката били спасени.", "date": "2020.01.21", "title": "Българка запали дома си в Италия"}
{"url": "https://www.novinite.bg/articles/184835/DBG-Votat-na-nedoverie-e-proceduren-trik-s-nishtojni-shansove", "text": "Председателят на ДБГ: Вотът на недоверие е процедурен трик на БСП с нищожни шансове Вотът на недоверие има нищожни шансове за успех и по-скоро прилича на процедурен трик. Като най-голямата парламентарна опозиция БСП имаха инструменти да предотвратят водната криза, но не пожелаха да ги използват и сега догонват събитията с говорене от трибуната на Парламента. Това каза Димитър Делчев, председател на Движение България на гражданите в предаването Денят по ТВ1 и ТВ+. Язовир Студена се източва последователно от една година. Ако това беше толкова важно за БСП, те щяха да излязат от парламента или да притиснат институциите чрез президентството, както направиха при намаляването на партийната субсидия.Вотът на недоверие няма да успее не защото ГЕРБ не заслужават да бъдат уволнени заради всичките кризи, а защото инициатиорите не могат да се справят по-добре от тях, добави Делчев. Той припомни, че преди 2 години правителството отпусна 500 млн. лв. за ремонт на язовири. Никой до този момент не знае и за един ремонт с тези пари. Пример е язовир Бели Искър, който захранва София и сега ще спасява Перник - от 10 години той е в аварирало състояние, но парите за неговия ремонт магически изчезнаха. Отчетите показват, че 500те млн. са преминали през няколко държавни компании, след което са усвоени без търг и без публичност от близки до властта фирми. Вината за най-тежката водна криза в България от десетилетия насам не може да е на един министър или шеф на ВИК – вината е на министър-председателя и всички ресорни министри, заяви Делчев. По темата за хазарта председателят на ДБГ припомни, че движението отдавна е застанало зад законопроект за решително ограничаване на рекламата и достъпността на лотарийните билети. Делчев обаче, е категоричен, че предложението на мнозинството цели да отнеме бизнес, а не да предпази гражданите си от вредната дейност. Национализацията на хазарта е действие по комунистически тертип и прилича много на опита за национализация на едно военно дружество през 2017та година. В голямата си част депутатите от мнозинството имат бизнеси, някои от тях по повече от един. Преди да подкрепят закона трябва да се замислят, дали утре техният бизнес няма да бъде национализиран по същия начин, добави Димитър Делчев. На въпрос за заявката на Демократична България за започване на разговори за създаване на Будапещенска коалиция, Делчев отговори, че ДБГ не са търсени от коалицията и че не му е известно други партии да са водили такива разговори.", "date": "2020.01.21", "title": "ДБГ: Вотът на недоверие е процедурен трик с нищожни шансове"}
{"url": "https://www.novinite.bg/articles/184859/Hitrino-Poiskaha-po-20-g-zatvor-za-mashinistite-na-vlaka", "text": "Делото \"Хитрино\" върви към финал. В Окръжния съд в Шумен адвокатите на пострадалите и обвиняемите машинисти представиха своите пледоарии. От Окръжната прокуратура поискаха наказание, близко до максимума, който е 20 години затвор. Толкова поиска и адвокатът на пострадалите Николай Димитров. От защитата пък настояха за оневиняване на машинистите Димитър Михнев и Радослав Петков.Според адвокатите причина за инцидента е състоянието на железопътната инфраструктура. Те са обвинени в причиняването на смъртта на 7 души при жп инцидента в Хитрино на 10 декември 2016 г. Тогава управляваният от тях товарен влак дерайлира, последва изтичане на газ и взрив, които нанесоха множество поражения.\"Първопричината за настъпилия инцидент е високата скорост, с която се е движела неуправляемо влаковата композиция. Всичко друго са последствия – дерайлирането, взривът и запалването\", каза още адвокатът на пострадалите Николай Димитров.\"Продължаваме да чакаме справедливост. Изминаха три години и все още няма решение. Те няма да върнат нищо назад, но нека да си получат заслуженото, защото ние ще страдаме цял живот\", заяви Шенай Ахмедова, която загуби сина си и съпруга при трагичния инцидент.   ", "date": "2020.01.21", "title": "Хитрино: Поискаха по 20 г. затвор за машинистите на влака"}
{"url": "https://www.novinite.bg/articles/184822/Slanchevo-s-temperaturi-mejdu-4-i-9-gradusa", "text": "Сутринта на места в котловините видимостта за кратко ще е намалена. През деня ще преобладава слънчево време, с по-значителна облачност преди обяд над Източна България. Ще духа слаб, в Дунавската равнина и по Черноморието - до умерен северозападен вятър. Дневните температури ще се повишат и максималните ще са между 4 и 9 градуса, сочи прогнозата на НИМХ.Атмосферното налягане е значително по-високо от средното за месеца; през деня слабо ще се понижи.Над планините ще е слънчево. Ще духа умерен север-северозападен вятър. Ще се затопли и максималната температура на 1200 метра ще е около 4 градуса, на 2000 метра – около минус 1.Над Черноморието ще е предимно слънчево, с временни увеличения на облачността в часовете до обяд. Ще духа до умерен север-северозападен вятър. Максимални температури на въздуха между 5 и 8 градуса. Температурата на морската вода е около 7. Вълнението на морето ще е 2-3 бала, с тенденция през деня да отслабва.", "date": "2020.01.21", "title": "Слънчево с температури между 4 и 9 градуса"}
{"url": "https://www.novinite.bg/articles/184825/Karakachanov-pomoli-internet-da-spre-s-kolajite-s-onazi-torbichka", "text": "В ефира на bTV вицепремиерът и министър на отбраната Красимир Каракачанов помоли потребителите в социалните мрежи да спрат да му правят колажи с торбичка за пазар. Както обикновено се случва, мрежата веднага му отговори... но не точно по начина, по който вероятно е очаквал. Коментарът му беше във връзка с кадрите от правителствената визита в САЩ, когато камерата го улови да слиза от самолета с малък ръчен куфар и облекло, което е доста далеч от представите за протокол.Във „Фейсбук“ тогава се появиха десетки нови колажи с министъра. Някои потребители го сравняваха с турист, пристигнал във Вашингтон с нискотарифна авиокомпания. Именно заради това потребителите в социалните мрежи започнаха да монтират торбичка на хипермаркет върху снимката му на слизане от самолета.Шегите продължиха и при визитата на министъра в Египет, като коментарите бяха свързани основно с избора му на облекло. В предаването „Лице в лице“ той заяви, че не разбира колажите, а ризата я използва когато ходи на военни обучения. Допълни, че сам си я е поръчал, ушил и платил – със собствени пари.По време на предаването той помоли хората да спрат да му правят колажи, но те не го послушаха. Каракачанов се появи на снимка в ролята на Джаба от Междузвездни войни, рамо до рамо с Чърчил, на пазар в магазин и във военни окопи. Заради уточнението на Каракачанов, че не иска торбичка от една конкретна верига, услужливи потребители му предложиха ред други варианти с играчите на нашия пазар на бързооборотни стоки.И централата на ВМРО не беше пожалена. В реалния живот, поне на този етап, тя е в безопасност - цитираната от потребителите верига така или иначе има относително голям обект наблизо и вероятно не би открила втори... ", "date": "2020.01.21", "title": "Каракачанов помоли интернет да спре с колажите с \"онази торбичка\""}
{"url": "https://www.novinite.bg/articles/184850/Pak-tryabva-da-navivame-budilnicite-za-da-gledame-macha-na-Grigor", "text": "Григор Димитров ще се изправи срещу американеца Томи Пол в двубой от втория кръг на Australian Open. Организаторите поставиха срещата да бъде трета от програмата на „Маргарет Корт Арина“, като се очаква да започне около 05:00-06:00 часа наше време в сряда. Преди това на същия корт трябва да се изиграят два двубоя от схемата при дамите.Димитров и Пол никога не са играли един срещу друг. В понеделник българинът се справи в 4 сета с Хуан Игнасио Лондеро, а ден по-късно американецът стори същото в двубоя си с Леонардо Майер. 22-годишният Пол започна седмицата като №80 в ранглистата, където Димитров е №20.Любопитен е фактът, че Димитров отново ще играе веднага след мач на Каролина Вожняцки. Така беше и в понеделник при успеха над Лондеро.", "date": "2020.01.21", "title": "Пак трябва да навиваме будилниците, за да гледаме мача на Григор"}
{"url": "https://www.novinite.bg/articles/184828/Dnes-po-star-stil-se-otbelyazva-Babinden", "text": "Днес по стар стил се отбелязва Бабинден. Той е посветен на възрастните жени, които в миналото са помагали на родилките. От 1951-ва година Бабинден е обявен за Ден на родилната помощ и на акушерките и гинеколозите.Празникът се свързва с обичая „поливане”. Майките с деца до тригодишна възраст наливат прясна вода. Всяка жена подава на бабата сапун, полива вода да се измие и я дарява с пешкир. След това бабата избърсва мокрите си ръце в полите на невестите – да са плодовити и лесно да раждат.  ", "date": "2020.01.21", "title": "Днес по стар стил се отбелязва Бабинден"}
{"url": "https://www.novinite.bg/articles/184827/Na-21-yanuari-celiyat-svyat-praznuva-Mejdunarodniya-den-na-pregradkata", "text": "На 21 януари целият свят празнува Международния ден на прегръдката. Според традицията на този ден могат да се подаряват приятелски прегръдки даже на непознати хора.Празникът се отбелязва за първи път през 1986 година в САЩ. В последствие бързо се разпространява в другите страни и се превръща в Световен ден на прегръдката.Прегръдката съпътства хората от първите секунди на живота. Тя е онази сигурност и любов, която дарява майката на бебето още от първите мигове живот. Прегръдката е свързана с допира, докосването, толкова важно за човешките емоции. Психолозите твърдят, че ако едно бебе не бъде докосвано, то ще загине. Именно затова прегръдката е жизненоважна съставка от нашия живот, така както се нуждаем от въздух, вода и храна. Доказано е също, че с тялото казваме много повече, отколкото с думи. С прегръдката казваме: „Спокойно, аз съм тук!”, „Обичам те!” и „Извинявай, сгреших!”.", "date": "2020.01.21", "title": "На 21 януари целият свят празнува Международния ден на прегръдката"}
{"url": "https://www.novinite.bg/articles/184831/Igraj-i-specheli-s-Novinitebg-i-1917", "text": "Този януари, точно сто години след края на Първата световна война, носителят на „Оскар“ и режисьор, Сам Мендес ще ни върне на фронта с епичната военна драма .Използвайки неповторимия си авторски стил, Мендес разказва забележителна, едновременно красива и жестока история за приятелство, чест и жертвоготовност и ни разкрива малко позната страна на един от най- големите и тежки военни конфликти в историята на човечеството.Освен младите Джордж МакКей и Дийн-Чарлс Чапман, които влизат в ролите на Скофийлд и Блейк, Сам Мендес разчита на присъствието на звезди от ранга на Колин Фърт, Бенедикт Къмбърбач и Марк Стронг, както и на доказали се имена като Ричард Мадън, Андрю Скот, Даниел Мейс, Ейдриън Скарбъро, Джейми Паркър и др. Освен режисьор Сам Мендес е и продуцент и автор на сценария заедно с Кристи Уилсън-Кернс (Penny Dreadful).Мендес споделя, че още от самото начало е бил напълно сигурен, че филмът трябва да бъде разказан в реално време – събитията да са пресъздадени и да протичат за зрителите със същата скорост, с която се изживяват от героите във филма: „Всяка стъпка в това пътуване, синхронът с всеки дъх на тези мъже, е неразделна и съществена част от историята. И няма по-добър начин да разкажеш тази история, освен чрез един продължителен кадър“.Това помага на зрителите да се потопят в действието на филма и да почувстват, че са в окопите заедно с войниците.", "date": "2020.01.21", "title": "Играй и спечели с Novinite.bg и \"1917\""}
{"url": "https://www.novinite.bg/articles/184836/Ednogodishno-dete-e-prieto-v-Pirogov-s-tejki-izgaryaniya", "text": "Отделът за закрила на детето в Павликени проверява случай на тежко пострадало едногодишно момченце в село Караисен. Детето е с множество изгаряния, настанено е за лечение в специализираната клиника към болница „Пирогов“, съобщи БНР.Детето е било изгорено от майка си, която започнала да го къпе с вряла вода. Случаят в павликенското село Караисен е от миналата седмица, а социалната служба в Павликени е била сезирана от полицията. „Проверява се дали се касае за инцидент, или за дете в риск“, посочи Даниела Атанасова, началник на отдела за закрила на детето в Павликени. Тя обясни, че се проверяват условията, при които се отглежда детето, както и здравословно състояние на него и родителите му, изисква се и информация от личния лекар.10 дни е срокът за приключване на проверката, след което ще стане ясно дали детето ще бъде изведено от семейството, или проблемите ще се решават в семейна среда.Изгореното едногодишно момченце е настанено за лечение в болница „Пирогов“, състоянието му се подобрява.", "date": "2020.01.21", "title": "Едногодишно дете е прието в „Пирогов“ с тежки изгаряния"}
{"url": "https://www.novinite.bg/articles/184834/Klip-s-brutalno-seksualno-nasilie-nad-8-godishno-momichence-potrese-mrejata", "text": "Видeoклип c брутaлнo нacилиe нaд дeтe, ce рaзпрocтрaнявa в coциaлнитe мрeжи. 8-гoдишнo мoмичeнцe e мaлтрeтирaнo ceкcуaлнo и зacнeтo c кaмeрa.Нa aдрeca нa ceмeйcтвoтo дeтeтo гo нямa, нитo мaйкa му. Бaбaтa (на снимката) cпoдeли, чe нe знae пoдрoбнocти – нямaлa cили дa глeдa брутaлнитe кaдри. Дoпълни, чe мaйкaтa e нa рaбoтa, a бaщaтa oтдaвнa e изocтaвил ceмeйcтвoтo. Блaгoдaрнa e oбaчe, чe дeтeтo e живo. Ceмeйcтвoтo нe пoзнaвa нacилницитe, нo пoтвърждaвa, чe дeтeтo e cиcтeмнo тoрмoзeнo в училищe.Пo инфoрмaция нa рoднинитe му, мoмичeнцeтo e билo oтвeдeнo cлeд училищe oт нeгoви пo-гoлeми cъучeници и cлeд тoвa мaлтрeтирaнo oт тях, прeдaдe бТВ.Oт училищeтo твърдят, чe дeтeтo нe e идвaлo oт 7 януaри. Eкип гo e търcил, нo нe e нaмeрил – нитo нeгo, нитo мaйкa му. \"Кoрдинaциoнният eкип нa училищeтo e хoдил някoлкo пъти в тoвa ceмeйcтвo. Aз caмaтa бях минaлaтa ceдмицa – изключитeлнo бeднo ceмeйcтвo. Живee в eднa cтaя при изключитeлнo лoши битoви уcлoвия“, кoмeнтирa Лaтинкa Кoвaчeвa.Oт Aгeнция зaкрилa нa дeтeтo кoнcтaтирaт, чe върху мoмичeтo e извършeнo тeжкo ceкcуaлнo нacилиe. Cпoрeд тях пък уcлoвиятa в ceмeйнaтa cрeдa ca дoбри. \"C дeтeтo рaбoтят пcихoлoзи, нa нeгo му e oкaзaнa кризиcнa интeрвeнция, зa нeгo прoдължaвa дa ce грижи мaйкaтa“, кaзa Миглeнa Aръшeвa, нaчaлник нa oтдeл \"Зaкрилa нa дeтeтo\" в дирeкция \"Coциaлнo пoдпoмaгaнe“, Cлaтинa.Cпoрeд coциaлнитe рaбoтници дeтeтo e вoдeнo нa училищe, нo нe e дoпуcкaнo. Oт училищeтo oтрeкoхa. Пo cлучaя e oбрaзувaнo дocъдeбнo прoизвoдcтвo и ca зaдържaни двe нeпълнoлeтни лицa.Случаят с 8-годишното момченце, станало жертва на сексуално посегателство и заснето на видео, говори за провал на обществото. Това заяви пред bTV социалният антрополог Харалан Александров.По думите му опитите на държавата да окаже контрол при подобни казуси срещат отпор от обществото и даде пример със Стратегията за детето.\"Появиха се отнякъде едни обезумели, силно разтревожени и манипулирани родители, които казаха: \"Не! Спирате, ще ни вземете децата и ще ги дадете на норвежците.“ и още куп безумия. Това целенасочена битка на патриархалната култура за притежание върху детето, всичко друго може да бъде жертвано“, коментира експертът. На кадрите ясно се вижда лицето на детето и самият акт на малтретиране. Насиленото дете живее в столичния квартал \"Христо Ботев“, заедно с майка си, баба си и по-малкият си брат. Семейството е изключително бедно. Александров заяви, че заради напрежението в обществото масово социалните работници не смеят да си вършат задълженията, за да не бъдат обвинени, че извеждат насила деца от семействата им. Той добави, че в обществото има двоен стандарт, когато е извършено насилие при деца от различни социални групи.\"Децата, които са жертва на подобен тип насилие от родители или познати получават тежки травми – ментални и морални увреждания. Необходима е изключително дълга терапия, за да се съвземат. Затова превенцията е изключително важна. Това е провал на цялостната култура, която аз наричам култура на агонизиращ патриархат“, допълни Александров.Антропологът заяви, че колкото е по-бедна една общност, толкова по-затворена е тя. Той обясни, че не е достатъчно децата от бедните общности да посещават училище, за да се социализират.\"При положение, че то живее в ад – това няма да доведе до позитивно развитие. Необходимо е да има друг тип интервенции, които да бъдат съобразени с конкретния случай“, посочи експертът.", "date": "2020.01.21", "title": "Клип с брутално сексуално насилие над 8-годишно момиченце потресе мрежата"}
{"url": "https://www.novinite.bg/articles/184839/Tragediya-Uchenik-se-samoubi-v-Anglijskata-gimnaziya-v-Ruse", "text": "15-годишен ученик загина, след като се хвърли от покрива на Английската гимназия в Русе.Това станало около 07:50 часа сутринта, преди началото на часовете.След падането момчето, което е било в 9в клас на чуждоезиковата гимназия, е получило множество тежки наранявания, но не е загинало на място, а по пътя за болницата.По първоначална информация деветокласникът е бил преместен в Английската гимназия от СУ \"Васил Левски” през тази година. Той правил и предишни опити да посегне на живота си.Тъй като на трагичната сцена са станали свидетели и други ученици, които са в шок от случилото се, с тях ще започне активна работа училищни психолози, съобщи началникът на РУО – Русе Росица Георгиева.На този етап учебните занятия са прекратени, но децата продължават да са в училището.", "date": "2020.01.21", "title": "Трагедия! Ученик се самоуби в Английската гимназия в Русе"}
{"url": "https://www.novinite.bg/articles/184853/EK-Kitaj-potvardi-che-noviyat-virus-se-predava-mejdu-hora", "text": "Китайските власти потвърдиха, че новият вирус, който води до дихателно заболяване, се предава от човек на човек. Това съобщи говорител на Европейската комисия, предава БТА.Той отбеляза, че досега случаи на съмнително заболяване са отчетени в Китай, Тайланд, Япония, Южна Корея и Австралия. ЕС е обсъдил възможностите за предприемане на предпазни мерки в края на миналата седмица. Предвижда се в следващите десетина дни ЕК да свика нова среща, след като бъде ясно становището на европейските здравни власти.Говорителят уточни, че държавите от ЕС обменят данни по системата за ранно предупреждение. Той добави, че засега няма препоръки за налагането на ограничения за пътуване.", "date": "2020.01.21", "title": "ЕК: Китай потвърди, че новият вирус се предава между хора"}
{"url": "https://www.novinite.bg/articles/184845/BABH-ustanovi-tri-pratki-s-ptiche-meso-zamarseno-sas-salmonela", "text": "Българска агенция по безопасност на храните (БАБХ) установи три пратки с птиче месо от Полша за България, замърсено със салмонела.Цялото количество е 37 150 кг. охладено цяло пиле и 12 900 кг. охладено пилешко бутче. Месото е поставено под забрана и не е допуснато търгуването му на българския пазар. Резултатите от пробите са получени на 20.01.2020 г. То е проверено във връзка със засиления контрол на Агенцията върху пратките с птиче месо и субпродукти с произход Полша, предназначени за България. Установената салмонела е от щам, който не е патогенен за човешкия организъм. Изготвена е нотификация по системата за бързо съобщаване на храни и фуражи (RASFF) за уведомяване на полските компетентни власти за откритото замърсяване.", "date": "2020.01.21", "title": "БАБХ установи три пратки с птиче месо замърсено със салмонела"}
{"url": "https://www.novinite.bg/articles/184832/Obyaviha-gripna-epidemiya-v-Dupnica-i-Sapareva-banya", "text": "РЗИ – Кюстендил обявява грипна епидемия на територията на община Дупница и община Спарева баня от днес, 21.01.2020 г. Връчено е предписание на началника на Регионално управление на образованието дните от 21. 01- 27.07 да бъдат обявени за неучебни дни на територията на двете общини.До второ нареждане в двете общини се преустановяват детските и женските консултации, свижданията в лечебните заведения за болнична помощ и провеждането на профилактични имунизации.От днес предепидемична обстановка е обявена на територията на област Монтана. На територията на област Монтана се ограничават масовите и обществени мероприятие, както и организирането на мероприятия в детските и учебни заведения. Ограничават се свижданиятa в лечебните заведения.Противоепидемични мерки се въвеждат от днес и в Пловдивска област. Преустановяват се детските и женските консултации, свижданията в лечебните заведения за болнична помощ, плановите операции, както и провеждането на профилактични имунизации.", "date": "2020.01.21", "title": "Обявиха грипна епидемия в Дупница и Сапарева баня"}
{"url": "https://www.novinite.bg/articles/184837/726-bebeta-ot-koito-10-bliznaci-sa-rodeni-prez-2019-a-v-UMBAL-Plovdiv", "text": "С ритулно измиване на ръцете на началника на отделението по Акушерство и гинекология в УМБАЛ \"Пловдив\" д-р Венцислав Демирев беше отбелязан професионалния празник на лекари и акушерки. Той спази традицията в Деня на родилната помощ  и разчупи пита, с която се \"предсказва\" дали през новата година ще се родят повече момчета, или повече момичета. \"Повече ще са момчетата\", обяви старша акушерка Любомира Тошева пред събралите се лекари, акушерки и медицински сестри.За измиването на ръцете на д-р Венцислав Демирев помогна д-р Йоана Згурева, която работи в болницата и е очаква да роди първото си бебе през юни в УМБАЛ \"Пловдив\".\"726 деца са родени миналата година в УМБАЛ \"Пловдив\", от тях 10 са близнаци. Най-малката родилка е на 13 години, а най-възрастната е на 54. Винаги сме работили в екип и сме постигали много-добри резултати. Нямаме инциденти с родилки и бебета\", сподели д-р Венцислав Демирев, цитиран от сайта plovdiv-press.bg.", "date": "2020.01.21", "title": "726 бебета, от които 10 близнаци, са родени през 2019-а в УМБАЛ \"Пловдив\""}
{"url": "https://www.novinite.bg/articles/184842/Geshev-razporedi-specialen-nadzor-na-razsledvaniyata-za-boklucite", "text": "Главният прокурор Иван Гешев разпореди специален надзор на разследванията за боклуците, съобщиха от държавното обвинение. Той разпореди на апелативните прокуратури в София, Пловдив, Варна, Бургас и Велико Търново вземане на специален надзор на образуваните досъдебни производства за престъпления, свързани с управлението на отпадъци не по установения ред и пренасянето им през границите на страната съгласно изискванията на Закона за управление на отпадъците и Закона за околната среда и водите. Главният прокурор е указал на административните ръководители на апелативните прокуратури да вземат на специален надзор и всички досъдебни производства, образувани по данни на МВР и ДАНС, събрани в хода на извършваната от тях съвместна проверка. На 6 януари по разпореждане на главния прокурор беше възложено на Министерството на вътрешните работи и на Държавна агенция „Национална сигурност“ съвместна проверка за спазване изискванията на Закона за управление на отпадъците и Закона за околната среда и водите. Указано е при необходимост от съдействие с чуждите съдебни власти и по-конкретно с тези на Република Италия, съответните наблюдаващи прокурори да осъществяват международното правно сътрудничество – изпращане на ЕЗР, чрез Националното бюро в Евроджъст. Припомняме, че темата с боклука нямаше да излезе на дневен ред у нас, ако не бяха задържаните от Италия вагони с 815 тона смесени отпадъци - пластмаса, каучук, опаковки, текстил, гума и др. Както и твърденията на италиански издания, че тези отпадъци са били предназначени за България. Заради това започна международно разледване, а у нас стана ясно, че заместник на оставения в ареста Нено Димов е дал съгласие за трансграничен превоз на 25 хил. тона отпадъци от Италия. А в дома на самия Димов бяха открити документи, имащи отношение по случая. Разследващ италиански журналист изказа съмнение, че боклуците са част от мащабна схема, свързана с мафията.", "date": "2020.01.21", "title": "Гешев разпореди специален надзор на разследванията за боклуците"}
{"url": "https://www.novinite.bg/articles/184848/Novorodeno-vidya-byal-svyat-s-32-s-promila-alkohol-v-kravta-i-pochina", "text": "Новородено почина в полския град Нови Двор Мазовски, след като майка му го роди под въздействието на алкохол, предават полските медии \"Polsat News\" и \"Metro Warszawa\". По случая е уведомена прокуратурата на Полша.44-годишната майка пристигнала в болницата на 23 декември. Тестовете й отчели 3,2 промила алкохол в кръвта. Същите стойности са измерени и в детето й след раждането. Детето е било родено в 28 седмица от бременността. Майката е била разпитана от полицията в болницата, но е освободена по-късно.Новороденото е било преместено в болница във Варшава. Медицинските прегледи са показали, че бебето е имало генетични отклонения, които могат да бъдат директно свързани с консумацията на алкохол от майката по време на бременност. Детето е починало 3 седмици и половина след раждането си.Майката е признала вината си. Очаква се да ѝ бъдат повдигнати обвинения. Ако бъде призната за виновна от съда, я очаква присъда до 5 г. затвор.", "date": "2020.01.21", "title": "Новородено видя бял свят с 3,2 с промила алкохол в кръвта и почина"}
{"url": "https://www.novinite.bg/articles/184823/Drama-v-Borovec-Dete-uvisna-na-lift-na-10-metra-ot-zemyata", "text": "Малко дете увисна от лифт в Боровец вера. За щастие баща му е успял да го задържи, съобщава bTV. Височината от седалките на въжената линия до земята на мястото на инцидента е около 10 метра. Точно на тази гледка попадат скиорите, решили да покарат в неделя вечерта - дете висящо на около 10 метра от земята.Баща му успява да го хване секунди преди падането. На седалката пред тях са момчетата от ски патрула в Боровец - Владимир Филипов и Костадин Стаменов.„Случайно се обърнах и видях как детето увисна. Хората започнаха да викат за помощ. Тогава спря лифта. Започна да се изхлузва и той го хвана за якето. Опитахме се да успокоим човека, да запази самообладание и да послуша нашите инструкции и да не пуска детето“, разказва Владимир.Докато двете момчета помагат със съвети, събралите се хора импровизират. Скиорите под лифта реагират мигновено и използват предпазители като обезопасителни дюшеци.„Те по най-бързия начин го взеха и го опънаха евентуално, ако се изплъзне детето да няма инцидент. Успяха и те да помогнат по някакъв начин“, казва Костадин. Детето виси около 2-3 минути, докато служителите на лифта го връщат обратно. „Беше малко уплашено, но всичко се оправи. Пийнаха по един чай и продължиха да карат и да се забавляват“, разказва Владимир Филипов от ски патрула в Боровец.Качването на лифта е изцяло автоматизирано, освен поставянето на предпазната стойка. Това е и вероятната причина за инцидента.\"Не беше правилно поставена скобата. При такива ситуации най-добре е да се сигнализира веднага на нашите служители, които ще предприемат мерки“, разкрива Владимир.Служителите на лифта съветват още да сме бдителни и задължително да четем инструкциите. Това не е първи такъв инцидент с лифт. През 2017 г. също дете падна и счупи крака си на същото място. Подобен инцидент имаше само преди десетина дни и в Банско. За щастие, и тогава скиорът се размина само с уплаха.", "date": "2020.01.21", "title": "Драма в Боровец! Дете увисна на лифт, на 10 метра от земята"}
