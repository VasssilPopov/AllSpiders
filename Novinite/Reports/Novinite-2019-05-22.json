{"url": "https://www.novinite.bg/articles/175829/Elena-Joncheva-Bojko-Borisov-e-vodeshta-figura-v-Apartamentgejt", "text": "\"Премиерът Бойко Борисов е на върха на \"Апартаментгейт\". Той е построил къща от 138 кв. м. в Банкя, която не е декларирал\". Това обяви водачът на листата на \"БСП за България\" Елена Йончева пред Нова телевизия. Йончева обясни, че имотът е влязъл в експлоатация през 2009 година. Тя показа документи, които още вчера \"Биволъ\" публикува: разрешение за строеж на жилищна сграда с РЗП 125 кв. м. от 16.10.2008 г. на името на Бойко Методиев Борисов, в Банкя, удостоверение за въвеждане в експлоатация на същата жилищна сграда, декларация пред Сметната палата и сателитни снимки на имота.Водачът на листата на БСП коментира, че докато Борисов имитира санкции срещу шефа на КОНПИ и други не са си декларирали имотите,той не е декларирал къщата си, която според кадастъра е с РЗП 138 кв.м., в нито една декларация.\"Понеже Бойко Борисов говори за честност и прозрачност, нека разкаже за своя братовчед Ради, който е собственик на целия му бизнес\", призова тя. Йончева обяви още, че Борисов, в качеството си на кмет на София, му прави заменка на една боксониера и апартамент в Ботунец за терен в най-атрактивното място в Люлин. В резултат на това- братовчедът Ради (Радослав Иванов) строи сграда с РЗП 6360 кв. м., на ул. „Панчо Владигеров“, в Люлин.\"Това е същият братовчед, с когото Борисов твърди, че не си говори от 30-40 години. Ако премиерът лъже за своите имоти, лъже и за къщата в Барселона. Не се интересуваме от личния живот на премиера, акак на банковата сметка на Борислава Йовчева, която живее в къщата в Барселона, са постъпили 1 700 000 евро. Пътят на парите води до Банкя. До Иван Саздов,управител на \"Тенис клуб Банкя\". Негов съдружник е братовчедът Ради. На това управление, генериращо корупция трябва да се сложи край\", категорична бе Елена Йончева. Тя припомни, че България губи 11 млрд. евро от БВП всяка година, според данни на Световната банка, заради корупция, кражба от еврофондове, загуби от сивата икономика, организирана престъпност, рекет върху бизнеса и тотален срив на чуждите инвестиции.\"Готова съм в Европейския парламент да работя с всеки честен и почтен човек, който го е грижа за България. Дори и да имаме различни мнения, винаги можем да дебатираме, защото БСП не е авторитарна, а демократична партия и не спуска готови решения\", каза още Елена Йончева. Водачът на листата на левицата добави, че ще продължи да работи в интерес на българските граждани. Тя добави, че това, че ЕНП е водеща в ЕП, не е добре за всички европейци, защото техният фокус не е социалната политика.\"България загуби заради пакета \"Макрон\", защото над 300 000 семейства ще пострадат от него.Тази битка трябваше да бъде изнесена в България, по време на европредседателството. Тогава правителството не постави тази тема и предаде националния интерес. За Борисов беше важно да се снима и да си прави ПР\", заяви Елена Йончева.ви Елена Йончева.", "date": "2019.05.22", "title": "Елена Йончева: Бойко Борисов е водеща фигура в \"Апартаментгейт\""}
{"url": "https://www.novinite.bg/articles/175849/Rumen-Radev-vrachi-prezidentski-plaket-Sv-sv-Kiril-i-Metodij-na-Sayuza-na-balgarskite-jurnalisti", "text": "Държавният глава Румен Радев отличи днес Съюза на българските журналисти /СБЖ/ с почетен президентски плакет „Св. св. Кирил и Методий“ по случай отбелязването на 175 години българска журналистика и 125 години от създаването на организирано журналистическо движение в България.В своя адрес до ръководството на СБЖ президентът изразява увереност, че и днес в българските медии има личности, които знаят, че журналистиката е преди всичко мисия и след това професия и които намират сили и характер да отстояват най-високите нейни достойнства – достоверност, критичност, храброст.„Свободата на словото не е отговорност единствено на издатели и журналисти, тя е битка на всеки гражданин. Защото гражданинът избира коя телевизия да гледа, кой сайт или вестник да чете. В съвременния свят на дирижиран информационен шум, на фалшиви новини и отстъпление на класическите медии, всеки от нас трябва да бъде непримирим към опитите за манипулация“, се казва в адреса на държавният глава. Президентът подчертава, че всеки от нас трябва да се научи да отсява лъжата, която настъпва все по-агресивно и организирано.По думите на държавния глава съдбата на радетелите на словото у нас никога не е била лека. Никоя епоха не е комфортна за журналиста, посветен на истината, а първата жертва на всяка диктатура е истината на върха на перото. „Политиката винаги търси начин да затвори устата на свободомислещите, понякога с цената на живота им. Трагичните съдби на Йосиф Хербст, Райко Алексиев и десетки други бележат историята на българската журналистика“, се посочва в писмото на президента.Румен Радев подчертава, че озаптяването на свободното слово днес е въздигнато в сложна и ефикасна система. Уволнения и съблазни, икономическа принуда и зависимости – палитрата от способи за натиск е пребогата. Но по-огорчаваща от агресията на цензурата е моралната дилема на автоцензурата, пред която все повече български журналисти са изправени. „След тридесет години демократични промени родната журналистика живее в паралелни реалности. От една страна, реалността на тези, които удобно не виждат проблем с медийната среда в България. От друга – тази на драматичния срив на държавата в глобалните класации за свобода на словото“, заявява президентът. Според държавния глава позорното 111-то място е присъда, която ни отдалечава от демократичния свят и ни нарежда сред страни, които още не са се преборили за свободата си. А каквато е свободата на словото, такава е и демокрацията.В словото си държавният глава припомня и ролята на словото в епохата на Българското възраждане. Редом с даскалите, църковните деятели и поборниците за свобода, вестникарите проправят пътя на нова България. Със своята дейност бащите-основатели на родната журналистика обединяват народа ни в едно землище на духа, а печатните издания се превръщат в нашите институции, преди да възкръсне държавата ни. „Президентската институция е единствената в България, която проявява разбиране и говори открито за проблемите на българската журналистика“, заяви на срещата си с държавния глава председателят на Управителния съвет на СБЖ Снежана Тодорова. Тя призова за реален диалог със законодателната власт и отчитане на позициите на СБЖ, когато се  предлагат законодателни промени, регламентиращи дейността на медиите в България.По случай отбелязването на 175 години българска журналистика и 125 години от създаването на организирано журналистическо движение у насСнежана Тодорова връчи на държавния глава плакет на Съюза на българските журналисти. В срещата участва и председателят на Съюза на журналистите на Русия Владимир Соловьов, който е на посещение у нас по покана на СБЖ.", "date": "2019.05.22", "title": "Румен Радев връчи президентски плакет „Св. св. Кирил и Методий на Съюза на българските журналисти"}
{"url": "https://www.novinite.bg/articles/175796/Pravosadniyat-ministar-i-ombudsmanat-na-sreshta-za-problemite-s-Targovskiya-registar", "text": "Омбудсманът Мая Манолова и адвокати ще се срещнат с правосъдния министър Данаил Кирилов и служители на Агенцията по вписванията във връзка с проблеми, които срещат при работата си с Търговския регистър.\r\nАдвокати сезираха омбудсмана с отворено писмо, в което настояха тя да защити гилдията и клиентите им заради системни откази от страна на длъжностните лица от Търговския регистър.\r\nОмбудсманът се ангажира и с изготвянето на законодателни предложения, с които да се въведат ясни правила, които да водят до обезщетяване на вредите, претърпени от гражданите при неправомерни откази на длъжностните лица.\r\n", "date": "2019.05.22", "title": "Правосъдният министър и омбудсманът на среща за проблемите с Търговския регистър"}
{"url": "https://www.novinite.bg/articles/175801/Trend-Stabilizaciya-na-GERB-i-chastichno-vazstanovyavane-na-podkrepata-sled-Apartamentgejt", "text": "Стабилизация на ГЕРБ и частично възстановяване на подкрепата от скандалите с апартаментите. Минимална преднина на основната управляваща партия пред БСП. Три партии със сигурно представителство в Европейския парламент. ВМРО остава на ръба на бариерата. Това показва редовното проучване на „Тренд“ по поръчка на вестник „24 часа“, посветено на нагласите на българите към предстоящите избори за Европейски парламент. Проучването е реализирано в периода 11-17 май 2019 г. чрез пряко полустандартизирано интервю „лице в лице“ сред 1007 души на възраст 18+. Проучването е представително за пълнолетното население на страната.16% от всички избиратели в България все още не са решили за кого ще гласуват. Малко над една трета (35%) пък са решили още преди кампанията, а 9% са взели решение по време на кампанията. Трябва да направим уточнението, че теренът на настоящото проучване приключи на 17 май и вероятно в дните до изборния ден процентът на решилите по време на кампанията може леко да се увеличи.30% пък ще се възползват от правото си на преференция, докато 39% няма да го направят. В настоящето проучване на интервюираните лица им беше предоставен списък с всички кандидати с имената и подредбата им според регистрацията в ЦИК, като сред тях те трябваше да посочат своето предпочитание. Процентното разпределение е сред гласуващите.След имиджовата щета, която ГЕРБ пртърпя от скандалите около апартаментите и къщите, основната управляващата партия успява да се стабилизира в рамките на кампанията. Възстановяването е минимално, но все пак достатъчно, за да получат лека преднина пред БСП, като разликата през този месец между двете основни партии е в рамките на 1.1%.ДПС твърдо запазва третата си позиция с 12.8%.ВМРО остава на четвърта позиция, точно на ръба на бариерата за да изпрати депутат в Европейския парламент (5.8%). „Воля“ успява да покачи своя резултат в рамките на кампанията до 4,8% от гласуващите.Обединението „Демократична България“ не успява да реализира ръст в последните месеци и остава с 4.2% подкрепа сред гласуващите и с малки шансове да изпрати евродепутат.По-надолу в подреждането остават „Коалиция за България“ (2.4%), „Атака“ (2%), Патриоти за Валери Симеонов (1.3%) и Възраждане (1.2%). Проучването на „Тренд“ по поръчка на вестник „24 часа“, посветено на нагласите на българите към предстоящите избори за Европейски парламент. Проучването е реализирано в периода 11-17 май 2019 г. чрез пряко полустандартизирано интервю „лице в лице“ сред 1007 души на възраст 18+. Проучването е представително за пълнолетното население на страната.", "date": "2019.05.22", "title": "\"Тренд\": Стабилизация на ГЕРБ и частично възстановяване на подкрепата след \"Апартаментгейт\""}
{"url": "https://www.novinite.bg/articles/175855/Novi-40-kameri-shte-debnat-po-stolichnite-bulevardi", "text": "Публикувано във факти.бг:40 камери за контрол по бус лентите слагат до края на месеца от Столичната община на 7 възлови пътни отсечки в София.Трасета, по които скоро ще има камери, са на:бул. “Цариградско шосе”,бул. “Сливница” - от Сточна гара до бул. “Петър Дертлиев”, бул. “Данаил Николаев”,бул. “Александър Малинов - от бул. “Андрей Сахаров” до “Цариградско шосе”,бул. “Евлоги и Христо Георгиеви” - между “Черни връх” и “Драган Цанков”,бул. “България” - между “Гоце Делчев и “Пейо Тодоров”Има и една обособена зона на бул. “Константин Величков”, между бул. “Сливница” и бул.“Възкресение”. Там автобуси, тролеи и трамваите се движат в средната лента по линията на железницата и са отделени със заградителни съоръжения.От \"Пътна полиция\" обявиха, че досега, във въпросните отсечки, контролът се е осъществявал от катаджии, тъй като камерите за скорост не могат да бъдат ползвани за такива нарушения.Новите устройства няма да снимат само нарушителите, а всички. След като бъдат отсети всички прегрешили, снимките с тях се ще изпращат към \"Пътна полиция\", където ще се налагат глобите. Така и контролът ще стане денонощен.От Столичната община припомнят, че лентите са ясно отделени от другите платна с жълта боя и надписи на английски език, а и с главни букви BUS. Има и знаци, които предупреждават за тях.Статистиката сочи, че през миналата година за шофиране по столичните бус ленти са глобени 3133 шофьори, те са платили по 50 лв. за нарушението.Само от началото на 2019-а досега са санкционирани 1665 прегрешили водачи, дръзнали да минат пряко и да избегнат трафика.Сигнали за каращи в бус лентите могат да се подават на тел. 112, както и на Facebook страницата на СДВР.", "date": "2019.05.22", "title": "Нови 40 камери ще дебнат по столичните булеварди"}
{"url": "https://www.novinite.bg/articles/175846/ODMVR-Razgrad-poluchi-chetiri-chisto-novi-avtomobila", "text": "ОДМВР-Разград получи четири чисто нови автомобила от марката „Шкода”. Те са предназначени за патрулно-постова дейност и вероятно ще бъдат насочени към четирите Районни полицейски управления. Колите „Шкода Рапид” са снабдени с лайтбар и допълнително оборудване, необходимо за работата на патрулите. Маркирани са с герба и надписите на Министерство на вътрешните работи. Целта е да бъде осъвременен автопаркът в изпълнение на проект, финансиран от Фонд „Вътрешна сигурност” на ЕС. Такива автомобили са разпределени по всички Областни дирекции в страната.", "date": "2019.05.22", "title": "ОДМВР-Разград получи четири чисто нови автомобила"}
{"url": "https://www.novinite.bg/articles/175803/Cacarov-razporedi-proverka-na-partijnite-subsidii", "text": "авният прокурор разпореди проверка на информация за нарушения на Закона за политическите партии при определяне на партийната субсидия за 2019-а година.От прокуратурата поясняват, че проверката е разпоредена след като в предаването „Шоуто на Слави“ е представена информация за допуснати нарушения на закона. Според оповестеното, тази субсидия е следвало да бъде в размер на 32 128 844 лв., но вместо това е била предоставена /предвидена в бюджета и реално изплатена/ субсидия от 38 684 384 лв. т. е. с 6 519 540 лв. повече.Твърди се, че в резултат на тези нарушения, „цената“ на действително получен глас, като размер на партийната субсидия, вместо определените в бюджета 11 лв., незаконосъобразно е увеличена на 13,23 лв.Изнесени са конкретни данни за получената от всяка политическа партия субсидия в резултат на твърдяното незаконосъобразно нейно определяне и така за надвишаването на сумата, която всяка от партиите е следвало да получи в действителност.От прокуратурата припомнят, че съобразно Закона за политическите партии, държавна субсидия се отпуска ежегодно от централния бюджет на политическите партии и коалиции, които са регистрирани в ЦИК за участие в избори, участвали са в последните парламентарни избори и имат избрани народни представители. Общата сума, предвидена в бюджета, се разпределя пропорционално на броя на получените действителни гласове от всяка партия или коалиция.Сумата за един получен глас се определя със закона за държавния бюджет, а начинът на предоставяне на средствата за субсидиране се определя от министъра на финансите. Право на субсидия имат и партиите, които не са представени в Народното събрание, но са получили не по-малко от едно на сто от действителните гласове на последните парламентарни избори.След сезиране от информацията главният прокурор Сотир Цацаров разпореди на Върховната административна прокуратура проверка по реда на надзора за законност. Тя следва да установи дали държавната субсидия за политическите партии през 2018 г. е била определена и изплатена при стриктно спазване на разпоредбите на Закона за политическите партии /чл. 25 – чл. 27/ и дали е налице неправилно определяне и изплащане на суми в размер, по-висок от този по закон.За нуждите на проверката, информация ще бъде изисквана от Министерство на финансите, Централната избирателна комисия и Сметната палата. За целите на проверката ще бъде потърсено съдействието на Сметната палата, в съответствие със законовите й правомощия за финансов контрол по отношение на политическите партии и съобразно подписаното Споразумение за сътрудничество между Прокуратурата и Палатата.", "date": "2019.05.22", "title": "Цацаров разпореди проверка на партийните субсидии"}
{"url": "https://www.novinite.bg/articles/175804/Borisov-Dnes-shte-posreshtnem-Cipras-za-da-startirame-interkonektora-s-Garciya", "text": "Заседанието е малко по-рано днес, защото знаете, че трябва да посрещнем колегата Ципрас. Това каза министър-председателят Бойко Борисов по време на редовно правителствено заседание, съобщава Агенция „Фокус“.\"Стартираме интерконтектора с Гърция. Там ще говорим повече“, добави министър-председателят Борисов. Двамата ще проведат и среща на четири очи, в която ще обсъдят сътрудничеството между България и Гърция, както и енергийната, инфраструктурната и транспортната свързаност в региона на Балканите. Интерконекторът между България и Гърция е един от приоритетните проекти за сигурност и конкурентоспособност на енергийния пазар в Европейския съюз. ", "date": "2019.05.22", "title": "Борисов: Днес ще посрещнем Ципрас, за да стартираме интерконектора с Гърция"}
{"url": "https://www.novinite.bg/articles/175844/Kandidat-za-koncesiyata-na-letishte-Sofiya-shte-stroi-i-nacionalen-stadion", "text": "С официално съобщение до медиите консорциум „Витоша”, който включва Manchester Airports Group (MAG) и Beijing Construction Engineering Group (BCEG), изявява желание да построи и национален стадион. Официално писмото със заявката е постъпило в Министерството на транспорта и в него се посочва, че спортното съоръжение ще бъде изградено по стандартите на УЕФА от категория 4. По предварителни изчислениястойността на инвестицията е 600 млн. EURТова са средства извън офертата за столичния аеропорт, която е на стойност 1.5 млрд. EUR.В писмото също така се посочва, че новият стадион ще бъде мултифункционален, напълно подходящ за националните отбори по различни видове спорт, световни спортни състезания, както и концерти и фестивали, като той може да бъде завършен навреме, за да бъде използван при евентуално одобрение на домакинството на България на Младежките зимни олимпийски игри през 2024 г.подходящ за кандидатурата на България за домакинство на Световното първенство през 2030 г., заедно с Гърция, Румъния и Сърбия. Предложението за новия стадион ще се отличава с типични архитектурни характеристики, като например стадионите Олд Трафорд и Етихад в Манчестър, „родния“ град на MAG.Строителството на спортното съоръжение ще се ръководи от Beijing Construction Engineering Group, който има опит в аналогични проекти.", "date": "2019.05.22", "title": "Кандидат за концесията на летище „София” ще строи и национален стадион"}
{"url": "https://www.novinite.bg/articles/175847/IT-specialist-izchezna-bezsledno-predpolagat-che-se-e-izgubil-v-planinata", "text": "47-годишният пловдивчанин Атанас Терзиев е обявен за издирване от близките му, съобщиха от областната дирекция на МВР.За последно компютърният специалист е видян от родителите си на 18 май, когато ги е посетил в дома им в Перущица. Те са подали сигнал в полицията в понеделник. Според описанието им е бил облечен в тъмносиво яке и син анцунг, носел е туристически обувки.Роднините умоляват всички, които имат информация за него, да позвънят в полицията. Терзиев е познавал добре Родопите, бил е планинар и обичал да се разхожда сам из природата, уточнява trafficnews.bg.Семейството му предполага, че може да е поел към Върховръх или Бряновщица, където често ходел. От събота досега от него обаче няма следа. ", "date": "2019.05.22", "title": "IT специалист изчезна безследно, предполагат, че се е изгубил в планината"}
{"url": "https://www.novinite.bg/articles/175809/Uchastnicite-v-evrovota-sa-poluchili-nad-302-000-lv-dareniya-za-kampaniyata-si-do-momenta", "text": " е общият размер на направените парични  към настоящия момент, показва справка в Единния регистър по Изборния кодекс.Участниците в изборите за членове на Европейския парламент от Република България - партии, коалиции от партии и инициативни комитети, имат още 3 дни срок, в който трябва да подадат задължителната информация в ЕРИК. Участниците в евровота са длъжни да подават по време на предизборната кампания всяка новопостъпила информация в срок до 7 дни от възникването ѝ за включване в ЕРИК, напомнят от Сметната палата.До този момент общо направените дарения са 364. 362 са паричните дарения. 402 са безвъзмездно предоставените превозни средства и недвижимо имущество.44 са декларациите за произхода на средствата на кандидатите и на членовете на инициативните комитети. 682 е към момента общият брой на социологическите и рекламните агенции, както и на агенциите за осъществяване на връзки с обществеността.От Сметната палата напомнят, че финансирането на приходите и разходите, свързани с предизборната кампания, на стойност над 1000 лв., се извършва по банков път. Дарението от едно физическо лице за една партия или коалиция, за един инициативен комитет и регистрирания от него кандидат, съответно кандидати, не може да надхвърля повече от 10 000 лв. за една календарна година.Физически лица във връзка с предизборната кампания може да предоставят за безвъзмездно ползване на партия, коалиция или инициативен комитет само собствени движими и недвижими вещи, както и да им предоставят безвъзмездни услуги, извършени само с личен труд.Партия, коалиция или инициативен комитет във връзка с предизборната кампания не може да получава анонимни дарения под каквато и да е форма. Дарения, за които не е посочено ЕГН, се приема, че също са анонимни, напомнят от Сметната палата.Участниците в европейските избори не могат да получават средства от юридически лица и от еднолични търговци; не могат да получават и средства от чуждестранни физически лица, с изключение на лицата - граждани на друга държава - членка на Европейския съюз, които имат избирателни права по кодекса. Забранено е получаването на средства от религиозни институции; средства от чужди правителства или от чуждестранни държавни предприятия, чуждестранни търговски дружества или чуждестранни организации с идеална цел. Забранено е безплатното използване на публичен административен ресурс.", "date": "2019.05.22", "title": "Участниците в евровота са получили над 302 000 лв. дарения за кампанията си до момента"}
{"url": "https://www.novinite.bg/articles/175813/Bojko-Borisov-posreshtna-grackiya-premier-Aleksis-Cipras-v-Kirkovo", "text": "Министър-председателят Бойко Борисов посрещна гръцкия премиер Алексис Ципрас в Кирково, където ще дадат началото на изграждането на междусистемната газова връзка между България и Гърция. Българският премиер запозна гръцкия министър-председател с региона и подчерта, че в него в мир живеят християни и мюсюлмани. Двамата обсъдиха и сътрудничеството между двете страни в различни области. Интерконекторът между България и Гърция е един от приоритетните проекти за сигурност и конкурентоспособност на енергийния пазар в Европейския съюз. Той е изключително важен и от гледна точка осигуряване на диверсификация на източниците и доставките на газ за България и региона на Югоизточна Европа. Междусистемната газова връзка ще доведе до реално разнообразяване на източниците на природен газ – чрез него ще получаваме азербайджански природен газ от Трансадриатическия газопровод, освен това през интерконектора България ще може да получава доставки и през терминала на Александруполис за втечнен природен газ от САЩ, Катар, Алжир, Израел, Египет и други.", "date": "2019.05.22", "title": "Бойко Борисов посрещна гръцкия премиер Алексис Ципрас в Кирково"}
{"url": "https://www.novinite.bg/articles/175851/Maya-Manolova-kam-CIK-Iskam-chestni-izbori", "text": "Омбудсманът Мая Манолова изпрати писмо до председателя и членовете на Централната избирателна комисия, в което обръща внимание на опасения на граждани относно възможни проблеми при произвеждане на машинното гласуване и отчитането на резултатите от него на предстоящите избори за Европейски парламент, съобщиха от кабинета на Манолова.В писмото тя обяснява, че по-конкретно става въпрос за отказа на Централната избирателна комисия да се извършва контролно ръчно преброяване на хартиените разписки от машинното гласуване. В написаното се посочва, че такова броене се прави задължително, когато гласуването с машини е единственият начин, по който гласоподавателите могат да упражнят правото си на глас.ЦИК инспектира машините за гласуванеКонтролното ръчно преброяване на хартиените разписки е необходимо, за да се установи дали броят им и отразеното в тях съответства на отчетените във финалния протокол гласове за партии, коалиции и независими кандидати и преференции. На следващо място прави впечатление, че не е предвидено посочване на празни гласове от машинното гласуване, пише в доводите си  Манолова.Според нея също така не е предвидено в протокола на СИК да се вписват данни за броя на избирателите, гласували машинно, и броя на избирателите, гласували с хартиена бюлетина. По този начин не може да се направи извод каква част от избирателите са се възползвали от машинното гласуване, отчетено като общ брой, както и по партии, коалиции и независими кандидати и преференции. В Методическите указания на ЦИК не е предвидено да се публикува информация за резултатите от машинното гласуване отделно от гласуването с хартиена бюлетина.Манолова настоява да бъде предвидена изрично възможността за контролно ръчно преброяване на хартиените разписки за установяване на съответствието между тях и разпечатания финален протокол с резултатите от машинното гласуване, както и неговото публикуване на интернет страницата на ЦИК. По този начин ще се гарантира достоверността на резултата от машинното гласуване, ще се избегнат съмнения в манипулиране на изборите и ще се закрепи доверието в изборния процес и конкретно в машинното гласуване, смята националният омбудсман.Дават още 9 млн. на ЦИК за машинното гласуванеТози следобед Манолова проведе среща с правосъдния министър Данаил Кирилов и служители на Агенцията по вписванията заради проблеми, които адвокати срещат с Търговския регистър.Преди срещата тя изрази своето очакване народните представители да упражнят парламентарен контрол върху изпълнителната власт и финансовия министър, заради данните за нарушения при партийните субсидии за 2018 г. По думите на Манолова на парламентарен контрол депутатите трябва да зададат съответните въпроси на финансовия министър Владислав Горанов.Според омбудсмана от изнесените данни става ясно, че се касае за нарушение на закона и ощетяване на гражданите с над 6 млн. лв. Според нея текстовете на закона са ясни - политическите партии получават субсидия в размер на 11 лв за всеки получен от тях действителен глас.", "date": "2019.05.22", "title": "Мая Манолова към ЦИК: Искам честни избори!"}
{"url": "https://www.novinite.bg/articles/175794/Dneven-horoskop-za-sryada", "text": "Вършите задълженията на работното си място бавно, но с много старание и това дава подобаващите резултати. Очаква ви романтична изненада от близкия човек.Днес, освен че ще разрешавате сложни казуси на работа, ще се наложи да се справяте и с важни семейни въпроси. Подходете разумно и отговорно, защото другите разчитат на вас.Днес ще имате закрилата и подкрепата на близките си. Това ще ви даде сили да действате по начина, по който сте си наумили. Денят ще бъде сантиментален. Вижте повече на:", "date": "2019.05.22", "title": "Дневен хороскоп за сряда"}
{"url": "https://www.novinite.bg/articles/175816/Narkotici-izpluvaha-sred-versiite-za-ubijstvata-v-Kostenec", "text": "Наркотици са една от работните версии за двете убийства в Костенец, макар все още да не е потвърдена от разследването.Застреляната фризьорка Милена Шишкова от няколко години е влязла в схемата на наркопласьорите и е предлагала кокаин и хероин, твърдят запознати с местния ъндърграунд. Самата тя признавала само, че пуши \"весели цигари\".За връзката на Милена с наркодилъри сподели пред TrafficNews и Валентин Петров, ден преди да бъде намерен убит. Хората в Костенец пък виждат в нарковерсията обяснение за рязкото замогване на братовчеда и бившата жена на заподозрения за двойно убийство Стоян Зайков-Чане. Валентин наскоро си купил скъп автомобил и апартамент в София. Милена пък бързо построила своята къща, в която живеела след раздялата със Стоян. Макар самият Чане и техният син Стивън да помагали за строителството, парите за вдигането на солидния дом осигурявала Милена.Направената експертиза след смъртта на фризьорката обаче била категорична, че тя не е взимала наркотици.\"Тя и Валентин продаваха, но не употребяваха\", твърдят и местните хора в Костенец. Засега не е ясно и по какъв начин следата към дрогата може да е свързана с двойното убийство.Местните зевзеци пък вече прекръстиха Костенец в КостенЧане заради неоткриваемия бивш затворник, който е основен заподозрян и за двете убийства.Безуспешното му издирване е на път да помрачи абитуриентските балове в града, както и предстоящите избори, защото хората избягват да напускат домовете си заради страха от Чане.", "date": "2019.05.22", "title": "Наркотици изплуваха сред версиите за убийствата в Костенец"}
{"url": "https://www.novinite.bg/articles/175822/Maj-prostrelya-bivshata-si-v-Shumen", "text": "Сигнал за простреляна жена е получен в полицията в 5:10 ч. тази сутрин. ,,Тя е приета в шуменската болница за интервенция, не е сериозно пострадала'', съобщиха от пресцентъра на ОДМВР-Шумен. Жената е била наранена при изстрел с оръжие от бившия ѝ съпруг на път за работа. По първоначална информация пострадалата има рана в областта на ухото. От хирургията в МБАЛ - Шумен не дадоха информация, но увериха, че няма опасност за живота ѝ и че е била приета от тях. Задържан е мъжът, който е произвел изстрела с оръжие. Изясняват се причините за инцидента.", "date": "2019.05.22", "title": "Мъж простреля бившата си в Шумен"}
{"url": "https://www.novinite.bg/articles/175828/8-000-kasa-nelegalni-cigari-sa-izzeti-ot-kolata-na-mlad-maj-ot-Lom", "text": "8 000 къса цигари без наличен акцизен бандерол са открили и иззели полицаите от Лом в колата на 25-годишен жител на града. Това се случило по време на проверка в багажника на возилото, която е извършена вчера около 18 часа.По случая е образувано досъдебно производство в  местното полицейско управление, съобщават от ОД на МВР – Монтана.  По рано през същия ден служители на  полицейски участък Огоста са извършили проверка на 44-годишен местен жител, при която са установили, че притежава 180 грама ситно нарязан тютюн без бандерол. По случая е образувана преписка. А след получен получен сигнал, е извършена полицейска проверка на 38-годишен жител на Монтана. В хода й установено, че притежава полиетиленов плик, съдържащ 500 грама насипен безакцизен нарязан тютюн.", "date": "2019.05.22", "title": "8 000 къса нелегални цигари са иззети от колата на млад мъж от Лом"}
{"url": "https://www.novinite.bg/articles/175848/Blizkite-na-jertvite-kraj-Svoge-vse-pak-shte-poluchat-po-50-000-leva", "text": "Комисията за финансов надзор (КФН) и ръководството на застрахователя, който изплати по 10 лева обезщетение на близките на загинали при трагедията в Своге, са провели среща. Това съобщиха от финансовия регулатор. Оттам допълват, че \"е провокиран диалог\" със застрахователя за изплащането на пълния размер от 50 000 лева на близките на 20-те жертви на автобусната катастрофа от август миналата година.По-рано \"Хоризонт\" научи, че управителният съвет на компанията заседава, за да потвърди решението за пълното обезщетяване на наследниците.Въпреки че ще промени решението си и ще изплати обезщетенията по застраховката \"Злополука с пътници\", от застрахователната компания остават на мнение, че няма основание за плащане. Причината е в нередовните документи за провеждането на пътуването през август миналата година, при което край Своге загинаха 20 души. Досега становището на застрахователя беше, че докато съдът не се произнесе, обезщетенията няма да бъдат изплатени.Решението да се изплатят по 10 лева е следствие на акт за принудително действие, издаден от Комисията за финансов надзор. По-рано пред \"Хоризонт\" обаче експерти обясниха, че актът на финансовия регулатор е незаконен.Засега няма официално становище и за застраховката \"Гражданска отговорност\", която е направена при друга компания. От нея трябва да бъдат обезщетени не само близките на загиналите, но и пострадалите при трагедията.", "date": "2019.05.22", "title": "Близките на жертвите край Своге все пак ще получат по 50 000 лева"}
{"url": "https://www.novinite.bg/articles/175790/Izdirvaneto-na-Stoyan-Zajkov-prodaljava-13-ti-den", "text": "13-ден продължава акцията по издирването на заподозрения в две убийства Стоян Зайков.Вчера стана ясно, че МВР разширява перимиетъра на търсенето, а хората, които евентуално могат да бъдат застрашени, са изведени от Костенец.Все още не се знае дали намереното през уикенда оръжие е собственост на Зайков.", "date": "2019.05.22", "title": "Издирването на Стоян Зайков продължава 13-ти ден"}
{"url": "https://www.novinite.bg/articles/175843/Nastoyavat-za-ostavkata-na-Mej-do-dni", "text": "Британският премиер Тереза Мей е изправена пред нови призиви за напускане на властта, съобщи „Дейли Телеграф“.Мей вече представи новото си предложение за споразумение за излизането на Великобритания от ЕС. Очаква се то да бъде гласувано в първата работна седмица на юни.Министри от кабинета обаче вече заявиха, че няма да гласуват за предложението. В Консервативната партия вече са се появили настроения, за това, че Мей трябва да напусне поста си най-рано следващата седмица.Срещу нея има сериозни настроения, след като предложи вот за втори референдум. Вече се смята, че новото предложение няма да получи достатъчно подкрепа. Според представител на правителството, в момента всеки в кабинета очаква премиерът да се оттегли. Нейни съюзници вече са наясно, че законопроектът трудно ще бъде приет в парламента.Очаква се днес премиерът да говори пред депутатите за новото предложение.", "date": "2019.05.22", "title": "Настояват за оставката на Мей до дни"}
{"url": "https://www.novinite.bg/articles/175845/Edva-razpoznavaemi-falshifikati-ot-50-paunda-sa-zasecheni-v-Balgariya", "text": "Фалшиви банкноти от 50 паунда са засечени в България. Сигналът е постъпил от малко обменно бюро, след което веднага са осведомени големите и водещи обменни вериги, за да бъде предпазен мигновено пазара ни от нашествието на фалшификатите.", "date": "2019.05.22", "title": "Едва разпознаваеми фалшификати от 50 паунда са засечени в България"}
{"url": "https://www.novinite.bg/articles/175835/Povdignaha-obvinenie-na-momcheto-namushkalo-16-godishen-v-Sofiya", "text": "\r\nПовдигнато е обвинение на непълнолетно лице за опит за убийство на 16-годишното момче, наръгано с нож в столицата на 20 май. Това обяви на брифинг административният ръководител на Софийска градска прокуратура Емилия Русинова относно наръганото 16-годишно момче близо до хотел „Плиска“ в столицата.\r\n\r\n\r\n\r\n\r\n\r\n\r\n\r\n\r\n", "date": "2019.05.22", "title": "Повдигнаха обвинениe на момчето, намушкало 16-годишен в София"}
{"url": "https://www.novinite.bg/articles/175852/Zadarjaha-dvama-nepalnoletni-zaradi-poboj-nad-vazrasten-maj", "text": "Двама непълнолетни са задържани за хулиганство и побой на възрастен мъж в село Петърч, съобщиха от ОДМВР-София. Мъжът сам подал сигнал в полицията, че пред магазин за хранителни стоки в селото му е бил нанесен побой. Служители на Районно управление на МВР-Костинброд разкрили, че извършителите са двама 16-годишни младежи от същото село. Непълнолетните били задържани и направили пълни самопризнания. Материалите по случая са докладвани в районната прокуратура.", "date": "2019.05.22", "title": "Задържаха двама непълнолетни заради побой над възрастен мъж"}
{"url": "https://www.novinite.bg/articles/175856/Kak-preminava-patyat-na-Goldan-Stejt-Uoriars-v-plejofite-na-sezon-2018-2019", "text": "  Когато става дума за качествен баскетбол, то НБА несъмнено е първото нещо, за което човек се сеща. Определено Националната Баскетболна Асоциация на САЩ е най-атрактивното и магнетично баскетболно първенство в света, в което се състезават и топ баскетболистите на планетата. И макар битката за шампионата винаги да е била успорвана и дори драматична, все пак историята на турнира познава случаи, когато един отбор печели всичко в няколко последователни сезона. Именно такъв отбор наблюдаваме в последно време, като това е тима от  Калифорния - Голдън Стейт Уориърс.След ожесточена битка с Кливланд Кавалиърс на ЛеБрон Джеймс по онова време, воините все пак се представиха по-добре и си завоюваха две последователни титли от НБА. Втората титла на Голдън Стейт Уориърс дойде през 2018-та, като , който бе воден от ЛеБрон с безапелационния общ резултат от 4:0 в сериите между тях за определяне на шампиона. Това естествено означаваше, че воините са един от основните претенденти за титлата и през този сезон в НБА.Това разбира се ни насочва към самото представяне на Голдън Стейт Уориърс през сезон 2018/2019 и най-вече играта им във фазата на плейофите. Те си осигуриха участие на плейофите още през средата на месец Март, като те спечелиха западната дивизия в последния ден от същия месец. Естествено, имайки предвид ранното им класиране и статистиката от 57-25, с която завършиха в своята дивизия, може да се каже, че те са имали достатъчно време да се подготвят за плейофите.Няма спор, че точно тези плейофи са ключа към евентуалната трета поредна титла на воините в шампионата. И заедно с основните си конкуренти този сезон в лицето на Милуоки Бъкс, воините имат най-реален шанс да спечелят първенството според съответните  през сезон 2018/2019. По-конкретно, по време на полуфиналните плейофи шанса на ГС Уориърс да спечелят титлата за трети пореден път е оценена на 1.53, докато този на Бъкс е 6.00. Веднага след тях по коефициенти пък се нареждат Торонто Раптърс с 8.00 и Хюстън Рокетс с 9.00. Това е показателно за много реалния шанс на воините да триумфират за поредна година в Националната Баскетболна Асоциация на щатите. А водени от Стивън Къри и Кевин Дюрант те определено разполагат с нападателната мощ, която да пробие всяка противникова защита. Факт, е че мнозина смятат Уориърс за фаворити, но поне в първия кръг на плейофите за този сезон те не изглеждаха толкова доминантно и безупречно, както сме свикнали да ги виждаме.По време на първия сблъсък на воините във плейофната фаза воините определено изпитаваше трудности срещи по-непретенцизиония тим на Лос Анджелис Клипърс. , като все пак те спечелиха шестия мач със 129:110, по този начин слагайки край на спора с общ резултат от 4:2. От друга страна, съперника на воините на полуфиналите, тима на Хюстън Рокетс, приключи своята първа серия на плейофите по-бързо, най-вече благодарение на блестяващия Джеймс Хардън.Въпреки всичко обаче, отбора на Голдън Стейт Уориърс си остава основен фаворит за титлата през този сезон. Но макар и техния шанс за пореден триумф да е напълно реален, то отбори, като Милуаки Бъкс със сигурност са в състояние да объркат плановете на воините по време на плейофите в НБА през сезон 2018/2019. ", "date": "2019.05.22", "title": "Как преминава пътят на Голдън Стейт Уориърс в плейофите на сезон 2018/2019?"}
{"url": "https://www.novinite.bg/articles/175798/Velikobritaniya-ne-biva-da-iznasya-krizata-v-Evropa", "text": "Великобритания не бива да изнася политическата си криза в Европа, заяви днес Натали Лоазо, ръководителка на кампания на партията \"Република, напред!\" на френският президент Еманюел Макрон, предаде Ройтерс.\"Ние уважаваме британците. Молим ги да ни позволят да продължим напред по нашия собствен път, а междувременно отправяме молба Великобритания да не изнася политическата си криза в Европейския съюз\", каза Лоазо пред радио Ер Те Ел.Британският премиер Тереза Мей обяви вчера новото си предложение по въпроса с излизането на Великобритания от Европейския съюз, като то предвижда възможност за парламентарно гласуване дали да има втори референдум за Брекзит.Лоазо подчерта, че е работа на Великобритания да реши дали иска да продължи с Брекзит или да организира нов референдум.", "date": "2019.05.22", "title": "Великобритания не бива да изнася кризата в Европа"}
{"url": "https://www.novinite.bg/articles/175811/Mej-shte-predstavi-poredniya-nov-plan-za-razvoda-mejdu-London-i-Bryuksel", "text": "В специално обръщение снощи Мей обяви, че той включва и провеждането на втори референдум за Брекзит. Митническият съюз и правата на работниците са другите теми, за които премиерът твърди, че има постигнат компромис. Мей намекна, че това ще е последният път, който ще предлага на депутатите да го гласуват. И сред съпартийците ѝ, и сред опозицията обаче предложенията на Мей срещнаха хладен прием.", "date": "2019.05.22", "title": "Мей ще представи поредния нов план за развода между Лондон и Брюксел"}
{"url": "https://www.novinite.bg/articles/175802/MRRB-shte-osashtestvyava-tehnicheski-i-finansov-kontrol-na-proekti-s-beneficient-API", "text": "Правителството прие промени, с които възлага на министъра на регионалното развитие и благоустройството да изпълнява функциите по техническо наблюдение и финансов контрол, както и да осигурява необходимите средства за национално съфинансиране за пътни проекти с бенефициент Агенция „Пътна инфраструктура”, финансирани по Механизма за свързване на Европа (МСЕ), сектор „Транспорт”. Това съобщават от правителствената пресслужба.До момента дейностите по одобрение на кандидатстването, последващия контрол и осигуряването на националното съфинансиране на проектите по Механизма, се осъществяват от министъра на транспорта, информационните технологии и съобщенията.Агенция „Пътна инфраструктура” е бенефициент по проект за модернизация на път Калотина - Софийски околовръстен път, финансиран по МСЕ, на обща стойност 162 млн. лева.", "date": "2019.05.22", "title": "МРРБ ще осъществява технически и финансов контрол на проекти с бенефициент АПИ"}
{"url": "https://www.novinite.bg/articles/175819/OON-Riskat-ot-yadrena-vojna-e-osobeno-visok", "text": "Рискът от използване на ядрено оръжие е най-висок от времето на Втората световна война, каза високопоставен експерт по сигурността от ООН, като нарече това \"неотложен\" въпрос, към който светът трябва да се отнася по-сериозно, предаде Ройтерс.Рената Дуан, директор на Института за изследвания в областта на разоръжаването на ООН (UNIDIR), заяви в Женева, че всички страни, притежаващи ядрено оръжие, имат действащи програми за неговата модернизация и че средата в сферата на контрола на въоръжаването се променя, отчасти поради стратегическото съперничество между САЩ и Китай.Тя отбеляза, че традиционните споразумения за ограничаване на въоръженията са подкопани също от появата на нов тип война, с нарастваща доминация на въоръжени групи и частни военни формирования, както и на нови технологии, размиващи границата между отбрана и нападение.През последните две десетилетия преговорите за разоръжаване бяха в задънена улица, а 122 страни подписаха през 2017 г. Договора на ООН за забрана на ядрените оръжия , отчасти поради чувство на безсилие и отчасти заради осъзнаването на рисковете, посочи Дуан.\"Смятам, че има нужда да бъде признато, а този въпрос някак си липсва от полезрението на медиите, че рискът от ядрена война в този момент е особено висок, и рисковете от използване на ядрени оръжия заради някои фактори, които посочих, са по-високи сега от когато и да било след Втората световна война\", заключи директорът на Института за изследвания в областта на разоръжаването на ООН.Договорът на ООН за забрана на ядрените оръжия беше подкрепен от Международната кампания за премахване на ядрените оръжия, която спечели Нобелова награда за мир през 2017 г., припомня Ройтерс, цитирана от БТА.", "date": "2019.05.22", "title": "ООН: Рискът от ядрена война е особено висок"}
{"url": "https://www.novinite.bg/articles/175818/Zasileni-merki-za-sigurnost-predi-nachaloto-na-abiturientskite-balove", "text": "Тази година баловете ще съвпаднат с европейските избори. Ще попречи ли това на тържествата? От МВР заявиха, че са предприети нужните мерки, за да може и двете събития да протекат нормално. Най-много абитуриенти в София се очакват на 24 и 26 май. Ще бъдат изградени допълнително КПП-та за регулиране и контролиране на движението. От \"Пътна полиция\" заявиха, че тази година абитуриентите няма да бъдат ескортирани от техни коли, защото практика показва, че такъв тип мерки за сигурност не респектират празнуващите. Засилено ще бъде и видеонаблюдението. Поставени са допълнителни камери, които ще следят движението в бус лентите. От \"Пътна полиция\" напомниха, че използването на колани в автомобилите е задължение не само на пътниците, но и на водачите. Глобата е в размер на 50 лева. На местата, където ще се събират абитуриенти, няма да бъдат допускани лица, които са дрогирани или пияни. Носенето на оръжие също е забранено. гл. инспектор Георги Георгиев, Главна дирекция \"Национална полиция\": Създадена е организация за обезпечаване сигурността както в училищата - районите, където ще започнат тържествата, така и в заведенията, където ще продължат. По отношение на самите заведения са проведени срещи с представители на заведенията.Мария Ботева, ГДНП: Да мислят за собствената си безопасност. Най-вече акцентирам върху това, че младежите в момента на еуфория, на радост, не рядко след употреба на алкохол, да не говорим за други по-атрактивни вещества, които употребяват, бих искала да обърна внимание - да не се показват през прозорци, люкове. Миналата година по време на баловете са регистрирани близо 400 нарушения на пътя, повече от половината са били свързани с шофиране без колан. От полицията отново призовават за повече толерантност на пътя по време на празниците. ", "date": "2019.05.22", "title": "Засилени мерки за сигурност преди началото на абитуриентските балове"}
{"url": "https://www.novinite.bg/articles/175833/EK-predlaga-da-se-uvelichi-prozrachnostta-pri-cenoobrazuvaneto-po-verigata-za-dostavki-na-hrani", "text": "След като  и , Комисията представя третия елемент за постигане на по-лоялни практики при веригата за доставки на храни чрез въвеждането на по-голяма прозрачност при обявяването на цените по протежение на цялата верига.Европейската комисия внесе днес предложение, с което се изисква на всеки етап от веригата за доставки на храни, през който преминават продуктите на хранително-вкусовата промишленост, да се обявяват най-важните ценообразуващи елементи.Разликите между покупните и продажбените цени могат да предоставят информация за междинните разходи (като транспорт, застраховане, складиране и т.н.) между продавача и купувача. По-голямата прозрачност ще позволи да се взимат по-добри делови решения и ще подхранва доверието в лоялното ценообразуване на всеки етап на веригата за доставки на храни. Наличието на актуална и лесно достъпна информация за пазарната конюнктура също е от ключово значение за добрата конкурентоспособност на световния пазар.Предложените мерки ще обхванат месото, яйцата, млечните продукти, плодовете и зеленчуците, полските култури, захарта и зехтина. Те са разработени въз основа на системите за събиране на данни и процедурите, които вече са въведени и използвани от операторите и държавите членки при докладването на пазарна информация на Комисията, само че с разширяване на обхвата.В съответствие с процедурите на Комисията за , предложението е публикувано за обществено допитване за четириседмичен срок. След това то ще бъде прието от Европейската комисия и се очаква да влезе в сила шест месеца след приемането му.", "date": "2019.05.22", "title": "ЕК предлага да се увеличи прозрачността при ценообразуването по веригата за доставки на храни"}
{"url": "https://www.novinite.bg/articles/175842/Sedem-turski-jurnalisti-osadeni-za-propaganda-na-terorizam", "text": "Турски съд раздаде присъди на редактори и журналисти от вече несъществуващия прокюрдскивсекидневник Йозгур Гюндем по обвинения в разпространение на \"терористична пропаганда\".Седем души, включително главните редактори на вестника Ерен Кешкин и Хюсеин Айкол, получиха присъди, вариращи от 15 до 45 месеца в затвора, съобщи вестника в Туитър.Общо 24 души от вестника бяха за изслушването, но само седем бяха осъдени за \"разпространение на терористична пропаганда\", според уебсайта Р24 за свобода на печата.Вестникът бе обвинен в пропаганда в полза на Кюрдската работническа партия (ПКК), която от 1984 г. води въоръжен бунт срещу турската държава.Изданието беше окончателно закрито през август 2016 г. след провалилия се опит за преврат срещу управлението на Реджеп Тайип Ердоган.Понастоящем най-малко 146 журналисти са лишени от свобода в Турция, според Р24, повечето от които са задържани по силата на законите за извънредно положение, наложено след опита за преврат.Турция е на 157-о място в света по отношение на свободата на печата в класацията на Репортери без граници, според която правителството все повече се възползва от контрола на медиите", "date": "2019.05.22", "title": "Седем турски журналисти осъдени за „пропаганда на тероризъм“"}
{"url": "https://www.novinite.bg/articles/175841/10-golemi-remonta-zapushvat-Sofiya-prez-lyatoto", "text": "През летните месеци в София ще бъдат ремонтирани десет големи улици. Това съобщи кметът на София Йорданка Фандъкова след като откри игрище в 60-то ОУ „Св. Св. Кирил и Методий“ в Бенковски.\r\nВ края на месеца започва реконструкцията на бул. „Президент Линкълн“ в „Овча купел“. В квартала се очаква да стартира и разширението на бул. „Монтевидео“ веднага след като приключат строителните дейности по третия лъч на метрото. Тапа в столицата ще се образува и по бул. „България“ в участъка между булевардите „Гешов“ и „Черни връх“, където през юли и август ще тече ремонт. Фандъкова обясни, че са избрали именно тези два летни месеца, защото тогава столицата е по-празна. Предвижда се реконструкция на тунела на бул. „Александър Малинов“ и Южната дъга в район „Младост“. Общината е готова и с проект за ремонт на участъка по Източната тангента, който свързва бул. „Владимир Вазов“ със Северната тангента, но заради отчуждителни процедури все още не са започнали дейности. „Готови сме да започнем веднага след като отчужденията приключат“, каза Фандъкова и допълни, че отчуждаване на имоти тече и по бул. „Тодор Каблешков“. Кметът на София обясни, че в момента се проектира и ремонта на бул. „Скобелов“, който включва и реконструкция на тунела при НДК, след което ще бъде пусната обществена поръчка за избор на изпълнител.\r\nВ момента текат ремонти по улица „Каменоделска“, където се реконструира трамвайното трасе, разширява се ул. „Филип Кутев“ в „Лозенец“, а по ул. „Сребърна“ се изгражда главен колектор. Продължават и ремонтите в централната градска част, както и обновяване на уличната мрежа във всички райони. Най-голямата реконструкция в града, а именно тази на „Граф Игнатиев“, трябва да приключи до края на май. Ако това обаче не се случи ще започнат да текат глоби на изпълнителя за забавена работа. Ремонтът на „Графа“ започна през май 2018 г. и трябваше да приключи март тази година. Столичната община обаче призна, че има причини за забавянето на реконструкцията с общо 79 дни. Кметството установи, че от 19 декември миналата година до 5 февруари климатичните условия са били лоши и това е наложило спиране на строителните дейности. Освен това фирмата, изпълняваща ремонтите, поиска отсрочка с още 50 дни по същата причина, но за друг период. Строителният надзор на обектите обаче прие само 31 дни.\r\nМайстори влизат 38 училища и детски градини\r\nС 5 млн. лв. ще бъдат извършени текущи ремонти в 38 училища и детски градини в София през лятото. Това съобщи зам.-кметът по строителство Ирина Савина. „В тези учебни заведения ще се извършат конструктивни дейности и мерки за енергийна ефективност“, каза Савина. Кметът на София Йорданка Фандъкова обясни, че в момента седем сгради за училищни нужди се изграждат, а четири от тях са в малките населени места - Негован, Требич, Мрамор и квартал „Симеоново“. Отделно с евросредства се ремонтират 26 учебни заведения в районите „Красна поляна“, „Надежда“, „Връбница“, „Илинден“ и „Средец“. Ремонтите им започнаха през миналата година и трябва да приключат през 2020 г. Общата сума на проекта е 63,6 млн. лева, от които безвъзмездната помощ е 58 млн. лв., а 5,6 млн. лв. ще бъдат са бюджета на Столичната община.\r\n", "date": "2019.05.22", "title": "10 големи ремонта запушват София през лятото"}
{"url": "https://www.novinite.bg/articles/175788/Predimno-slanchevo-s-temperaturi-do-28", "text": "Днес ще е предимно слънчево. След обяд ще се развива купеста облачност и на отделни места в източните и планинските райони ще превали краткотраен дъжд и ще прегърми. Ще духа слаб до умерен западен вятър. Максималните температури ще са между 23° и 28°В планините ще е предимно слънчево. След обяд ще се развива купеста и купесто-дъждовна облачност и на места ще превали краткотраен дъжд с гръмотевици. Ще духа умерен, по високите и открити части – временно силен вятър от запад-югозапад. Максималната температура на височина 1200 метра ще е около 17°, на 2000 метра – около 10°.По Черноморието ще е предимно слънчево. След обяд ще се развива купеста облачност и на отделни места ще превали и прегърми. Ще духа слаб до умерен западен вятър, който след обяд ще се ориентира от югоизток. Максималните температури ще са между 21° и 26°. Температурата на морската вода е 16°-19°. Вълнението на морето ще е 1-2 бала.", "date": "2019.05.22", "title": "Предимно слънчево с температури до 28°"}
{"url": "https://www.novinite.bg/articles/175810/NSI-Poveche-publika-i-po-malko-teatralni-postanovki-prez-2018-g", "text": "174 музея, регистрирани съгласно Закона за културното наследство, функционират в страната към края на декември 2018 г. По тематичен обхват 93 от тях са общи, а 81 – специализирани, включително художествени галерии. Това сочат данните на Националния статистически институт.През 2018 г. движимите културни ценности, формиращи Националния музеен фонд, са 7 419 хил. фондови единици и в сравнение с 2017 г. техният брой се увеличава с 13 хиляди (0.2%). Цифровизирани са 368 хил. фондови единици, което е с 24 хил. повече спрямо предходната година.Посещенията в музеите през 2018 г. са 5 084 хил. и съпоставени с 2017 г. намаляват с 0.5%. Приблизително една четвърт от тях (1 025 хил.) са осъществени в дните със свободен вход. Регистрирано е увеличение на посещенията на чужденци в музеите - със 147 хил., или с 13.2% спрямо предходната година.Общите приходи на музеите през 2018 г. са 68 879 хил. лв., като от тях размерът на бюджетната субсидия е 50 617 хил. лв. (73.5%), приходите от посещения са 9 841 хил. лв. (14.3%) и от европейски програми и проекти - 1 412 хил. лева (2.0%).Общият персонал на музеите през 2018 г. е 3 296 души и се увеличава с 2.2% в сравнение с 2017 година. През 2018 г. в музеите са използвани 1 535 компютъра за административни цели, 670 - за съхранение на бази данни, и 228 - за предоставяне на данни на посетителите.През 2018 г. в действащите 75 театъра в страната са организирани 15 155 представления, посетени от 2 389 хил. зрители, като спрямо 2017 г. представленията намаляват с 1.2%, докато посещенията се увеличават със 7.5%. Средният брой посетители на едно представление също се увеличава - от 145 през 2017 г. на 158 през 2018 година.Разпределението на театрите по вид и реализирани постановки през 2018 г. е следното:• 36 драматични театъра с 6 360 представления;• 23 куклени театъра с 5 216 представления;• 7 драматично-куклени театъра с 2 194 представления;• 7 оперни и балетни театъра с 1 022 представления;• 2 оперетни театъра с 363 представления.През 2018 г. в страната развиват дейност 51 музикални колектива - 5 филхармонии, 25 професионални ансамбъла за народни песни и танци и 21 оркестъра. Представленията на тези колективи се увеличават с 1.6%, а посещенията намаляват с 0.1% в сравнение с 2017 година.Дружества, сдружения и музикални компании са организирали следните прояви през 2018 година:• естрадни (поп, рок, фолк и др.) - 547 концерта, посетени от 229.9 хил. лица;• фолклорни - 139 концерта, посетени от 55.4 хил. лица;• камерни и симфонични - 122 концерта, посетени от 36.8 хил. лица.През 2018 г. броят на библиотеките с фонд над 200 хил. библиотечни единици остава непроменен спрямо предходната година (47). Общият им фонд се състои от 34 320 хил. библиотечни документа - книги, продължаващи издания - вестници, списания, бюлетини и др., като в структурата му с най-висок дял са книгите - 55.3% (18 971 хил.), следвани от другите библиотечни документи (аудио-визуални, електронни, графични и картографски издания, микроформи, патенти и стандарти) - 29.7% (10 179 хил.), и продължаващите издания - 15.1% (5 170 хиляди).Регистрираните читатели са 239 хил., което е с 3.6% по-малко в сравнение с предходната година, докато посещенията се увеличават с 6.7% и достигат 4 563 хиляди. Заетият библиотечен фонд е 6 676 хил. библиотечни единици.В Националната библиотека „Св.св. Кирил и Методий“ през 2018 г. има регистрирани 8 193 хил. библиотечни документа, или със 72 хил. повече в сравнение с предходната година. Библиотечният фонд в 26-те регионални библиотеки в областните центрове е 11 899 хил. библиотечни единици, като заетият библиотечен фонд в тях се увеличава с 3 хил. (0.1%) в сравнение с 2017 година.Аудио-визуалната дейност включва филмовото производство, дейността на кината, както и радио- и телевизионната програмна дейност.През 2018 г. са произведени общо 77 пълнометражни, късометражни и среднометражни филма, в това число 46 за киномрежата, 30 за телевизията, включващи 6 сериалa с общо 331 епизода.Произведените пълнометражни филми са 30 (29 за киномрежата и 1 за телевизията) и се увеличават с 5 (20.0%) спрямо предходната година. Произведените късометражни и среднометражни филми са 47, от които 13 игрални, 28 документални и образователни и 6 анимационни. В сравнение с 2017 г. производството на този вид филми намалява с 34, или 42.0%.В края на 2018 г. кината в страната са 69, а киноекраните - 226, като броят им остава непроменен спрямо 2017 година. Мултиплексите са 11 и в тях са осъществени 61.6% от всички прожекции и 68.1% от посещенията.През 2018 г. в сравнение с предходната година прожекциите в кината намаляват с 2.1%, а посещенията - с 11.3%. Прожектирани са 8 575 филма, които според националността им се разпределят, както следва: 1 077 български, 2 359 европейски, 4 463 от САЩ и 676 от други страни. Най-голям е броят на кината в Югозападния район - 22 със 173 хил. прожекции, посетени от 2.7 млн. зрители. В столицата функционират 16 кина със 101 екрана, в които са прожектирани 2 722 филма.През 2018 г. в страната функционират 83 регистрирани и лицензирани радиооператори, които са излъчили 727.0 хил. часа радиопредавания, или с 0.5% (3.4 хил. часа) повече в сравнение с 2017 година. Най-голям е делът на излъчените музикални предавания - 52.5%, следван от новините (бюлетини, коментари, спортни новини и прогнози за времето) - 11.8%.През 2018 г. в страната функционират 116 регистрирани и лицензирани български телевизионни оператора, което е с един по-малко от предходната година. Телевизиите с наземно разпръскване и тези по кабел и сателит са излъчили програми с обща продължителност 742.8 хил. часа, или с 0.9% по-малко в сравнение с 2017 година. Специализираните предавания са разпределени по часове, както следва:- художествени предавания (игрални, телевизионни и видеофилми) - 166.2 хил. часа;- музикални предавания - 92.2 хил. часа;- новини (бюлетини, коментари, спортни новини и прогнози за времето) - 72.1 хил. часа;- реклами - 57.6 хил. часа;- образователни предавания - 12.0 хил. часа.", "date": "2019.05.22", "title": "НСИ: Повече публика и по-малко театрални постановки през 2018 г."}
{"url": "https://www.novinite.bg/articles/175789/Dvijenieto-po-Sofijskiya-okolovrasten-pat-shte-e-dvuposochno-v-edna-lenta", "text": "До 3-ти юни движението по Софийския околовръстен път, в района на Чепинци, ще се осъществява двупосочно в една лента поради ремонт на жп надлез при 19-ти км. Ще бъде ограничено преминаването в лентата в посока АМ „Хемус“. Движението ще се регулира с пътни знаци и сигналисти. Шофьорите трябва да карат внимателно, със съобразена скорост и стриктно да спазват пътната сигнализация.", "date": "2019.05.22", "title": "Движението по Софийския околовръстен път ще е двупосочно в една лента"}
{"url": "https://www.novinite.bg/articles/175800/Prikazna-gala-premiera-na-dalgoochakvaniya-Aladin-v-Los-Andjelis", "text": "На 21 май в забележителната атмосфера на сградата – символ на холивудската филмова история в Лос Анджелис „Ел Капитан“, се състоя световната гала премиера на Аладин. Грандиозното събитие събра на едно място стотици фенове, световни знаменитости и прекрасния творчески екип на продукцията.Повлияна от духа на ориента и вдъхновена от изключителната уникалност на една от вечните класики на Дисни, обстановката не само официално отбеляза предстоящата премиера на филма, но и допринесе за силния ентусиазъм и чувство на автентичност у всички присъстващи. По червения килим на премиерата мина всеобщият любимец Уил Смит, който влиза в ролята на неотразимия дух от лампата и го превръща в абсолютния хит на филма.Младата звезда Мена Масуд, който изиграва уличния крадец Аладин, подари специално внимание и донесе много настроение на феновете, а прекрасната Наоми Скот заблестя на събитието със зашеметяваща визия. На световната премиера присъстваха още режисьорът на Аладин Гай Ричи, музикалният гений Алън Менкен, който стои зад музиката и песните във филма, Зейн и музикалната сензация Жавия Уорд, които изпълняват в дует емблематичната песен „Един цял нов свят“. Сред останалите знаменитости бяха още Хелън Мирън, Жасмин Туукс, Тери Крюз, Татяна Али, семейство Смит и други. Освен задължителната за подобни грандиозни продукции световна премиера, екипът на Аладин осъществи многобройни пътувания по цялото земно кълбо, давайки възможност на много от феновете по света да се докоснат до магичния свят на Аладин преди официалната му премиера. Едно от най-ярките бе именно в „родината“ на Аладин – Йордания. Екзотичната страна от Близкия изток е и главен участник във филма, тъй като там са заснети едни от най- зрелищните сцени във филма. Спиращата дъха пустиня Вади Рум е естествен декор в продукцията и превръща Аладин в истински визуален шедьовър. Берлин, Токио и Париж са сред останалите световни столици, които приветстваха „виновниците“ за реализацията на този дългоочакван филм. Очарованието на Аладин действително омагьоса целия свят и феновете на красивите приключенски сюжети още по-нетърпеливо очакват премиерата. При нас тя ще се случи точно след 2 дни, когато желанията ще се сбъднат, килимчетата ще полетят, а приказната Аграба наистина ще се съживи пред нас.Аладин идва в кината на 24 май на 2D, 3D, IMAX 3D и 4DX в дублирана и субтитрирана версия. Готови ли сте с трите желания?", "date": "2019.05.22", "title": "Приказна гала премиера на дългоочаквания \"Аладин\" в Лос Анджелис"}
{"url": "https://www.novinite.bg/articles/175793/Biha-slujitel-na-Sadebna-ohrana-v-Sofiya", "text": "Служител на \"Съдебна охрана\" е бил нападнат и пребит във вторник вечер в столичния квартал \"Надежда\".За инцидента към момента са задържани около 10 души, като се изяснява кои от тях са конкретните извършители, съобщава БНР.Пострадалият е откаран в болница без опасност за живота. Причините за побоя се изясняват.", "date": "2019.05.22", "title": "Биха служител на \"Съдебна охрана\" в София"}
{"url": "https://www.novinite.bg/articles/175795/7-godini-ot-moshtnoto-zemetresenie-v-Pernishko", "text": "Изминаха 7 години от мощното земетресение в Пернишко, при което пострадаха хиляди домове, а много хора останаха без покрив.На 22 май 2012 година земята се разтресе в 2.58 часа в Пернишкия регион. Силата беше 5,8 по скалата на Рихтер, отчетена от БАН. Гръцкият сеизмологичен център отчете 6,0 по Рихтер, румънският – 6,1 по Рихтер, а турският – 6,4.Земният трус бе усетен почти в цяла България, както и в Гърция, в Македония и в Сърбия.Чу се страшен тътен, след което земята се разлюля в продължение на няколко минути. Последваха вторични трусове с магнитуд 4,7 и няколко от 4,5 по скалата на Рихтер. По-слабите вторични земетресения продължиха с месеци и бяха стотици.Равносметката – хиляди къщи с пропаднали покриви, счупени прозорци, напукани стени. Единият от котлите на ТЕЦ \"Република\" в Перник се срути наполовина, високите комини на заводите бяха напукани. Стената на язовир \"Студена\" издържа въпреки силното земетресение. Наскоро започна укрепването и ремонтът на язовирната стена – 5 години след земетресението.Ден и нощ град Перник напомняше на следвоенна обстановка, по улиците рядко можеше да срещнеш някого. Всички бяха уплашени. А пък политиците се изредиха на посещение в най-пострадалите райони, като обещаваха на хората помощ, за да възстановят домовете си.В крайна сметка бяха отпуснати пари само за най-пострадалите, чиито къщи бяха разрушени, а другите хора с напуканите домове и изпопадали комини получиха скромните 325 лева на домакинство – колкото да си поправят някои комини. Над 4000 домакинства останаха без помощ и всеки се оправяше както може. Повечето панелни блокове до ден днешен са с конструктивни изменения.", "date": "2019.05.22", "title": "7 години от мощното земетресение в Пернишко"}
{"url": "https://www.novinite.bg/articles/175854/Velikobritaniya-shte-vnese-v-petak-v-zakonoproekt-za-napuskane-na-ES", "text": "Великобритания ще внесе в петък в парламента законопроект за напускане на ЕС, заяви пред депутатите премиерката Тереза Мей, цитирана от Ройтерс.Законопроектът за излизане от ЕС трябва да бъде одобрен от парламента, преди договореното с Брюксел споразумение за напускане да влезе в сила.Предложените законови мерки бяха подложени на множество критики въпреки опитите на Мей да ги направи привлекателни за по-голяма част от депутатите и да преодолее разделението в парламента за правилния начин за изтегляне от ЕС, припомня Ройтерс.", "date": "2019.05.22", "title": "Великобритания ще внесе в петък в законопроект за напускане на ЕС"}
{"url": "https://www.novinite.bg/articles/175805/Pravitelstvoto-se-razporedi-s-imoti", "text": "Министерският съвет променя статута на имота в който се помещава Професионална гимназия „Никола Йонков Вапцаров“ - гр. Белица, от публична в частна държавна собственост и го прехвърля на община Белица. Теренът с площ 15 799 кв. м и сградите в него се намират на ул. „Димо Хаджидимов“ в града.Промяната дава възможност за пълноценно управление на имота, тъй като училището се финансира от общинския бюджет.Друг имот - публична държавна собственост се обявява за частна държавна собственост и се прехвърля в собственост на община Генерал Тошево. Имотът се намира в град Генерал Тошево и представлява терен с площ от 6 487 кв. м с две сгради в него. Той ще бъде използван за изграждане на гаражи и навес за съхранение на моторните превозни средства, собственост на общината. Досега той е бил управляван от Държавна агенция „Държавен резерв и военновременни запаси“, но е с отпаднала за нея необходимост.Също поради отпаднала необходимост от Агенция „Пътна инфраструктура“ се отнема правото на управление върху намиращ се на ул. „Георги Сава Раковски“ № 5 в град Враца имот - публична държавна собственост. Имотът, разположен на първия етаж в триетажна административна сграда № 1, е със застроена площ от 43,83 кв.м, заедно със съответните идеални части от общите части на сградата и от отстъпеното право на строеж върху терена.Имотът се предоставя безвъзмездно за управление на Министерството на регионалното развитие и благоустройството. Предвижда се в последствие той да бъде предоставен за управление на Главна дирекция „Гражданска регистрация и административно обслужване“, за нуждите на Териториалното звено на ГРАО в град Враца.Съгласно друго правителствено решение имот - частна държавна собственост в гр. Луковит е обявен за публична държавна собственост. Имотът се намира на ул. „Милин камък“ № 2 и представлява терен с площ 1541 кв. м заедно с намиращите се в него три едноетажни сгради и част от пететажна сграда. Към момента е предоставен за управление на различни ведомства за изпълнение на функциите им. По тази причина и съгласно Закона за държавната собственост са налице предпоставки за обявяването му за публична държавна собственост.Националната здравноосигурителна каса получава за управление тринадесет помещения в Центъра по хигиена в град София, които досега са били в управление на Министерството на здравеопазването. Предоставят се на НЗОК с оглед създаването на нова структура към нея, която да поеме изпълняваната до момента дейност от закрития Център „Фонд за лечение на деца“. В помещенията ще бъдат настанени новите структурни звена на централното управление на НЗОК, което ще бъде мярка за подобряване на ефективността, организацията и качеството на работа и оптимизиране процеса на обслужване.", "date": "2019.05.22", "title": "Правителството се разпореди с имоти"}
{"url": "https://www.novinite.bg/articles/175812/Lyato-2019-Moshtni-gramotevichni-buri-poroi-i-gradushki", "text": "Прогнозата на сайта Акууедър, публикувана днес, предвижда екстремни горещини във вътрешността на континента, а за Балканите - горещо, но с не толкова екстремни температури, лято. Същевременно, за нашия регион ресурсът очаква често повтарящи се мощни гръмотевични бури с порои, наводнения и градушки, предава .Докато сухото и горещото време доминира в голяма част от Европа това лято, мощни гръмотевични бури ще има на Балканския полуостров през целия сезон. Въпреки, че регионът няма да бъде имунизиран от горещи вълни, екстремната жега ще бъде по-граничена. Силните гръмотевични бури ще са чести Гърция в Сърбия, Румъния и България. Неустойчивото време в региона ще се разпространява както от Средиземноморието, така и от Източна Европа и Русия. Силните гръмотевични бури най-вероятно ще бъдат чести в следобедните и вечерните часове. Най-голям риск за региона, вследствие на мощните гръмотевични бури, ще носят ветровете, градушките и евентуалните наводнения.\r\nДългите сухи периоди ще доведат до суша и ще застрашат селското стопанство, тъй като през летните месеци дъждовете ще са по-малко от обичайните за голяма част от континента. Опасни горещи вълни ще има от Иберийския полуостров до Централна Европа.\r\nЖегите ще започнат през юни на Иберийския полуостров, преди да се разпространят на север и изток през летните месеци.Горещината ще бъде по-устойчива, отколкото през миналото лято, когато рекордни температури бяха отбелязани в части от Португалия, Белгия, Холандия, Германия и Скандинавия, но обикновено продължаваха само по около седмица или малко повече.Дори когато най-интензивните горещи вълни намаляват, то ще бъде кратко и температурите ще останат близо или над нормалните, преди да се върнат отново на опасно високи нива.Високи температури над 38 C ще има от Северна Франция, Белгия и Холандия до Полша, Словакия и Унгария.\"Високите температури могат да достигнат и надминат 40 градуса по Целзий в някои части на Южна и Източна Франция от юли до началото на август\", заяви метеорологът Тайлър Ройс.Неестествено топлите нощи също ще бъдат нещо обичайно по време на тези горещите вълни. Това ще направи трудно поносим живота в помещения без климатик, тъй като те няма да могат да се охладят до комфортни граници, преди топлината да се завърне отново на следващия ден.За жителите и посетителите на тези региони ще е важно да бъдат внимателни по време на дългите горещи периоди, за да предотвратят лоши последствия за здравето си. Пиенето на много вода, прекарването на времето на сянка или в климатизирани помещения и носенето на леки дрехи ще бъдат необходимост.", "date": "2019.05.22", "title": "Лято 2019: Мощни гръмотевични бури, порои и градушки"}
{"url": "https://www.novinite.bg/articles/175814/Bez-orkestri-i-abiturienti-okolo-Sv-Aleksandar-Nevski", "text": "И тази година без оркестри и абитуриенти около храм-паметника „Св. Александър Невски”. От МВР съобщиха, че до момента зрелостниците от нито едно училище в София не са изявили желание да се събират на площада около храма.Забраната за оркестри и озвучителна техника бе въведена преди 2 години от Столичната община. От полицията допълниха, че няма да спират абитуриентите да се събират на площада, ако имат желание, но ще следят за спазване на реда.„По отношение на 128-130 училища, 45 обекта, които трябва да бъдат охранявани горе-долу на територията на София, пътна полиция ще разположи екипи във всичките по-значими места и групи хора, където се събират учениците“, обясни комисар Любомир Костадинов от „Пътна полиция”. „По отношение на \"Александър Невски\" трябва да ви обърна внимание, че както Светият Синод, така и Столична община категорично забраняват събирането на групи от абитуриенти по какъвто и да е повод без разрешение. Въпреки всичко ние вземаме отношение, не пречим на студентите, но молбата ми е да не се оскверняват съответно храмовете и другите места, които са там с нецензурни действия от страна на абитуриентите. Иначе няма да пречим на никого да се събират на местата, които са посочени“, коментира още Костадинов, но добави, че засега \"Александър Невски\" не е посочен от нито едно училище. „Оркестрите от 2017 г. не, ами от много отдавна ги гоним и не им позволяваме да се свири там, защото това са неща, които са в компетенциите на Столична община и на инспектората“, заяви още комисар Любомир Костадинов.", "date": "2019.05.22", "title": "Без оркестри и абитуриенти около „Св. Александър Невски”"}
{"url": "https://www.novinite.bg/articles/175820/V-Sofijskiya-universitet-otbelyazvat-175-godini-balgarska-jurnalistika", "text": "Празнична церемония в Софийския университет по повод 175 години българска журналистика. Следобед държавният глава Румен Радев ще връчи почетния знак на президента на Съюза на българските журналисти.", "date": "2019.05.22", "title": "В Софийския университет отбелязват 175 години българска журналистика"}
{"url": "https://www.novinite.bg/articles/175853/Prilojenie-pomaga-na-grajdanite-na-ES-v-Evroizborite", "text": "Европейските избиратели, които още не са взели решение кого да подкрепят на изборите за Европарламент от 23 до 26 май, може да получат помощ чрез приложение, създадено от Европейския университетски институт във Флоренция, предаде Франс прес.Приложението euandi2019 приканва гражданите на ЕС да оценят 22 твърдения с политически и икономически характер. Отговорите позволяват да се определи коя партия или движение са най-близки до възгледите на всеки отделен избирател, като се отчитат не само тези от родината му, а и от чужбина, се уточнява в комюнике на Европейския университетски институт.Приложението е създадено от екип от 122 експерти и политолози. Те са оценили около 250политически партии и движения и са проучили внимателно програмата им, в сътрудничество с швейцарския университет в Люцерн. Приложението е политически неутрално и достъпно на 20 езика.", "date": "2019.05.22", "title": "Приложение помага на гражданите на ЕС в Евроизборите"}
{"url": "https://www.novinite.bg/articles/175825/Uchenici-ot-S-Makedoniya-i-Albaniya-shte-se-prisaedinyat-kam-shestvieto-za-24-maj-v-Sofiya", "text": "В Деня на българската просвета и култура 24 май ученици от Северна Македония и Албания ще се включат в празничното шествие по повод 24 май заедно със своите връстници от България, за да отбележат светлия празник. Те ще се присъединят към групата на Частно средно училище \"Цар Симеон Велики\". Групата ще стартира 10:00 пред Президентството.За повече информация, моля, свържете се със Стефани Тонева на тел. 0888088207 или на email:  Съвместното отбелязване на повода е по инициатива на Фондация Българска Памет и д-р Милен Врабевски и е част от активностите на Фондацията за трансгранично сътрудничество, интеграция, социализация и европейска перспектива на младите хора в България и българските общности от историческата диаспора в съседни на ЕС държави.", "date": "2019.05.22", "title": "Ученици от С. Македония и Албания ще се присъединят към шествието за 24 май в София"}
{"url": "https://www.novinite.bg/articles/175792/Skandal-s-obezshteteniyata-za-zaginalite-v-katastrofata-kraj-Svoge", "text": "Скандал с обезщетенията за загиналите при катастрофата край Своге. По 10 лева обезщетение, вместо полагащата се по закон сума в размер на 50 000 лева, получиха три от семействата на загиналите. Сигналът дойде от Асоциацията на пострадалите при катастрофи. Застрахователното дружество обаче отрича. Близките изпратиха отворено писмо до премиера.„Тези 10 лв. бяха последното нещо, което сме очаквали от една застрахователна компания. В крайна сметка, фактите говорят, че превозвачът по време на събитието е имал валидна застраховка”, заяви за „Здравей, България” Пламен Златанов, който е един от загубилите близък в катастрофата.„Ние сме представили всички валидни документи при предявяване на претенции към компанията. След близо вече 9 месеца има становище на Комисията по надзор. Становището е ясно  - има решение от 18 април, което казва в срок от 5 дни да се изплати сумата по обезщетението”, посочи още той.„Г-н Проданов каза вчера доста силни думи по отношение на нас - че ние сме фалшификатори,  и мошеници и сме извивали ръцете на „Булинс”. Удостоверение за наследници и акт за смърт - това бяха документите, които изискаха. След това те поискаха още документи, които те ще си съберат по служебен път. Обидени сме много по отношение на това, че те ни изкараха, че ние фалшифицираме документи”, коментира Радка Манолова, която също е загубила близък в катастрофата.„По никакъв начин ние не сме се произнесли с обезщетение. Ние сме отказали такова, поради липсата на доказателства за извършен обществен превоз. Той може да бъде редовна линия или случаен превоз. Няма доказателства нито за едното, нито за другото”, коментира Стоян Проданов – изпълнителен директор на „Бул инс”.  По думите ум случайният превоз изисква да има пътен лист, фактура, договор, да има списък, който е попълнен от превозвача. „Нищо от това не е представено. На база на това ние смятаме, че договорът за злополука на пътниците в обществения транспорт не покрива такъв риск, тъй като това пътуване няма характер на случаен превоз”, каза още Проданов.„Това, което ни е представено, дава основание да постановим отказ. Когато има годни доказателства, ние сме готови да предоставим обезщетения”, посочи още той.", "date": "2019.05.22", "title": "Скандал с обезщетенията за загиналите в катастрофата край Своге"}
{"url": "https://www.novinite.bg/articles/175807/Balgariya-i-Severna-Makedoniya-shte-rabotyat-zaedno-sreshtu-trafika-na-hora", "text": "Министерският съвет одобри проект на Протокол за сътрудничество между Правителството на Република България и Правителството на Република Северна Македония в областта на борбата с трафика на хора.Проектът ще послужи като основа за преговори между двете страни с цел подписване на окончателен документ. Протоколът ще допринесе за по-успешно противопоставяне на престъплението трафик на хора в региона, обмен на добри практики и най-вече за по-ефективна подкрепа и грижа за потенциалните жертви на трафик.Сътрудничеството между България и Република Северна Македония е в съответствие със заявените приоритети на Българското председателство на Европейския съюз от първата половина на 2018 г., на Европейската комисия в нейната стратегия за ускорена интеграция на Западните Балкани и на приоритетите на Република Северна Македония.Проектът предвижда обхватът на сътрудничеството да включва въпросите, свързани с идентифицирането, насочването, защитата и доброволното връщане на жертвите или потенциалните жертви на трафик на хора. То е необходимо за подобряване на ефективността в областта на предотвратяването и борбата с всички форми на трафик на хора чрез увеличаване на обмена на информация между компетентните органи на двете държави с цел подпомагане на идентификацията, защитата и насочването на жертвите и потенциалните жертви на трафик на хора; осъществяване на съвместни обществени кампании за осведомяване с цел предотвратяване на трафика на хора, особено на трафика на деца и изпълнение на съвместни действия за разкриване на нови тенденции, свързани с трафика на хора, и създаване на подходящи механизми за адекватна ответна реакция.Проектът предвижда като компетентни органи по мониторинг за изпълнението на Протокола да се определят от страна на Република България - Националната комисия за борба с трафика на хора и от страна на Република Северна Македония - Националната комисия за борба с трафика на хора и нелегалната миграция.", "date": "2019.05.22", "title": "България и Северна Македония ще работят заедно срещу трафика на хора"}
{"url": "https://www.novinite.bg/articles/175827/BDJ-osiguryava-nad-8-000-dopalnitelni-mesta-vav-vlakovete-za-pochivnite-dni", "text": "БДЖ ще осигури над 8 000 допълнителни места във влаковете за почивните дни по повод Деня на славянската писменост и култура, съобщиха от компанията. За тази цел ще бъдат увеличени с допълнителни вагони съставите на някои влакове, които пътуват по основните направления в страната.От 23-ти до 26-ри май включително, с увеличени състави ще пътуват някои влакове по следните маршрути:БДЖ напомня на своите клиенти, че при закупуване на билети за отиване и връщане, могат да ползват от 10% до 30% намаление от редовната цена на билета в зависимост от различните търговски оферти на дружеството.Клиентите на националния железопътен превозвач могат да получат подробна информация за свободните места във влаковете през почивните дни от служителите на гишетата „Информация” и билетните каси в железопътните гари и бюра в страната или на националния информационен телефон 0700 10 200.", "date": "2019.05.22", "title": "БДЖ осигурява над 8 000 допълнителни места във влаковете за почивните дни"}
{"url": "https://www.novinite.bg/articles/175832/Zabranyava-se-ribolovat-na-beli-pyasachni-midi-v-Cherno-more", "text": "Със заповед на министъра на земеделието, храните и горите Десислава Танева, от днес се забранява уловът на бели пясъчни миди от видовете Donax trunculus и Chamelea gallina в българската акватория на Черно море. Забраната се въвежда за срок от 30 дни. Тя цели опазване и осигуряване на оптималните условия за размножаване и развитие на популациите от бели пясъчни миди.", "date": "2019.05.22", "title": "Забранява се риболовът на бели пясъчни миди в Черно море"}
{"url": "https://www.novinite.bg/articles/175826/Maj-skochi-pod-tesnolinejkata-vav-Velingrad-i-zagina", "text": "Мъж на 48 години се е хвърлил под колелата на теснолинейката във Велинград и е загинал, съобщава . Трагедията е станала буквално за секунди, а машинистите не са имали никаква възможност да реагират.Човекът изскочил от храсти точно пред влака и бил прегазен. Инцидентът е станал в района на гара Костандово вчера в ранния следобед. Движението на влакове временно е спряно за извършване на огледи от полицията.Неофициално се говори, че мъжът много пъти се е заканвал да сложи край на живота си. Той е жител на село Драгиново. От Областната дирекция на МВР в Пазарджик потвърдиха, че има такъв случай.\"В момента се води разследване каква е причината за фаталното решение\", съобщи говорителят на ведомството Мирослав Стоянов.", "date": "2019.05.22", "title": "Мъж скочи под теснолинейката във Велинград и загина"}
{"url": "https://www.novinite.bg/articles/175834/V-pikovite-dni-i-chasove-okolo-24-maj-se-spira-dvijenieto-na-kamionite-nad-12-t", "text": "Утре - 23 май, последният работен ден преди трите почивни дни за Деня на българската просвета и култура и на славянската писменост, от 14 ч. до 20 ч., на 24 май /петък/ от 9 ч. до 12 ч., и на 26 май /неделя/ от 12 ч. до 20 ч., се спира движението на камионите над 12 тона по автомагистралите и най-натоваренитe пътища.За улеснение на трафика и повишаване безопасността на движение в участъците с ремонт на автомагистралите „Тракия“ и „Хемус“ ще има две ленти за Бургас или Варна и една за София. Агенция „Пътна инфраструктура“ апелира шофьорите да карат разумно и със съобразена скорост, да спазват правилата за движение и да не използват аварийните ленти. Eмоционалното шофиране не гарантира по-кратко пътуване, но застрашава живота и здравето на всички останали, които спазват правилата. В участъците с ремонт на АМ „Хемус“, в района на виадуктите при 19-ти км /виадукт „Потоп“/, при 36-ти и 37-ми км /виадукт „Коренишки дол“/ и при 51-ви километър, от 10 ч. в четвъртък - 23 май, до 10 ч. в събота - 25 май, ще има две ленти за Варна и една за София. От 10 ч. в събота - 25 май, до 10 ч. в понеделник - 27 май, когато много хора ще пътуват към столицата, в същите участъци ще има две ленти за София и една Варна. За улеснение на трафика през тунел „Витиня“ в четвъртък - 23 май, ще има две ленти за пътуващите към Варна. Пътуващите към София на 23 май между 14 ч. и 20 ч. няма да преминават през тунела, а ще бъдат пренасочвани по път I-1 и след прохода Витиня ще продължават пътуването си по АМ „Хемус“.Целта е повишаване безопасността на движение в тунела. Поради ремонт на тръбата за София движението се осъществява двупосочно в основно обновената тръба за Варна, която е с вентилационни, пожароизвестителни и осветителни системи. След ремонта и тръбата в посока столицата ще бъде в същия вид и със същите системи за безопасност. В пиковите часове при интензивен трафик е възможно по-бавно предвижване в участъците с ремонт на АМ „Хемус“ и поради това шофьорите е необходимо да предвидят повече време за пътуване и да не предприемат рискови изпреварвания.Обновяването на съоръженията, изграждани преди повече от 30 години, е наложително и трябва да бъде направено, за да се пътува след това по- удобно и безопасно. На АМ „Тракия“ се ремонтира платното за Бургас на виадуктите - при 13- ти, 15-ти и 20-ти километър и над река Елшишка при 89-ти км на автомагистралата. От 10 ч. в четвъртък - 23 май, до 10 ч. в събота - 25 май, ще има две ленти за Бургас и една за София. От 10 ч. в събота - 25 май, до 10 ч. в понеделник - 27 май, в същите участъци ще има по две ленти за София и една Бургас. На обектите се работи изключително интензивно, за да може ремонтните 2 дейности на АМ „Тракия“ да приключат преди началото на активния туристически сезон. За да се избегне отсечката в ремонт над река Елшишка при 89-ти км на АМ „Тракия“ шофьорите могат да ползват и следните алтернативни маршрути:  пътен възел „Церово“ на АМ „Тракия – път III-8402 /Виноградец – Карабунар – Злокучене – Септември/ – път I-8 /Лозен – Звъничево – Пазарджик/ – път II-37 /Пазарджик/ – пътен възел „Пазарджик“ на АМ “Тракия“;  пътен възел „Церово“ на АМ „Тракия – път III-8402 /Виноградец – Карабунар – Злокучене – Септември/ – път I-8 /Лозен – Звъничево – Пазарджик/ – пътен възел „Цалапица“ на АМ “Тракия“;  пътен възел „Калугерово“ – път III-803 /Динката – Драгор/ – път II-37 – пътен възел „Пазарджик“ на АМ “Тракия“. Алтернативен маршрут на АМ „Тракия“ в посока Бургас е Подбалканският път I-6, а на АМ „Хемус“ в посока Монтана и Видин - проходът „Петрохан“ и Искърското дефиле. За улеснение на трафика през Владая и повишаване на пътната безопасност на 26 май ще има две ленти за влизащите в София по път I-1 (Е-79). По този начин пристигащите в столицата шофьори ще могат да пътуват по- удобно и безопасно. Алтернативен маршрут на първокласния път през Владая е АМ „Струма“. Движението на моторните превозни средства над 12 т се ограничава по най-натоварените пътни направления въз основа на съвместна заповед на АПИ, ГД „Национална полиция“ и ИА „Автомобилна администрация“. Предвижда се спиране на движението на 23 май /четвъртък/ от 14 ч. до 20 ч., на 24 май /петък/ от 9 ч. до 12 ч., и на 26 май /неделя/ от 12 ч. до 20 ч., по следните участъци:  автомагистралите;  път I-1 с. Ребърково - Ботевград, като движението се пренасочва по път II- 16 Ребърково - Своге - Софийски околоврестън път в посока София;  път I-1 - от Благоевград до ГКПП „Кулата“;  път I-4 п. в. „Коритна“ - Велико Търново - Шумен;  път I-5 Русе - Велико Търново;  път I-8 ГКПП „Калотина“ - София;  път I-9 Варна - Бургас;  път II-18 Околовръстен път на град София;  път II-99 Бургас - Царево. Забраната не важи за МПС, превозващи бързоразвалящи се хранителни продукти и товари на температурен режим, живи животни и опасни товари (ADR). Всички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища.", "date": "2019.05.22", "title": "В пиковите дни и часове около 24 май се спира движението на камионите над 12 т."}
{"url": "https://www.novinite.bg/articles/175839/Petima-nelegalni-migranti-sa-zaloveni-pri-opit-da-preminat-reka-Dunav", "text": "Сигналът е подаден до Гранична полиция от граждани, които са ги видели да се качват на лодка на русенския бряг през нощта на 20 май. Петимата иракски граждани и тримата каналджии са арестувани от румънските гранични власти. Емигрантите са върнати в нашата страна и след като бъде установена самоличността им, ще бъдат съдени. Тримата каналджии от Русе обаче остават в Румъния, където ще им бъдат повдигнати обвинения за нелегален трафик. Това не е първият опит за нелегално пресичане на българо-румънската граница по вода.", "date": "2019.05.22", "title": "Петима нелегални мигранти са заловени при опит да преминат река Дунав"}
{"url": "https://www.novinite.bg/articles/175799/22-dushi-sa-raneni-pri-katastrofi-prez-denonoshtieto", "text": "През изминалото денонощие на територията на страната са станали 21 тежки катастрофи. 22-ма са ранени. Това съобщиха от пресцентъра на МВР. В София са станали 38 леки и три тежки катастрофи. Четирима са ранени.", "date": "2019.05.22", "title": "22 души са ранени при катастрофи през денонощието"}
{"url": "https://www.novinite.bg/articles/175815/Cipras-Ot-Garciya-mnogo-obichat-da-idvat-na-otdih-i-pochivka-v-Balgariya", "text": "От Гърция много обичат да идват на отдих и почивка в България. Това заяви гръцкият премиер Алексис Ципрас преди с премиера Борисов да дадат старт на изграждането на междусистемната газова връзка между България и Гърция.“От тук към Гърция хората ходят на море, а от нашата страна към България идват на планина\", каза още той.Двамата обсъдиха и сътрудничеството между двете страни в различни области.Преди първата копка Ципрас бе посрещнат традиционно с питка, мед и сол.Интерконекторът между България и Гърция е един от приоритетните проекти за сигурност и конкурентоспособност на енергийния пазар в Европейския съюз. Той е изключително важен и от гледна точка осигуряване на диверсификация на източниците и доставките на газ за България и региона на Югоизточна Европа. Междусистемната газова връзка ще доведе до реално разнообразяване на източниците на природен газ – чрез него ще получаваме азербайджански природен газ от Трансадриатическия газопровод, освен това през интерконектора България ще може да получава доставки и през терминала на Александруполис за втечнен природен газ от САЩ, Катар, Алжир, Израел, Египет и други.В момента Ципрас и Борисов провеждат среща на четири очи.", "date": "2019.05.22", "title": "Ципрас: От Гърция много обичат да идват на отдих и почивка в България"}
{"url": "https://www.novinite.bg/articles/175837/Agenciyata-za-socialno-podpomagane-ima-nov-zamestnik-izpalnitelen-direktor", "text": "Изпълнителният директор на Агенцията за социално подпомагане (АСП) Румяна Петкова назначи днес за заместник изпълнителен директор на АСП Мая Василева. Това съобщиха от пресцентъра на АСП. Досега Мая Василева е била началник на отдел \"Здравеопазване, социални и младежки дейности и спорт\" в Община Ловеч, където работи от 2004 г. насам на експертни и ръководни длъжности. Новият заместник-изпълнителен директор на АСП Мая Василева притежава степен бакалавър от Медицински университет - Плевен, бакалавър \"Социални дейности\" и магистър по публична администрация с профил \"Икономика и управление в публичния сектор\" от Великотърновския университет \"Св.св.Кирил и Методий\". Преминала е редица квалификационни курсове и специализации, свързани с подобряване на капацитета и качеството на предоставяните на населението социални услуги. От 2016 г. е заместник-председател на Постоянната комисия по труда и социалната политика към Националното сдружение на общините в Република България и член на Постоянната комисия по здравеопазване.През последните две години активно участва в работни групи към Министерството на труда и социалната политика за изготвяне на Закона за предприятията на социалната и солидарна икономика, Плана за изпълнение на Националната стратегия за дългосрочна грижа и приетия през март тази година Закон за социалните услуги.", "date": "2019.05.22", "title": "Агенцията за социално подпомагане има нов заместник изпълнителен директор"}
{"url": "https://www.novinite.bg/articles/175830/Manolova-Glasovete-Ne-podkrepyam-nikogo-da-ne-otivat-za-finansirane-na-partiite", "text": "Финансовият министър е длъжен да даде отговори за определянето размера на партийната субсидия. Това каза омбудсманът Мая Манолова относно разпоредената от главния прокурор проверка по информация за нарушения при определяне на партийната субсидия за 2018 г., съобщава Агенция „Фокус“.„Ако следите промените, които са правени в Закона за политическите партии през 2016 г., когато се въвежда квадратчето „Не подкрепям никого“, по предложение на председателя на правната комисия Данаил Кирилов, се прави уточнение, което да направи невъзможно разпределянето на подадените гласове „Не подкрепям никого“ за получаване на субсидия от политическите партии“, припомни Манолова.„Това се вижда от стенограмата и от самия текст, който уточнява получените гласове от партии и коалиции. Там за квадратче „Не подкрепям никого“ и независими кандидати не става дума“, поясни още тя. „Сметката е абсолютно елементарна и смятам, че всеки български гражданин може да направи тази проверка. Законът е допълнително коригиран, за да стане най-малкото ясно, че гласовете „Не подкрепям никого“ да не отиват за финансиране на партиите“, поясни Манолова. Обмудсманът отказа да коментира кой е отговорен за тази злоупотреба, ако има такава. Попитана какво трябва да направят депутатите в тази ситуация, тя отговори: „Парламентарен контрол за действията на изпълнителната власт, в случая да зададат съответните въпроси на финансовия министър. Той е длъжен да даде съответен отговор,“ добави тя.Омбудсманът Мая Манолова изпрати писмо до председателя и членовете на Централната избирателна комисия, в което обръща внимание на опасения на граждани относно възможни проблеми при произвеждане на машинното гласуване и отчитането на резултатите от него на предстоящите избори за Европейски парламент, съобщиха от институцията на омбудсмана.В писмото на Манолова се казва, че до нея са изпратени сигнали от граждани, включително от експерта по наблюдение на избори г-н Стоил Стоилов, в които се изразява опасения за проблеми при произвеждане на машинното гласуване и отчитане на резултатите от него на предстоящите избори за ЕП и оттам нарушаване на доверието в изборния процес.По-конкретно става въпрос за отказа на Централната избирателна комисия, обективиран в писмо № 12-23/20.05.2019г. до г-н Стоилов, да се извършва контролно ръчно преброяване на хартиените разписки от машинното гласуване. В писмото се посочва, че такова броене се прави задължително, когато гласуването с машини е единственият начин, по който гласоподавателите могат да упражнят правото си на глас. Сочи се още, че при предстоящите избори ръчно преброяване ще се осъществява задължително, когато възникне технически проблем, свързан с отчитането на изборните резултати в изчислителните пунктове на „Информационно обслужване“ АД. За да започне контролно преброяване ще е необходимо решение на съответната Районна избирателна комисия. В писмото не са изложени мотиви и аргументи, които да се основават на нормативни разпоредби.На предстоящите избори ще се гласува с машини в 3 000 избирателни секции, което е около ¼ от всички секции, а в местните избори през есента на 2019г. те ще бъдат 6 000, т.е. двойно повече.Методическите указания за произвеждането и начина на машинно гласуване в Секционна избирателна комисия са приети с решение на Централната избирателна комисия №358-ЕП/20.05.2019г., едва 5 дни преди изборния ден. Видно от тях машината за гласуване разпечатва финален протокол с резултатите от гласуването по партии, коалиции, независими кандидати, включително и съответните преференции. Данните от финалния протокол, съдържащ обобщените данни от машинното гласуване, се обявяват публично от председателя на СИК и се вписват в протокола на СИК.В указанията не се предвижда контролно ръчно преброяване на хартиените разписки, а резултатите от машинното гласуване се отчитат заедно с резултатите от гласуването с хартиените бюлетини в съответните секции и се вписват в общ протокол. В случай че не се извършва контролно преброяване на хартиените разписки в СИК, при евентуално оспорване на изборните резултати, такова преброяване ще трябва да се извършва от Конституционния съд.Контролното ръчно преброяване на хартиените разписки е необходимо, за да се установи дали броят им и отразеното в тях съответства на отчетените във финалния протокол гласове за партии, коалиции и независими кандидати и преференции. Подобни съображения изложих и в искането си до Конституционния съд, относно разпоредби от Изборния кодекс, създаващи опасност за свободното и демократично провеждане на изборите и нарушаващи избирателните права на гражданите и основни конституционни принципи.На следващо място прави впечатление, че в приложение № 85-ЕП-хм от изборните книжа в т. 6 /общ брой на недействителните гласове/ не е предвидено посочване на празни гласове от машинното гласуване. Отчитане на недействителни гласове от машинното гласуване не е предвидено и във финалния протокол с резултати от машинното гласуване в избирателна секция. Такива числови данни са били вписвани в протокола на СИК при произвеждане на изборите за президент и вицепрезидент на Републиката през 2016г. видно от приложение № 86-хм-ПВР от изборните книжа. Това означава, че в предстоящите избори избирателите, решили да гласуват машинно, няма да имат възможност да пуснат празна бюлетина, каквато възможност са имали в предходни избори. Този извод може да се направи единствено при съпоставка на изборните книжа, свързани с машинното гласуване, приети от ЦИК за предходни избори и за предстоящите такива. Липсата на такава възможност за избирателите, които ще гласуват с машина, създава условия за неравнопоставеност спрямо избирателите, които ще гласуват с хартиена бюлетина, което е в противоречие с изборните правила. Невъзможността да се пусне празна бюлетина се разминава и с предвиденото в техническата спецификация от документацията за ОП за специализирани устройства за машинно гласуване в избори за ЕП, съгласно която „Гласоподавателите могат да направят своя избор в съответната бюлетина или да не изберат нищо, с което да пуснат празна бюлетина.“Също така не е предвидено в протокола на СИК да се вписват данни за броя на избирателите, гласували машинно, и броя на избирателите, гласували с хартиена бюлетина. По този начин не може да се направи извод каква част от избирателите са се възползвали от машинното гласуване, отчетено като общ брой, както и по партии, коалиции и независими кандидати и преференции. В Методическите указания на ЦИК не е предвидено да се публикува информация за резултатите от машинното гласуване отделно от гласуването с хартиена бюлетина.Като обществен защитник настоявам да бъде предвидена изрично възможността за контролно ръчно преброяване на хартиените разписки за установяване на съответствието между тях и разпечатания финален протокол с резултатите от машинното гласуване, както и неговото публикуване на интернет страницата на ЦИК. По този начин ще се гарантира достоверността на резултата от машинното гласуване, ще се избегнат съмнения в манипулиране на изборите, и ще се закрепи доверието в изборния процес и конкретно в машинното гласуване”, се казва в писмото.", "date": "2019.05.22", "title": "Манолова: Гласовете „Не подкрепям никого“ да не отиват за финансиране на партиите"}
{"url": "https://www.novinite.bg/articles/175840/KFN-se-sreshtna-s-predstaviteli-na-Bul-Ins-za-obezshteteniyata-ot-katastrofata-kraj-Svoge", "text": "КФН се срещна с представители на ЗД „Бул Инс“ за процеса на изплащане на застрахователните премии от катастрофата край Своге. Това съобщиха от пресцентъра на КФН.Срещата беше с цел провокиране на конструктивен диалог и прозрачност в процеса на изплащане на застрахователните премии с оглед на националната трагедия и загубата на двадесет живота.Комисията провокира диалог със ЗД „Бул Инс“ АД в посока изпълнение на задълженията им, така че да се осъществи изплащането на законоустановените обезщетения по застраховка „Злополука“ на близките на загиналите в трагичния инцидент край град Своге.Комисията за финансов надзор ще продължи да съблюдава за правилното и справедливо отношение на застрахователите към техните клиенти.", "date": "2019.05.22", "title": "КФН се срещна с представители на „Бул Инс“ за обезщетенията от катастрофата край Своге"}
{"url": "https://www.novinite.bg/articles/175821/Otvoriha-za-peshehodci-remontiraniya-ploshtad-Slavejkov", "text": "Близо година след началото на ремонта на площад \"Славейков\", работници премахнаха огражденията и ремонтирания участък е отворен за пешеходци. По договор строителите трябва да са готови до края на месеца, припомнят от общината. Фонтанът на пл. „Славейков\" вече е открит и предстои да бъде пуснат в експлоатация, до седмици ще бъде монтирана пейката „Славейкови\", както и още 15 броя пейки от лят камък, обединени в композиции от по 4, както и 10 от дърво в района на Столичната библиотека.", "date": "2019.05.22", "title": "Отвориха за пешеходци ремонтирания площад \"Славейков\""}
{"url": "https://www.novinite.bg/articles/175823/Manolova-kam-CIK-Za-chestni-izbori-i-kontrolno-broene-na-mashinniya-glas", "text": "Омбудсманът Мая Манолова изпрати писмо до председателя и членовете на Централната избирателна комисия, в което обръща внимание на опасения на граждани относно възможни проблеми при произвеждане на машинното гласуване и отчитането на резултатите от него на предстоящите избори за Европейски парламент.Цялото писмо по-долу:УВАЖАЕМА ГОСПОЖО СТОЕВА, УВАЖАЕМИ ЧЛЕНОВЕ НА ЦЕНТРАЛНАТА ИЗБИРАТЕЛНА КОМИСИЯ, Обръщам се към Вас по повод на сигнали от граждани до институцията на омбудсмана, включително от експерта по наблюдение на избори г-н Стоил Стоилов, които изразяват своите опасения за проблеми при произвеждане на машинното гласуване и отчитане на резултатите от него на предстоящите избори за ЕП и оттам нарушаване на доверието в изборния процес. По-конкретно става въпрос за отказа на Централната избирателна комисия, обективиран в писмо № 12-23/20.05.2019г. до г-н Стоилов, да се извършва контролно ръчно преброяване на хартиените разписки от машинното гласуване. В писмото се посочва, че такова броене се прави задължително, когато гласуването с машини е единственият начин, по който гласоподавателите могат да упражнят правото си на глас. Сочи се още, че при предстоящите избори ръчно преброяване ще се осъществява задължително, когато възникне технически проблем, свързан с отчитането на изборните резултати в изчислителните пунктове на „Информационно обслужване“ АД. За да започне контролно преброяване ще е необходимо решение на съответната Районна избирателна комисия.В писмото не са изложени мотиви и аргументи, които да се основават на нормативни разпоредби. На предстоящите избори ще се гласува с машини в 3 000 избирателни секции, което е около ¼ от всички секции, а в местните избори през есента на 2019г. те ще бъдат 6 000, т.е. двойно повече. Методическите указания за произвеждането и начина на машинно гласуване в Секционна избирателна комисия са приети с решение на Централната избирателна комисия №358-ЕП/20.05.2019г., едва 5 дни преди изборния ден. Видно от тях машината за гласуване разпечатва финален протокол с резултатите от гласуването по партии, коалиции, независими кандидати, включително и съответните преференции. Данните от финалния протокол, съдържащ обобщените данни от машинното гласуване, се обявяват публично от председателя на СИК и се вписват в протокола на СИК.В указанията не се предвижда контролно ръчно преброяване на хартиените разписки, а резултатите от машинното гласуване се отчитат заедно с резултатите от гласуването с хартиените бюлетини в съответните секции и се вписват в общ протокол. В случай че не се извършва контролно преброяване на хартиените разписки в СИК, при евентуално оспорване на изборните резултати, такова преброяване ще трябва да се извършва от Конституционния съд. Контролното ръчно преброяване на хартиените разписки е необходимо, за да се установи дали броят им и отразеното в тях съответства на отчетените във финалния протокол гласове за партии, коалиции и независими кандидати и преференции. Подобни съображения изложих и в искането си до Конституционния съд, относно разпоредби от Изборния кодекс, създаващи опасност за свободното и демократично провеждане на изборите и нарушаващи избирателните права на гражданите и основни конституционни принципи.На следващо място прави впечатление, че в приложение № 85-ЕП-хм от изборните книжа в т. 6 /общ брой на недействителните гласове/ не е предвидено посочване на празни гласове от машинното гласуване. Отчитане на недействителни гласове от машинното гласуване не е предвидено и във финалния протокол с резултати от машинното гласуване в избирателна секция. Такива числови данни са били вписвани в протокола на СИК при произвеждане на изборите за президент и вицепрезидент на Републиката през 2016г. видно от приложение № 86-хм-ПВР от изборните книжа.Това означава, че в предстоящите избори избирателите, решили да гласуват машинно, няма да имат възможност да пуснат празна бюлетина, каквато възможност са имали в предходни избори. Този извод може да се направи единствено при съпоставка на изборните книжа, свързани с машинното гласуване, приети от ЦИК за предходни избори и за предстоящите такива. Липсата на такава възможност за избирателите, които ще гласуват с машина, създава условия за неравнопоставеност спрямо избирателите, които ще гласуват с хартиена бюлетина, което е в противоречие с изборните правила. Невъзможността да се пусне празна бюлетина се разминава и с предвиденото в техническата спецификация от документацията за ОП за специализирани устройства за машинно гласуване в избори за ЕП, съгласно която „Гласоподавателите могат да направят своя избор в съответната бюлетина или да не изберат нищо, с което да пуснат празна бюлетина.“ Също така не е предвидено в протокола на СИК да се вписват данни за броя на избирателите, гласували машинно, и броя на избирателите, гласували с хартиена бюлетина. По този начин не може да се направи извод каква част от избирателите са се възползвали от машинното гласуване, отчетено като общ брой, както и по партии, коалиции и независими кандидати и преференции.В Методическите указания на ЦИК не е предвидено да се публикува информация за резултатите от машинното гласуване отделно от гласуването с хартиена бюлетина. Като обществен защитник настоявам да бъде предвидена изрично възможността за контролно ръчно преброяване на хартиените разписки за установяване на съответствието между тях и разпечатания финален протокол с резултатите от машинното гласуване, както и неговото публикуване на интернет страницата на ЦИК. По този начин ще се гарантира достоверността на резултата от машинното гласуване, ще се избегнат съмнения в манипулиране на изборите и ще се закрепи доверието в изборния процес и конкретно в машинното гласуване.", "date": "2019.05.22", "title": "Манолова към ЦИК: За честни избори-и контролно  броене на машинния глас"}
{"url": "https://www.novinite.bg/articles/175850/Proveryavat-Poluchili-li-sa-partiite-po-golemi-subsidii-prez-2018g", "text": "Главният прокурар Сотир Цацаров е разпоредил проверка на субсидиите, изплащани на политическите партии. Той е изискал справка дали са верни данни, изнесени в \"Шоуто на Слави\", че партиите са получили през миналата година по 13, вместо по 11 лева за всеки избирател.Прокуратурата очаква информация от Министерството на финансите, от Централната избирателна комисия, както и от Сметната палата, която контролира финансите на политическите партии. \"Законът така е разписан, че разпределя общата сума на базата на всички партии и коалиции, участвали в изборите. А в последствие право да получават субсидии са само тези, които имат избрани народни представители. И всъщност, за да се получи точно 11 лева на партиен глас, би трябвало промяна в закона\", коментира финансовият министър Владислав Горанов. ", "date": "2019.05.22", "title": "Проверяват: Получили ли са партиите по-големи субсидии през 2018г.?"}
{"url": "https://www.novinite.bg/articles/175838/BABH-Nyama-halogenirani-raztvoriteli-v-zehtina-na-balgarskiya-pazar", "text": "Във връзка с изнесена по-рано тази година информация от Българската национална асоциация „Активни потребители“ за маслиново масло, съдържащо остатъци от халогенирани разтворители, Българската агенция по безопасност на храните (БАБХ) взе проби по официален контрол от продуктите на марките, посочени като опасни в медийното пространство. Пробите бяха изпратени в лаборатория в град Хамбург, Германия, която има съответната акредитация за извършване на необходимите анализи, тъй като на територията на България няма акредитирана лаборатория за изпитване на халогенирани разтворители в маслиново масло. Резултатите от анализа на пробите показват отсъстствие на халогенирани разтворители в маслиново масло „помаче“ с марка „Родон“ и маслиново масло „екстра върджин“ с марка „Офелия“.", "date": "2019.05.22", "title": "БАБХ – Няма халогенирани разтворители в зехтина на българския пазар"}
{"url": "https://www.novinite.bg/articles/175831/Borisov-Gazovata-vrazka-mejdu-Balgariya-i-Garciya-shte-ima-klyuchova-rolya-za-regiona-i-Evropa", "text": "Бойко Борисов и Алексис Ципрас направиха първа копка на интерконектора между България и Гърция. Двамата направиха първата копка на междусистемната газова връзка до село Кирково, на пътя преди ГКПП „Маказа“.„Реализирането на междусистемната газова връзка между България и Гърция ще има ключова роля за целия регион и за Европа“. Това заяви министър-председателят Бойко Борисов на среща с гръцкия премиер Алексис Ципрас преди официалния старт на изграждането на интерконектора между двете страни. „Проектът е от стратегическо значение не само за нашите две държави, но и за цяла Европа, включително и за страните от Западните Балкани“, подчерта премиерът Борисов и изтъкна, че интерконекторът ще доведе до реална диверсификация на източниците и маршрутите за доставка на природен газ.В разговора с гръцкия си колега Бойко Борисов припомни, че в управленската програма на българското правителство е заложено като приоритет гарантиране на енергийната сигурност и развитие на пазара, включително подготвителните дейности, възлагане на строителството на обекта и въвеждането в експлоатация на газовата връзка България-Гърция през 2020 г. „Изпълняваме поставените задачи, за да осигурим инфраструктура, по която да се доставя газ за региона при конкурентни условия“, посочи още министър-председателят.По време на срещата двамата правителствени ръководители отбелязаха и ключовото значение на междусистемната газова връзка като част от общите балкански проекти и посочиха важното значение на строежа и на пътищата, жп линиите, пристанищата, дигиталната инфраструктура за свързаността и стабилността на Балканите. „Колкото по-добре се развиват тези наши общи проекти, толкова по-добре е за инвестициите, за туризма, за пътникопотока, за товарите“, заяви още Бойко Борисов.След срещата на четири очи двамата премиери направиха изявления. \"С Ципрас работим заедно и направихме доста добри неща и мисля, че продължаваме да ги правим. Газът не можем да го носим в джоб, чанта, сак. Иначе през годините се наслушахме на приказки за интерконектор и т.н. Е, ние поработихме тихичко и в днешния ден ето я и картата на интерконектора. Не е като за „Южен поток” – европейска процедура за нарушаване на обществената поръчка. Гръцките социалисти и българските десни имат полза от това, което правим днес.  Сега ние даваме реална диверсификация на доставките на газ. Ние не само че не сме се отказали, а само преди два дни показах огромния газопровод с Турция за 18 млрд. куб. м газ.  Най-добре е да ги наричаме балкански тези газопроводи.  И балканският газопровод и този за 5 млрд. кум. м газ имат запазен капацитет. Всеки, които иска да транспортира газ, нашите компресори са американски, реверсивни, най-добрите.  От думи към дела! Два огромни газопровода. Газ от нашите находища, втечнен газ от САЩ и огромните находища, които има в Средиземно море, в Катар, в Египет, Израел и нашите приятели в Кипър и Турция. С всички тези газопроводи можем да кажем, че сме завършили с думите. 500 млн. българска инвестиция. Цената и пазарът показва откъде ще взимаме газ”, каза премиерът Борисов.„Азербайджан успешно си сътрудничи с България и Гърция. 42% от дела на обмен на страната е с Европа. ЕС е най-големият инвеститор в Азербайджан. Страната покрива 5% от нуждите на Европа от петрол”, каза вицепремиерът на Азербайджан Илхам Алиев.Изграждането на междусистемната газова връзка Гърция – България има за цел да осигури диверсификация не само на маршрутите, но и на източниците на природен газ за България и региона. Като част от развитието на Южния газов коридор, чрез IGB България и съседните ѝ страни ще имат достъп до алтернативни доставки от Каспийския регион, както и от съществуващи или бъдещи терминали за втечнен газ.Газовата връзка между България и Гърция е с дължина 182 км., от които 150 км. са на българска територия. Тя започва от Комотини, Гърция и се свързва с българската газопреносна система на Стара Загора. Техническият ѝ капацитет е от 3 до 5 млрд. куб. м. Общата стойност на проекта е 220 млн. евро.По-рано днес премиерът Борисов посрещна Алексис Ципрас в Кирково и проведе първия си разговор с него още в колата си. Той му представи подобренията, направени по инфраструктурата в региона. \"Днес е исторически ден, с гръцкия премиер Алексис Ципрас сме се разбрали и тунели да правим, но след изборите\". Това каза премиерът Бойко Борисов в разговор с гръцкия му колега Алексис Ципрас преди срещата на четири очи. „Вицепремиерът на Азербайджан е тук“, уточни Борисов. Министър-председателят запозна гръцкия премиер Алексис Ципрас с българския енергийния ни министър Теменужка Петкова. „С колегата сме се разбрали, тунели ще правим след изборите. Днес правим исторически неща, заслужава си. Това на думи знаеш ли колко години е говорено, че ще се направи диверсификация“, обърна се Борисов към гръцкия си колега.Интерконекторът ще бъде с дължина 182 км, от които 150 км са на територията на България. Той е един от приоритетните проекти за сигурност и конкурентоспособност на енергийния пазар в Европейския съюз. Той е изключително важен и от гледна точка осигуряване на диверсификация на източниците и доставките на газ за България и региона на Югоизточна Европа. Междусистемната газова връзка ще доведе до реално разнообразяване на източниците на природен газ – чрез него ще получаваме азербайджански природен газ от Трансадриатическия газопровод, освен това през интерконектора България.", "date": "2019.05.22", "title": "Борисов: Газовата връзка между България и Гърция ще има ключова роля за региона и Европа"}
{"url": "https://www.novinite.bg/articles/175836/Cacarov-razporedi-proverka-na-partijnite-subsidii", "text": "Главният прокурор Сотир Цацарова разпореди ВАП да направи проверка на партийните субсидии и дали те са изплатени при спазване на закона, съобщиха от пресцентъра на прокуратурата.\r\nПовод пък е информацията в материал в „Шоуто на Слави“, излъчен на 20 май. В него се твърди, че партиите е трябвало да получат над 32 млн. лева за 2018 като субсидии, но вместо това реално изплатените пари са над 38 млн. лева, което пък е близо 6, 52 млн. лева повече. Именно затова от екипа на предаването твърдят, че има науршеия и „цената“ на действително полеучн глас вместо 11 лева, както е предвидено в бюджета, е увеличена на 13,23 лева.\r\nВ тази връзка от държаното обвинение напомнят, че ВАП трябва да установи дали държавната субсидия е била определена и изплатена при стриктно спазване на закона за политическите партии и дали е налице неправилно изплащане на суми. Така за за нуждите на проверката на прокуратурата е била изискана информация от финансовото министерството, ЦИК и Сметната палата, като от последната ще бъде търсено и съдействие, тъй като по закона тя има правомощия за финансов контрол над партиите.\r\nОт прокуратурата припомнят, че съобразно закона за политическите партии държавна субсидия се отпуска ежегодно от централния бюджет на политическите партии и коалиции, които са регистрирани в ЦИК за участие в избори, участвали са в последните парламентарни избори и имат избрани народни представители. Общата сума пък се разпределя пропорционално на броя на получените действителни гласове от всяка партия или коалиция. Сумата за един получен глас се определя със закона за държавния бюджет, а начинът на предоставяне на средствата за субсидиране се определя от министъра на финансите. Право на субсидия имат и партиите, които не са представени в НС, но са получили над 1 % от действителните гласове на последните парламентарни избори.\r\n", "date": "2019.05.22", "title": "Цацаров разпореди проверка на партийните субсидии"}
{"url": "https://www.novinite.bg/articles/175791/Zapochva-izgrajdaneto-na-interkonektorat-mejdu-Balgariya-i-Garciya", "text": "Започва изграждането на газовата връзка между България и Гърция. Днес премиерите на двете държави ще дадат старт на строителството на интерконектора.Планира се проектът да бъде завършен през 2020 година, а очакванията са да доставя 1/3 от природния газ за страната.Съоръжението с дължина 183 километра ще свърже гръцката газопреносна система в района на Комотини с българската в района на Стара Загора. ", "date": "2019.05.22", "title": "Започва изграждането на интерконекторът между България и Гърция"}
{"url": "https://www.novinite.bg/articles/175806/Temenujka-Petkova-Dogodina-tryabva-da-zapochne-prenosa-na-gaz-prez-interkonektora-Garciya-Balgariya", "text": "През втората половина на следващата година трябва да започне да се пренася и търгува газ през интерконектора, каза пред БНР енергийният министър Теменужка Петкова.Тя даде интервю за предаването „Преди всички“ на програма „Хоризонт“ преди премиерите на България и Гърция Бойко Борисов и Алексис Ципрас да дадат по-късно днес началото на изграждането на междусистемната газова връзка между двете страни.„Този проект е стратегически не само за България и за Гърция, той е стратегически и за целия ЕС и неслучайно интерконекторът Гърция-България е включен в 7-те топ приоритета на ЕС в сектор “Енергетика“. Той ще даде възможност за реална диверсификация на източника за доставка на природен газ, не само за България, но и за целия регион на Югоизточна Европа“, посочи Теменужка Петкова.„Този проект трябва да бъде и финансово стабилен, тъй като той се реализира на територията на две държави, трябва да бъдат договорени и финансовите параметри, така че той да бъде устойчив във времето. Оттук нататък първото, което трябва да бъде направено, за да се пристъпи към подписване на окончателните договори с компаниите, които са резервирали капацитет е, българският и гръцкият регулатор да одобрят тръжния кодекс. В момента сме отправили молба към двата регулатора, за максимално скъсяване на тези срокове, така, че до края на месец юли, ние да сме приключили с този процес по подписването на окончателните споразумения“, обясни министърът на енергетиката.„Ние трябва да приключим подготвителните дейности за строителството на този проект, да възложим строителството и през 2020 г. този проект да бъде въведен в търговска експлоатация. Има избран инженер консултант, има избран строителен надзор, има избран доставчик на тръби, има избран строител. Финализира се договорът с Европейската инвестиционна банка. Българското правителство е предоставило 110 млн. евро държавна гаранция за този проект. Тя ще бъде използвана за финансирането от страна на Европейската инвестиционна банка. Предоставени са 39 млн. евро от българската оперативна програма „Иновации и конкурентоспособност“, 45 млн. евро по механизма за свързване“.„Бяха проведени и две фази на пазарен тест, така както предвиждат европейските правила. Има подадени обвързващи оферти, има сключени предварителни споразумения, внесени банкови гаранции от страна на участниците в пазарния тест. Сега очакваме регулаторите на двете държави да се произнесат, да бъде одобрен мрежовият кодекс и оттук нататък предстои и финализирането и подписването на договорите за пренос на газ“, обясни енергийният министър.", "date": "2019.05.22", "title": "Теменужка Петкова: Догодина трябва да започне преноса на газ през интерконектора Гърция-България"}
{"url": "https://www.novinite.bg/articles/175824/Ministar-Karanikolov-Prez-2018-g-stokoobmenat-ni-sas-Slovakiya-vazliza-na-610979-mln-evro", "text": "Заинтересовани сме от активизиране на двустранната търговия и икономическо сътрудничество, както и от увеличаване присъствието на словашкия бизнес в България. Това заяви министърът на икономиката Емил Караниколов по време на срещна с делегацията включваща представители на фирми от област Търнава, Словакия. Компаниите присъствали на срещата са в сферата на производство на машини, ремъци за транспортни средства, бои и лакове, както и стоманени и бетонни стълбове.Министър Караниколов поясни, че през 2018 г. отчитаме рекордно високи стойности на двустранните търговски отношения. „През 2018 г. износът към Словакия е 217.117 млн. евро, с ръст от 4.9%. Вносът е 393.862 млн. евро, с ръст от 1%, а стокообменът възлиза на 610.979 млн. евро, това е дял от 1.0% от целия ни стокообмен и ръст от 2.3%“, зави Караниколов. Икономическият министър е на мнение, че Четвъртата сесия на двустранната консултативна комисия за икономическо сътрудничество ще допринесе за увеличаване на стокообмена и задълбочаване на връзките между българските и словашките фирми. „Предвижда се Сесията да се проведе в най-скоро време, като се предвижда вариант тя да бъде съпътствана от бизнес форум“, допълни Караниколов.", "date": "2019.05.22", "title": "Министър Караниколов: През 2018 г. стокообменът ни със Словакия възлиза на 610.979 млн. евро"}
{"url": "https://www.novinite.bg/articles/175817/Borisov-Realiziraneto-na-mejdusistemnata-gazova-vrazka-mejdu-Balgariya-i-Garciya-shte-ima-klyuchova-rolya-za-celiya-region-i-za-Evropa", "text": "„Реализирането на междусистемната газова връзка между България и Гърция ще има ключова роля за целия регион и за Европа“. Това заяви министър- председателят Бойко Борисов на среща с гръцкия премиер Алексис Ципрас преди официалния старт на изграждането на интерконектора между двете страни. „Проектът е от стратегическо значение не само за нашите две държави, но и за цяла Европа, включително и за страните от Западните Балкани“, подчерта премиерът Борисов и изтъкна, че интерконекторът ще доведе до реална диверсификация на източниците и маршрутите за доставка на природен газ. В разговора с гръцкия си колега Бойко Борисов припомни, че в управленската програма на българското правителство е заложено като приоритет гарантиране на енергийната сигурност и развитие на пазара, включително подготвителните дейности, възлагане на строителството на обекта и въвеждането в експлоатация на газовата връзка България-Гърция през 2020 г. „Изпълняваме поставените задачи, за да осигурим инфраструктура, по която да се доставя газ за региона при конкурентни условия“, посочи още министър-председателят.По време на срещата двамата правителствени ръководители отбелязаха и ключовото значение на междусистемната газова връзка като част от общите балкански проекти и посочиха важното значение на строежа и на пътищата, жп линиите, пристанищата, дигиталната инфраструктура за свързаността и стабилността на Балканите. „Колкото по-добре се развиват тези наши общи проекти, толкова по-добре е за инвестициите, за туризма, за пътникопотока, за товарите“, заяви още Бойко Борисов. Изграждането на междусистемната газова връзка Гърция – България има за цел да осигури диверсификация не само на маршрутите, но и на източниците на природен газ за България и региона. Като част от развитието на Южния газов коридор, чрез IGB България и съседните ѝ страни ще имат достъп до алтернативни доставки от Каспийския регион, както и от съществуващи или бъдещи терминали за втечнен газ. Газовата връзка между България и Гърция е с дължина 182 км., от които 150 км. са на българска територия. Тя започва от Комотини, Гърция и се свързва с българската газопреносна система на Стара Загора. Техническият ѝ капацитет е от 3 до 5 млрд. куб. м. Общата стойност на проекта е 220 млн. евро.", "date": "2019.05.22", "title": "Борисов: Реализирането на междусистемната газова връзка между България и Гърция ще има ключова роля  за целия регион и за Европа"}
{"url": "https://www.novinite.bg/articles/175797/Korneliya-Ninova-Shte-oglasim-signali-za-izpolzvane-na-MVR-za-natisk-predi-izborite", "text": "Имаме информация за натиск , за използване на страх, за използване на службите на МВР. Вече имаме такава информация. Днес ще огласим конкретни случаи, за които ще сигнализираме, както нашите органи, така и европейските посланици. Това каза лидерът на БСП Корнелия Нинова пред Нова телевизия. „Държим на абсолютно демократични и прозрачни избори. Ангажирани сме да правим паралелно преброяване – застъпници, наблюдатели навсякъде, но вече постъпват сигнали от страната за използване на Районни управления на МВР, за страх, за проверки по търговски обекти и т.н. , но ще ги изнесем по конкретно. Това са факти и сигнали от хора от цялата страна, които се притесняват от този натиск върху тях”, добави тя. По отношение на заявката на кабинета, че дори и ГЕРБ да загубят изборите правителството ще изкара целия си мандат, Нинова коментира: „Това е показателно за разликата между европейския морален стандарт и герберския, както аз го нарекох. Сравнявам с Австрия. /…/ Не изглежда морален акт, когато министър подава оставка за трагедията в Своге и става заместник-министър. Друг министър подава оставка за Своге и става представител в Черноморска банка. Това не е морален акт, а прикриване на следите, особено на фона на днешната информация. Това е цинизъм”, каза тя и обяви, че не отговаря за предишни решения на БСП, визирайки сравнението на вицепремиера Красимир Каракачанов между оставките в правителството на Себастиан Курц в Австрия и правителството на Сергей Станишев. По повод на твърдението на премиера Бойко Борисов, че е възможно да бъде организиран „Костинброд” 2, Нинова коментира: „Бойко Борисов се притеснява от евентуална загуба и търси предварително оправдание за това в измислени сценарий”. ", "date": "2019.05.22", "title": "Корнелия Нинова: Ще огласим сигнали за използване на МВР за натиск преди изборите"}
{"url": "https://www.novinite.bg/articles/175808/Startira-srokat-za-uchastie-v-izbora-na-investitor-za-AEC-Belene", "text": "Процедурата за избор на стратегически инвеститор по проекта АЕЦ „Белене“ е публикувана в брой С176 в Официален вестник на Европейския съюз. Срокът за получаване на заявления за участие в процедурата за избор на стратегически инвеститор е до 90-тия ден, считано от датата на публикуване на поканата в Официален вестник на ЕС. Индикативният срок за приключване на процедурата е 12 месеца от днешна дата.Заявление за участие в процедурата за избор на стратегически инвеститор, съответно интерес за придобиване на миноритарно акционерно участие в проектната компания, могат да подават български или чуждестранни юридически лица, както и обединения от такива.", "date": "2019.05.22", "title": "Стартира срокът за участие в избора на инвеститор за АЕЦ „Белене“"}
