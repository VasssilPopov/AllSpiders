{"url": "https://www.novinite.bg/articles/164550/Teatar-Balgarska-armiya-zapochva-sezona-s-Den-na-otvorenite-vrati", "text": "Театър \"Българска армия\" /ТБА/ започва сезона с Ден на отворените врати днес, в навечерието на Празника на София. Всички гости ще могат да стъпят на изцяло обновената сцена и да купят билети по 8 лв. за спектаклите до края на ноември, съобщават от трупата. Посетителите в Деня на отворените врати ще могат да надникнат там, където се случва театърът още преди да стане какъвто го виждат на сцената, да се срещнат с любимите си актьори, да видят как се превъплъщават в следващия си сценичен образ. Само в празничния ден всеки от гостите ще може \"да се превърне\" в Кралица Елизабет, Кармен, Дон Жуан, Арлекин, Тореадор, Морска русалка или дори в Мечка, като се снима с театрални костюми и експонати. Още на входа на \"Раковски\" 98 с чаша от кафето, което подкрепя българските артисти, любимите лица от ТБА ще поведат зрителите на незабравима разходка из скритите за външен поглед места - репетиционните, гримьорните, перукерните, ателиетата, фоайетата с култови плакати и звукозаписното студио на Дони. В последния ден от лятната ваканция Кака Лара ще посрещне най-малките гости на театъра на сцена-клуб \"МаксиМ\", докато родителите се разхождат из театралните потайности. Още от сутринта, заедно с актрисите Гергана Данданова, Евелин Костова и Гергана Плетньова, децата не само ще четат, но и ще разиграват най-популярните детски приказки. Малко по-късно към магическата атмосфера ще се присъедини и Бате Ненчо, който със своите фокуси ще развихри магическите фантазии на малки и големи. По традиция в Деня на отворените врати, само няколко часа преди да се вдигне завесата за първите спектакли за сезона, всички посетители могат да проследят и възстановителните репетиции на представленията. В 16.00 ч. започва репетицията на \"Черна комедия\". Веселин Анчев, Луизабел Николова, Анастасия Ингилизова, Георги Къркеланов, Евелин Костова, Владислав Виолинов и Моню Монев ще репетират за своята първа среща с публиката през новия сезон - още същата вечер от 19.00 ч., с билети по 8 лв. Също следобед, на сцена-клуб \"МаксиМ\", Елена Петрова и Иван Радоев ще излязат за възстановителна репетиция на \"Жан и Беатрис\", който може да гледа от 19.30 ч. с билети на празнична цена. В празничния ден и касата на ТБА ще работи на празнични цени - билетите за всички представления от програмата за септември, октомври и ноември ще са по 8 лв.", "date": "2018.09.16", "title": "Театър \"Българска армия\" започва сезона с Ден на отворените врати"}
{"url": "https://www.novinite.bg/articles/164556/Tanya-Mihajlova-Vav-vsichki-uchilishta-uchebnata-godina-shte-zapochne-normalno", "text": "Всички задължения по осигуряването на нормален учебен процес за откриване на учебната година във всички 2367 са училищата в страната и 1844 са детските градини са изпълнени. Това заяви заместник-министърът на образованието и науката Таня Михайлова в интервю за предаването „Неделя 150“.„От една страна това са учебниците. От друга страна е необходимо да са приключили всички ремонтни дейности, тази година бяха осъществени 1130 ремонта и основни и текущи. В над 500 училища имаше много сериозна инвестиции. В няколко училища ще продължат ремонтите и след 15 септември, но тя няма да пречи за провеждането на учебния процес, а там, където ремонтите са по-мащабни е осигурена възможност да се провеждат учебните занятия в други сгради и училища. Така че справката към, 14 септември е, че във всички училища учебната година ще започне нормално“, каза тя.Михайлова съобщи, че тази учебна година националното външно оценяване за 7 клас ще бъде за първи път по новите учебни програми.Тя подчерта, че резултатите от предприетите мерки в образованието и промените в Закона за училищното и предучилищното образование няма да бъдат видими в кратък период: „Образованието е сфера, която няма как да даде видим резултат в следващата 1 или 2 години. То е както възпитанието в семейството – резултатите се виждат след много по-голям период. Важни са инвестициите  и усилията, които се влагат в процеса на обучение и на образование“.Според нея инвестирането в материално-техническата база и възможността за по-високо заплащане на учителите и възможностите, които се дават не само за осъществяването на задължителните часове, а всичките предпоставки за осъществяване на допълнителни занимания, на дейностите по интереси, оказване на допълнителна обща подкрепа ще доведат до по-добри резултати в бъдеще.„Нормално е по-образованото поколение да има по-високи изисквания и към наследниците си и към резултатите, които се получават, но аз съм оптимист за образованието“, каза Таня Михайлова.Заместник-министърът уточни, че най-много учители в момента се търсят в София, Пловдив, Пазарджик по предметите „Английски език“, „Математика“, „Информационни технологии“ и природни науки.Тя посочи като добра тенденция, че в последните години има увеличен брой на студентите по педагогика: „Важно е да се влезе в класната стая. Там трудът е винаги със своите предизвикателства, няма еднакви дни. За младите хора бих искала да кажа, че това е една изключително динамична професия, не е скучна, еднотипна и монотонна, а напротив“.„Има две възможности да станеш учител“, каза Михайлова и обясни: „От една страна, докато учиш паралелно, да придобиваш педагогическа правоспособност. Другата възможност е след завършване на образователна квалификационна степен с едногодишна допълнителна квалификация за учител да се осигури възможност да се упражнява тази професия, така че това е една много добра възможност за хора, които изборът на професията учител вече е осъзнат, имат различна мотивация, те целенасочено искат да бъдат учители и това също ще спомогне за осигуряване на учителите“.Амбицията на МОН е до края годината във всяко училище в България да има безжичен интернет, което ще спомогне за използването на модерни ресурси, обяви Михайлова.„Когато се преподава, за да бъдат наистина по-добре усвоявани знанията, трябва да бъдат впрегнати повече от едно сетива – не е достатъчно само да се чете или само да се слуша. Много е важно, особено при малките ученици, да се и визуализира“, каза тя.Михайлова съобщи, че над 50 училища са се възползвали от електронните дневници. Точна информация за броя на учениците ще има след 17 септември.", "date": "2018.09.16", "title": "Таня Михайлова: Във всички училища учебната година ще започне нормално"}
{"url": "https://www.novinite.bg/articles/164557/Den-bez-avtomobili-v-Bryuksel-tazi-nedelya", "text": "Днес в Брюксел и региона около белгийската столица е ден без автомобили. От 9.30 до 19 часа в движение ще бъдат само такситата, и градският транспорт, както и линейките, полицейските коли и автомобилите със специален пропуск. Общественият транспорт ще бъде безплатен.Денят без автомобили е в рамките на Седмицата на мобилността. Предвидени са тържества и различни прояви в целия град.И Париж днес се обяви за свободен от автомобили и улиците на града са завладени от пешеходци.", "date": "2018.09.16", "title": "Ден без автомобили в Брюксел тази неделя"}
{"url": "https://www.novinite.bg/articles/164559/Chestvame-1125-godishninata-ot-Preslavskiya-carkovno-naroden-sabor", "text": "1125-годишнина от Преславския църковно-народен събор ще бъде тържествено отбелязана във Варненската и Великопреславска епархия. В честването ще участва българският патриарх и Софийски митрополит Неофит, както и митрополити от Светия синод на Българската православна църква. Във Варна тази сутрин в 8:30 часа партиарх Неофит ще бъде посрещнат в катедралния храм \"Успение Богородично\", където ще бъде отслужена Света Божествена литургия. Домакин е Варненският и Великопреславски митрополит Йоан, който обясни защо тази годишнина е толкова важна за българите и за православието: \"В църковно отношение се взема решение за езика на богослужението да бъде славянобългарски език и за изграждането на вътрешната система на църквата\".\"Това е един празник, който свързва националния ни девиз по някакъв начин в много по-ранно християнско време. Казваме, че \"Съединението прави силата\", но обаче може да видим, че в ранно християнската държава държава, народ и църква са обединени в единодействие чрез съборността в Светата църква, т.е. тя обедини двата етноса - славяни и прабългари, в един духовен народ\", обясни митрополит Йоан, припомняйки духовния смисъл на празника. А в 12:30 часа  в град Велики Преслав ще бъде отслужен и благодарствен молебен в Дворцовата базилика в Националния историко-археологически резерват \"Велики Преслав\". Така ще бъде отбелязана и  1125-годишнината от обявяването на града за столица на България. Покани за участие в честването във Велики Преслав са отправени към президента, премиера, представители на институциите и на всички власти. Честването ще продължи със специално създадена хореография с акцент за Велики Преслав, която ще бъде представена от 19 часа на естествен декор от артисти от ансамбъл \"Българе\". \"Основната част от тържествата, както и подготовката и самото провеждане се финансира от Община Велики Преслав, уточни кметът на Велики Преслав Александър Горчев. ", "date": "2018.09.16", "title": "Честваме 1125-годишнината от Преславския църковно-народен събор"}
{"url": "https://www.novinite.bg/articles/164547/Avtobusnite-prevozi-poskapvat-zaradi-ekotaksi", "text": "Новите екотакси, въведени от екоминистерството, ще оскъпят билетите за междуградски превози с 5%, предупредиха представители на транспортния бизнес в \"Събуди се\". Става дума за наредба на Министерство на околната среда и водите, според която колкото е по-старо превозното средство, толкова повече ще се плаща при регистрация. Превозвачи вече изразиха недоволство и от намеренията за задължителни колани при превозите на разстояние повече от 30 километра.Аргументът за на управляващите е, че така въздухът ще стане по-чист.„Тази екотакса за нас е много притеснителна. Това всъщност е продуктова такса, с която автобусът трябва да бъде рециклиран. Тя няма нищо общо със замърсяването на въздуха”, коментира в ефира на \"Събуди се\"  представителят от Конфедерацията на автобусните превозвачи Магдалена Милтенова.Според нея обновяването на автобусите няма да стане чрез тези такси. Тя допълни, че това може да стане само и единствено с комплексни мерки.Милтенова е категорична, че при всички случаи цената на билета ще се увеличи.  Стана ясно, че превозвачите ще потърсят премиера и ще поискат лична среща с него през следващата седмица.", "date": "2018.09.16", "title": "Автобусните превози поскъпват заради екотакси"}
{"url": "https://www.novinite.bg/articles/164546/Grajdani-izlizat-na-protest-sreshtu-upravlenieto", "text": "Протест срещу управлението е планиран днес в центъра на София. Той настоява за смяна на политическата система и съвпада с други публични мероприятия. Създадена е специална организация, за да бъде гарантирано спокойното им протичане, съобщиха по този повод от Министерство на вътрешните работи.Осигурено е достатъчно полицейско присъствие, за да не се допуска нарушаване на обществения ред и спокойствието на гражданите. Възможни са временни спирания или пренасочване на движението при необходимост. Целта е да не се пречи на очаквания засилен трафик заради предстоящия първи учебен ден и завръщането на голям брой автомобили в столицата. Осигурен е достатъчен полицейски състав, който да гарантира мирното протичане на протестните действия и спазването на обществения ред.Инициатори на протеста са живеещият в Лондон Емил Русанов, собственик на сайта \"Будилник\", Росен Миленов и Светослав Козлуджов. ", "date": "2018.09.16", "title": "Граждани излизат на протест срещу управлението"}
{"url": "https://www.novinite.bg/articles/164560/API-ne-e-vodila-razgovori-s-deputati-za-patishtata", "text": "Агенция \"Пътна инфраструктура\" не е водила разговори с народни представители за вземане на асфалтови проби от участъци по автомагистралите „Люлин”, „Тракия” и др. републикански пътища за проверка на качеството. Уточнението е по повод твърдения на народния представител Елена Йончева в ефира на Нова телевизия.Припомняме, че по разпореждане на министъра на регионалното развитие и благоустройството в оставка Николай Нанков ще бъде направена инвентаризация на републиканската пътна инфраструктура, която е 20 000 км. Информацията трябва да бъде и обобщена от АПИ до средата на месец октомври 2018 г., като се определят пътищата, за които трябва да се предприемат незабавни мерки.Докладът ще включва данни за състоянието на настилката, канавките и банкетите, мантинелите, вертикалната и хоризонталната маркировка. Ще бъдат посочени последните ремонти на пътните отсечки, както и кой ги е изпълнявал. За всяка пътна отсечка ще бъдат посочени сигналите, които са подавани, както и какви мерки са взети по тях.За всеки път трябва да се предложат мерки, за да бъде приведен в нормално експлоатационно състояние, както и срокове, в които могат да бъдат изпълнени.", "date": "2018.09.16", "title": "АПИ не е водила разговори с депутати за пътищата"}
{"url": "https://www.novinite.bg/articles/164562/Protest-na-balgari-ot-chujbina-sreshtu-sistemata-na-upravlenie-v-centara-na-Sofiya", "text": "Българи, които живеят в чужбина, се събират на протест в София с искане за смяна на системата за управление и на правителството. Протестът е под наслов: \"Оставка, съд и смяна на системата\" и се организира във \"Фейсбук\". Участниците казват, че се завръщат, за да променят системата и да потърсят сметка на всички управляващи от 1989 г. до днес. Твърдят, че протестът ще бъде безсрочен. Събралите се искат референдуми по швейцарски модел с пряко допитване до народа, електронно и дистанционно гласуване на изборите. Протестиращите настояват за избор на личности, а не на партии с възможност за отзоваване на избраните. В това число главен прокурор, министър-председател, президент, министри, кметове, полицейски началници. Протестиращите са блокирали движението пред сградата на парламента. Пеят химна на България, чуват се и възгласи за оставка на правителството. На място има жандармерия, подредена в кордон пред сградата на Народното събрание.", "date": "2018.09.16", "title": "Протест на българи от чужбина срещу системата на управление в центъра на София"}
{"url": "https://www.novinite.bg/articles/164564/Vojnata-po-patishtata-vze-oshte-edna-jertva", "text": "Един човек е загинал при автомобилна катастрофа през изминалото денонощие, съобщава пресцентърът на МВР. Двадесет души са ранени при 18 пътни произшествия в страната. В София са станали 43 леки и три тежки катастрофи с трима ранени.", "date": "2018.09.16", "title": "Войната по пътищата взе още една жертва"}
{"url": "https://www.novinite.bg/articles/164552/BSP-Sofiya-i-OEB-Shalom-chistyat-svastiki-v-stolicata", "text": "Столичната организация на БСП се присъединява към инициативата на Организацията на евреите в България \"Шалом\" - \"Да изчистим омразата от улиците на София\". Почистването на свастики ще се проведе на 16 септември, неделя, от 12.00 часа, а началната точка ще бъде храм Света София.В инициативата по почистването на нацистките символи в центъра на града ще се включат общинските съветници Иван Таков и Борис Цветков, както и членове на БСП - София. Така всички те ще се противопоставят на езика на омразата и дискриминацията. Освен това ще дадат личен пример с действията си и ще покажат, че преодоляването на негативните предразсъдъци и превенцията на агресивното поведение и насилието, е дълг на всеки гражданин.", "date": "2018.09.16", "title": "БСП - София и ОЕБ \"Шалом\" чистят свастики в столицата"}
{"url": "https://www.novinite.bg/articles/164554/Ivancheva-i-Petrova-s-ujasyavashtite-usloviya-v-aresta-iskat-da-ni-prechupyat", "text": "Ние сме най-обикновени хора, които искаха да спре презастрояването на \"Младост\". Искахме да намерим решение, което да удовлетвори всички. Това заяви бившият зам.-кмет на \"Младост\" Биляна Петрова, която заедно с бившия кмет на \"Младост\" Десислава Иванчева вече почти половин година стоят в ареста заради обвинение за корупция в особено големи размери. Бившата кметица Десислава Иванчева добави, че ако са били корумпирани, щели да са по-ниски от тревата, а не да бъдат постоянно активни. Чувствам се недобре – учудващо е, че арестът е много по-вредящ на човек, отколкото затвора, сподели тя пред bTV. Иванчева смята и, че става въпрос за дискриминация що се отнася до пола – защото затвор за жени има само в Сливен. Тя обясни, че третият задържан и обвинен Петко Дюлгеров е с много повече предимства – може да общува свободно с близките си, има прозорци, има разходка, има нормално, а не аварийно осветление, има право да отиде до библиотеката, има топла вода – все неща, от които Иванчева и Петрова са лишени. Трябва да се моля за бутилка топла вода и да си измия зъбите, вече пет месеца, възмутено каза Иванчева.Петрова пък е категорична – при условията, в които се намират, не просто вегетират, а трябва да готвят защитата на живота си, а Иванчева смята, че условията нарочно са такива, за да те смачка държавата и дори като си невинен, но стоиш няколко месеца в ареста, да се пречупиш и да търсиш споразумение, вместо да се бориш да изчистиш името си. Петрова добави, че основният свидетел срещу тях – Александър Ваклин, няма да коментира делото, защото е нарушение на закона и може да пострада, което явно няма да се случи с Ваклин. Иванчева беше по-директна – не сме корумпирани, това е офанзива на група на строители, които не са доволни, че спазваме разпоредбите на Закона за устройство на територията (ЗУТ) и които са свикнали да си плащат, за да вървят напред. Бившата кметица за пореден път каза, че с Ваклин се е виждала само веднъж и то само след като секретарката ѝ я уведомила, че имало бизнесмен, който искал да направи дарение с детска площадка. \"Той вероятно е наясно как стават нещата, защото в СРС-тата казва как е плащал на други политици. Това е една нечестна и некоректна личност\", твърдо заяви Иванчева. Петрова потвърди, че в СРС-тата по делото има посочени директно имена на политици, но те ще излязат в съда. Иванчева се възмути и от Специализираната прокуратура, като обяви, че не вярва на прокуратурата и следователите, а се надява само на българския съд. Тя счита и, че Георги Кадиев я е използвал, но не се поддавала на манипулации и това довело до разрива. Рано или късно ще докажем, че не сме искали подкуп за себе си – искали сме единствено и само озеленяване, детски площадки и саниране, подчерта бившата кметица на \"Младост\".Биляна Петрова заяви и, че ще отреже косата си и ще я дари за благотворителна кауза – за жертвите на насилие. Тя уточни, че срещу нея и Иванчева е упражняван и психически, и физически тормоз.", "date": "2018.09.16", "title": "Иванчева и Петрова - с ужасяващите условия в ареста искат да ни пречупят"}
{"url": "https://www.novinite.bg/articles/164567/Mladite-socialisti-ot-stolicata-pokazvat-Sofiya-na-dve-skorosti-na-praznika-na-grada", "text": "Mладите социалисти от столицата ще покажат \"София на две скорости\" на празника на града. Фотоизложбата със снимки, която ще демонстрира двойния аршин при управлението на столицата, ще бъде открита официално на 17-и септември, в 15,00 часа. Стативите със снимките на двете лица на София ще бъдат подредени на изхода на метростанция \"Сердика\" от страната на Министерството на здравеопазването. Гражданите и гостите на столицата може да разгледат фотосите между 14,00 и 20,00 часа в Деня на София.На откриването на изложбата ще присъстват лидерът на БСП - София и председател на групата на социалистите в СОС Калоян Паргов, заместник председателят на СОС от БСП Милка Христова, както и останалите общински съветници от БСП.\"София е модерна европейска столица. София е град на античността. София е красива, София е приветлива, София те кара да се влюбиш в нея от пръв поглед, пишат младите социалисти от БСП - София в поканата за изложбата. - София обаче е и град на дупки, графити, разрушени стълбища, запустели сгради, недостъпни тротоари, тъмни улици. С фотоизложбата на открито \"София на две скорости\" искаме да покажем всички лица на столицата. Искаме да я покажем хубава и грозна, спретната и разхвърляна. Искаме обаче и нещо много по-важно - да започнем обществена дискусия за социалните неравенства в столицата. Искаме да обсъдим защо София е една за граждани и туристи в нейния център и друга за своите обитатели навсякъде извън красотата на площади като \"Александър Невски\" и \"Света Неделя\". Искаме да създадем едно творческо пространство, в което да обсъдим проблемите на всеки един от кварталите на София и да покажем, че чрез изкуство можем да зададем важните въпроси за развитието на нашия град. Добре дошли са всички, които обичат града ни и мислят за бъдещето му\". ", "date": "2018.09.16", "title": "Младите социалисти от столицата показват \"София на две скорости\" на празника на града"}
{"url": "https://www.novinite.bg/articles/164551/Tajfunat-Manghut-vze-25-jertvi", "text": "Най-малко 25 човека са загинали на Филипините заради тайфуна Мангхут, предимно при свличания на земни маси в планински райони. Това съобщи президентският съветник Франсис Толентино по телефона, цитиран от Ройтерс. Двайсет смъртни случая има в региона Кордийера на главния остров Лусон и четирима в съседната провинция Нуева Виская. По думите на Толентино продължават да пристигат сведения от северната част на Лусон, която бе поразена от тайфуна вчера. Стихията се е насочила към Хонконг, където вече вали проливно и духат силни ветрове, допълни ДПА. Местните власти са евакуирали десетки хиляди хора, отменени са самолетни полети и е спрян общественият транспорт. Под голяма заплаха е също остров Макао, където казината са затворени, за да могат клиентите им да отидат в укрития.", "date": "2018.09.16", "title": "Tайфунът Мангхут взе 25 жертви"}
{"url": "https://www.novinite.bg/articles/164565/Zemetresenie-s-magnitud-32-po-skalata-na-Rihter-e-registrirano-vav-Vrancha", "text": "Земетресение с магнитуд 3,2 по скалата на Рихтер е регистрирано в румънската област Вранча, показва справка на интернет страницата на Европейския средиземноморски сеизмологичен център EMSC. Земетресението е регистрирано в 9:19 часа местно време (съвпада с българското) на 131 км. северно от Букурещ. Дълбочината му е била 111 км.Няма данни за жертви и разрушения, уточнява агенция „Фокус“. ", "date": "2018.09.16", "title": "Земетресение с магнитуд 3,2 по скалата на Рихтер е регистрирано във Вранча"}
{"url": "https://www.novinite.bg/articles/164563/Mej-se-drazni-ot-debatite-za-liderstvoto-j-na-fona-na-pregovorite-za-Brekzita", "text": "Британският премиер Тереза Мей призна, че се дразни от дебатите за лидерството й докато се водят трудните преговори за Брекзита, предаде Асошиейтед прес. В интервю за Би Би Си, което е планирано за излъчване в понеделник, Мей изразява загриженост за бъдещето на Великобритания, а не за своето собствено, във връзка с преговорите за излизането на страната от ЕС. Мей е изправена пред разцепление в своята Консервативна партия, където някои влиятелни представители предпочитат по-твърда раздяла с ЕС от тази, която предлага тя. Във вторник вечерта около 50 хардлайнери се срещнаха да обсъдят евентуалното й сваляне. В интервюто Мей казва, че обсъжданията на лидерството й отклоняват вниманието от по-важните неща. \"Дразня се малко, но дебатите не са моето бъдеще. Тези дебати касаят бъдещето на хората във Великобритания и бъдещето на Великобритания. Върху това съм съсредоточена и всички би трябвало да сме съсредоточени върху това\", заявява тя. Мей разкритикува бившия външен министър Борис Джонсън, който през юли подаде оставка в знак на протест срещу плана й да се запазят някои тесни връзки с ЕС след Брекзита. Джонсън, който според мнозина анализатори се позиционира като възможен приемник на премиера, неотдавна предизвика бурни реакции като сравни стратегията на Мей с \"пояс от експлозиви\". \"Трябва да кажа, че този избор на думи е напълно неуместен\", отбелязва Мей в интервюто.", "date": "2018.09.16", "title": "Мей се дразни от дебатите за лидерството й на фона на преговорите за Брекзита"}
{"url": "https://www.novinite.bg/articles/164545/Dnes-shte-bade-predimno-slanchevo", "text": "Днес ще бъде предимно слънчево. Ще има и временни увеличения на облачността, по-значителни над Източна България и там на места, главно в следобедните часове, ще има краткотрайни валежи. В западната половина на страната ще духа слаб до умерен северозападен вятър, в източната – от север-североизток. Максимални температури между 26° и 31°, в София около 25°. Над планините ще бъде предимно слънчево. По-значителни увеличения на облачността ще има над планините в Източна, а след обяд и над Централна България, но само на отделни места там ще превали. Ще духа до умерен вятър от север-северозапад. Максималната температура на височина 1200 метра ще е около 20°, на 2000 метра – около 12°.Над Черноморието ще преобладава слънчево време с увеличения на облачността, по-значителни в следобедните часове. След обяд ще има валежи, в отделни райони – интензивни. Ще духа слаб до умерен вятър от север-североизток. Максималните температури ще са между 24° и 29°. Температурата на морската вода е 24-25°. Вълнението на морето ще е 2-3 бала.", "date": "2018.09.16", "title": "Днес ще бъде предимно слънчево"}
{"url": "https://www.novinite.bg/articles/164549/Remontite-priklyuchvat-Otvaryat-bulevardi-i-ulici-za-parviya-ucheben-den", "text": "От утре пускат движението по бул. Арсеналски. Асфалтовата настилка и маркировката са изцяло сложени. Направихме всичко възможно, за първия учебен ден, ремонтираните улици и булеварди да бъдат отворени за движение. Ще бъде пуснато движението по бул. „Арсеналски“, бул. „Васил Левски“, ул. „Цар Симеон“ и Източната тангента от утре. Това заяви зам.-кметът на Столична община по направление \"Транспорт и транспортни комуникации\" Евгени Крусев в предаването \"Събуди се\" по Нова телевизия. \"Бул. България е пуснат за движение, всичко нужно е направено. Фирмите изпълнители дават гаранция от 5 години за ремонтите\", каза още той. \"Пространството около катедралния храм „Св. Ал. Невски” е част от разширението на центъра. Пространството ще бъде рехабилитирано. Там ще се допускат все по-малко коли и повече пешеходци\", допълни Крусев.", "date": "2018.09.16", "title": "Ремонтите приключват: Отварят булеварди и улици за първия учебен ден"}
{"url": "https://www.novinite.bg/articles/164573/Kakvo-vreme-obeshtavat-sinopticite-za-parviya-ucheben-den", "text": "През нощта ще преобладава ясно, а в понеделник - слънчево време. След обяд ще има временни увеличения на облачността, но ще остане почти без валежи. Ще духа до умерен североизточен вятър и с него температурите слабо ще се понижат. Минималните температури ще са от 10-12 градуса в котловините на Западна България до 17-19 градуса в източните райони от страната. Максималните температури ще са предимно между 24 и 29 градуса. Над Черноморието ще бъде слънчево, с временни увеличения на облачността, но ще е почти без валежи. Ще духа до умерен вятър от север-североизток. Максималните температури ще са 23-25 градуса, близки до температурата на морската вода. Вълнението на морето ще е 2-3 бала. Над планините ще бъде предимно слънчево, с временни увеличения на облачността, но само на отделни места ще превали. Ще духа умерен до силен вятър от север-североизток. Максималната температура на височина 1200 метра ще е около 18 градуса, на 2000 метра - около 11 градуса.", "date": "2018.09.16", "title": "Какво време обещават синоптиците за първия учебен ден?"}
{"url": "https://www.novinite.bg/articles/164574/50-stanaha-jertvite-na-tajfuna-Manghut-vav-Filipinite", "text": "Броят на жертвите на супер тайфуна Мангхут, който премина над Филипините, достигна 50 души, съобщава АФП. Властите в Манила съобщиха, че има вероятност загиналите да се окажат и повече, тъй като спасители продължават издирването. Китайските власти вече обявиха код червено за опасност от наводнения в южните крайбрежни зони.В същото време ураганът Флорънс отслабва и постепенно се превръща в депресия. Причинените от стихията наводнения обаче и голямото повишаване на речните нива ще продължат в голяма част от американските щати Северна и Южна Каролина, съобщава Националният център по ураганите.", "date": "2018.09.16", "title": "50 станаха жертвите на тайфуна Мангхут във Филипините"}
{"url": "https://www.novinite.bg/articles/164568/Hlyabat-poskapna-v-nyakolko-grada-v-stranata", "text": "Хлябът поскъпна в няколко града на страната. За повишението предупреди преди дни и министърът на земеделието и храните. В Пловдив цената скочи с 20 процента, а в Пазарджик увеличението на хлебните изделия е с 30 стотинки.Основните аргументи за поскъпването са повишените изкупни цени на пшеницата и скока на минималната работна заплата, обясняват хлебопроизводителите.„Вдигна се брашното и от там вече се получи поскъпване на хляба. Също поскъпна токът, газта и това са разходи, които трябва да се избият. Ще гледаме горе-долу да оцелеем”, сподели хлебопроизводителят Димитър Козинарски.Големите зърнопроизводители признават, че новата реколта е с нова цена. Ако на борсите до преди два месеца тон пшеница е струвала 300 лева, сега  тя се търгува за 350. „Вследствие на аномалии в различни региони на Европа и света имаме по-малко производство, световните борси реагираха. Пшеницата е борсова стока. И сега се кутират на по-високи нива, съответно и в България се изкупува на по-високи нива”, каза още председателят на Националната асоциация на зърнопроизводителите Ангел Вукодинов.Хората споделят, че при 200 лева пенсия всяка стотинка е ценна. До края на годината хлебопроизводителите очакват още едно поскъпване.Опасенията на потребителите са, че след поскъпването на хляба, ще скочат и цените на останалите храни и продукти.", "date": "2018.09.16", "title": "Хлябът поскъпна в няколко града в страната"}
{"url": "https://www.novinite.bg/articles/164569/Za-treta-poredna-godina-v-13-grada-na-stranata-be-otbelyazan-Denyat-v-pamet-na-zaginalite-motoristi", "text": "За трета поредна година в 13 града на страната бе отбелязан Денят в памет на загиналите мотористи. В Русе членовете на всички мото клубове се събраха в Катедралния храм \"Св.Троица\", където бе отслужена панихида.започва с Десетки мотористи се събраха днес пред Катедралния храм \"Св.Троица\" в Русе, за да почетат паметта на загиналите по пътищата на страната свои събратя. Всички те коментираха, че агресията по пътищата създава ситуации, в които се плаща най-високата цена - човешки живот.Сред хората, дошли на панихидата, бе Мира Колева, съпруга на загиналия преди четири години Ивайло Андреев. Тогава той стана жертва на ситуация, в която в насрещното движение се изпреварваха два турски ТИР-а.Мотористите настояват за повече отговорност от страна на всички участници в движението и за ремонт на основните пътища в страната, тъй като лошото състояние на асфалта е една от предпоставките за произшествия.", "date": "2018.09.16", "title": "За трета поредна година в 13 града на страната бе отбелязан Денят в памет на загиналите мотористи"}
{"url": "https://www.novinite.bg/articles/164571/Za-Denya-na-Sofiya-bezplatno-v-obshtinski-muzei-zooparka-i-park-Vrana", "text": "Безплатен вход ще има за Деня на София, 17 септември в общинските музеи, галерии, зоопарка и парк „Врана“. Това съобщи зам.-кметът на София Тодор Чобанов във фейсбук. Кметът Йорданка Фандъкова е издала заповед и традиционно в общинските музей ще е безплатно. В заповедта са посочени Зоологическата градина, парк Врана, Общински културен институт Регионален исторически музей София и Софийска градска художествена галерия. „Директорите на посочените обекти да създадат необходимата организация за осигуряване на безплатен достъп на посетителите“, пише в заповедта.", "date": "2018.09.16", "title": "За Деня на София безплатно в общински музеи, зоопарка и парк „Врана“"}
{"url": "https://www.novinite.bg/articles/164553/Zatvaryat-chastichno-za-dvijenie-Vasil-Levski-v-Sofiya", "text": "Затваря се за движение участъкът на бул. \"Васил Левски\" от бул. \"Цар Освободител\" до паметника на Васил Левски заради ремонтни дейности.Това съобщиха от пресцентъра на Столична община.Във връзка с ремонтните дейности от 00.30 часа днес до 04.30 часа на 17 септември 2018 г. се забранява влизането на пътни превозни средства по бул. \"Васил Левски\" в участъка от бул. \"Цар Освободител\" до паметника на Васил Левски.От 00.30 часа днес до 04.30 часа на 17 септември 2018 г. автобусите, обслужващи линии 9, 280 и 306 и автобусите от нощните линии 3 и 4 променят своите маршрути както следва:- автобусите от линия №9 в посока ул. \"Ген. Гурко\" ще се движат по бул. \"Евлоги и Христо Георгиеви\" до моста при Стадион \"Васил Левски\", наляво по източното пътно платно на бул. \"Евлоги и Христо Георгиеви\", през пл. \"Орлов мост\" и по маршрута си до Автобаза Искър;- автобусите от линия №280 - в посока СУ \"Св. Климент Охридски\" ще се движат от пл. \"Орлов мост\" надясно по бул. \"Евлоги и Христо Георгиеви\" до Военна академия, обратен завой по бул. \"Евлоги и Христо Георгиеви\" до пл. \"Орлов мост\", наляво по бул. \"Цариградско шосе\" и по маршрута си до жк. \"Студентски град\";- автобусите от линия №306 – в посока СУ \"Св. Климент Охридски\" ще се движат от пл. \"Орлов мост\" надясно по бул. \"Евлоги и Христо Георгиеви\" до Военна академия, обратен завой по бул. \"Евлоги и Христо Георгиеви\" до пл. \"Орлов мост\", наляво по бул. \"Цариградско шосе\" и по маршрута си до ж.к. \"Младост 2\";- автобусите от нощна линия N3 – в посока жк. \"Овча купел\" ще се движат от моста \"Чавдар\" направо по бул. \"Княз Ал. Дондуков\", наляво по ул. \"Кракра\", наляво по бул. \"Янко Сакъзов\", надясно по бул. \"Евлоги и Христо Георгиеви\", надясно по бул. \"Цар Освободител\" и по маршрута си.В посока Автостанция \"Изток\" автобусите ще се движат от пл. \"Княз Александър I\" по бул. \"Цар Освободител\", надясно по бул. \"Евлоги и Христо Георгиеви\" до моста при Стадион \"Васил Левски\", наляво по източното пътно платно на бул. \"Евлоги и Христо Георгиеви\", наляво по бул. \"Янко Сакъзов\", надясно по бул. \"Васил Левски\", надясно по бул. \"Княз Ал. Дондуков\" и по маршрута си.- автобусите от нощна линия № N4 – в посока ж.к. \"Гоце Делчев\" ще се движат от бул. \"Мадрид\", наляво по бул. \"Евлоги и Христо Георгиеви\", надясно по бул. \"Цар Освободител\" и по маршрута си.В посока ж.к. \"Дружба 2\" – от пл. \"Княз Александър I\" по бул. \"Цар Освободител\", надясно по бул. \"Евлоги и Христо Георгиеви\" до моста при Стадион \"Васил Левски\", наляво по източното пътно платно на бул. \"Евлоги и Христо Георгиеви\", надясно по бул. \"Мадрид\" и по маршрута си.Автобусите по линии № 9, 280, 306, N3 и N4 ще спират на всички съществуващи спирки по променените маршрути. Тролейбусите, обслужващи линии 1,2 4 и 11 ще се движат по променени маршрути както следва:- тролейбусите от линия №1 – в посока Пета градска болница ще се движат от моста \"Чавдар\" по бул. \"Княз Ал. Дондуков\", надясно по бул. \"Васил Левски\" до пл. \"Сточна гара\", наляво по бул. \"Сливница\" с тролейбусна линия №9, наляво по ул. \"Г.С. Раковски\", надясно по бул. \"Патриарх Евтимий\" и по маршрута си.В посока ж. к. \"Левски Г\" – от тунела при НДК, наляво по ул. \"Г.С.Раковски\", надясно по бул. \"Сливница\", надясно по бул. \"Васил Левски\" до пл. \"Васил Левски\", обратно по бул. \"Васил Левски\", надясно по бул. \"Княз Ал. Дондуков\" до моста \"Чавдар\" и по маршрута си.- тролейбусите от линия №2 – в посока ж.к. \"Бъкстон\" ще се движат от моста \"Чавдар\" по бул. \"Княз Ал. Дондуков\", надясно по бул. \"Васил Левски\" до пл. \"Сточна гара\", наляво по бул. \"Сливница\" с тролейбусна линия №9, наляво по ул. \"Г.С. Раковски\", надясно по бул. \"Патриарх Евтимий\" и по маршрута си.В посока ж. к. \"Хаджи Димитър\" – от тунела при НДК, наляво по ул. \"Г.С.Раковски\", надясно по бул. \"Сливница\", надясно по бул. \"Васил Левски\" до пл. \"Васил Левски\", обратно по бул. \"Васил Левски\", надясно по бул. \"Княз Ал. Дондуков\" до моста \"Чавдар\" и по маршрута си.- тролейбусите от линия №4 – в посока ж.к. \"Хаджи Димитър\" ще се движат от бул. \"Цариградско шосе\", наляво по бул. \"Евлоги и Христо Георгиеви\", надясно по ул. \"Ген. Гурко\", надясно по бул. \"Васил Левски\", надясно по бул. \"Цар Освободител\", по бул. \"Цариградско шосе\" и по маршрута си до ж.к. Дружба 2.- тролейбусите от линия №11 – в посока пл. \"Сточна гара\" ще се движат от бул. \"Цариградско шосе\", наляво по бул. \"Евлоги и Христо Георгиеви\", надясно по ул. \"Ген. Гурко\", надясно по бул. \"Васил Левски\", надясно по бул. \"Цар Освободител\", по бул. \"Цариградско шосе\" и по маршрута си до ж.к. \"Дружба 1\".Тролейбусите по линии № 1, 2, 4 и 11 ще спират на всички съществуващи спирки по променените маршрути.", "date": "2018.09.16", "title": "Затварят частично за движение \"Васил Левски\" в София"}
{"url": "https://www.novinite.bg/articles/164572/Udaljavat-marshruta-na-avtobus-23", "text": "Стартира обсъждането на идеи за удължаване на маршрута на автобусна линия №23 от кв. Орландовци, въпреки че вече има предложена схема. Това съобщават от район „Сердика“ в социалната мрежа. Вече са проведени многократни срещи с жителите на „Орландовци“ и „Бенковски“. Линията трябва да се удължи до метростанция „Княгиня Мария Луиза“. Не Центъра за градска мобилност беше възложена изработката на примерна схема за посочения маршрут.От районната община очакват коментари и предложения за корекции, по така предложената схема. Всички те да бъдат изпращани на имейл адрес: kmet.serdika@abv.bg.", "date": "2018.09.16", "title": "Удължават маршрута на автобус №23"}
{"url": "https://www.novinite.bg/articles/164578/Burgaski-motoristi-napraviha-pochetna-obikolka", "text": "Мотористи от Бургас се включиха с почетна обиколка в инициативата на Българска мотоциклетна медия (БММ) „Ден на загиналите мотористи и в подкрепа на пострадалите мотоциклетисти“, предаде Булфото. Инициативата се провежда за трета поредна година в рамките на кампанията „Ние сме хора, не донори“. Събитието в морския град съвпадна по време със смъртта на техен колега край Велико Търново.", "date": "2018.09.16", "title": "Бургаски мотористи направиха почетна обиколка"}
{"url": "https://www.novinite.bg/articles/164570/Priklyuchiha-remonti-na-uchilishta-i-detski-gradini-v-18-stolichni-rajona", "text": "Летните ремонти на учебни и детски заведения завършиха в предвидения срок и сградите са готови за началото на учебната година. През тази година ремонтирахме 30 обекта – 17 детски градини и 13 училища, на територията на 18 столични района. За приключилите ремонти в софийските учебни заведения се похвали заместник-кметът по  “Инвестиции и строителство”  Ирана Савина в социалната мрежа.Продължават строителните работи по проекта за основен ремонт на 26 училища и детски градини, финансиран по Оперативна програма „Региони в растеж“ – 2014 г. – 2020 г. Обектите са в районите „Красна поляна“, „Връбница“, „Надежда“, „Илинден“ и „Средец“. Ремонтират се 17 сгради, а в останалите 9 дейностите ще започнат до края на годината. Строително-ремонтните работи по тези обекти ще продължат, без да пречат на учебния процес.Започването на учебната в година в училища в ремонт ще стане с разрешението на РЗИ.  В някои училища остават затворени целия етажи, а учебният процес ще бъде в ремонтирани вече етажи. В някой училища като 54 в „Надежда“ децата ще учат в ремонтираната вече сграда, а в другата продължават строителните дейности, научи Столица.bg", "date": "2018.09.16", "title": "Приключиха ремонти на училища и детски градини в 18 столични района"}
{"url": "https://www.novinite.bg/articles/164555/KEVR-se-otkaza-da-vzeme-licenza-na-ChEZ-sled-4-godini-umuvane", "text": "След четири години енергийният регулатор прекрати процедурата за отнемането на лиценза на ЧЕЗ Електро България, става ясно от протокол от закрито заседание на Комисията, провело се в началото на август. -0:18 Процедурата започна още Държавната комисия за енергийно и водно регулиране (ДКЕВР) през 2014 година, а причината е т.нар. \"прихващане\" на милиони левове, които извърши електроснабдителното дружество, по отношение на задължения към Националната енергийна компания (НЕК). В своя защита от ЧЕЗ обясниха, че това е нормална търговска практика, защото държавната енергийна компания на свой ред им дължи милиони. НЕК обаче твърдеше, че с този ход са били изправени пред фалит, а оттук е имало и риск за цялата енергийна система. Мотивите на КЗК за спиране на сделките за ЧЕЗ и Нова телевизия изглеждат съмнителни Само в рамките на 8 секунди вчера (19 юли), водената от Юлия Ненкова Комисията за защита на конкуренцията (КЗК) оповести две решения, к... Прочети повече В началото на 2014 година ЧЕЗ забави плащания по фактури за изкупуване на електроенергия от НЕК и не плати към 61 млн. лева на държавната компания. Толкова дължеше НЕК на електроразпределителното дружество за изкупуването на зелена енергия на преференциални цени. По-късно двете компании успяха да уредят този спор със споразумение. По това дело експертите на КЕВР са направили пълен анализ на финансовото състояние на НЕК преди четири години. Тогава краткосрочните задължения на компанията рязко скачат от малко над 200 млн. лева до над 500 млн. лева. Заключенията на регулатора обаче сочат, че не може да бъде направен извод, че задържането на парите от страна на ЧЕЗ може да наруши снабдяването на крайните потребители с електроенергия. В законодателството няма и финансов измерител на понятието \"нарушаване на  сигурността на снабдяването\". Като цяло и дългосрочните задължения на НЕК са в размер на 3,5 млрд. лева, отбелязват още от енергийния регулатор. Друг мотив за прекратяването на процедурата за отнемането на лиценза на дружеството е, че реално в този период не е настъпило нарушение на непрекъсваемостта и и сигурността на доставките на електроенергия.От протокола от закритото заседание на КЕВР по казуса е видно още, че чешката компания коментира в своите изявления, че е поискала разрешение от регулатора да изтегли заем, за да стабилизира финансовото си състояние, но не го е получила. В тази ситуация компанията не е имала друг вариант, за да може да извършва своите задължения, записани в лиценза. Тогавашното ръководство на енергийния регулатор е поискало становища от държавни институции, сред които финансовото министерство, ДАНС, от главния прокурор и Министерството на икономиката и енергетиката - дали отнемането на лиценза ще доведе до срив в енергетиката. Министърът на финансите, тогава Петър Чобанов, пише, че законодателството предвижда фигурата \"особен управител\", който би поел управлението на дружеството и така доставките на електроенергия до потребителите ще бъдат запазени. Повечето институции обаче отказват да вземат отношение към това питане с мотива, че не е в техните правомощия да решават по казуса.", "date": "2018.09.16", "title": "КЕВР се отказа да вземе лиценза на ЧЕЗ след 4 години умуване"}
{"url": "https://www.novinite.bg/articles/164558/Viceprezidentat-Iliyana-Jotova-nyama-informaciya-za-opiti-za-provokacii-dnes", "text": "Вицепрезидентът Илияна Йотова каза пред журналисти, че до този момент няма никаква информация - формална или неформална, официална или неофициална за опити за провокации през днешния ден. Тя коментира това в Деня на отворените врати в президентската институция. Илияна Йотова уточни, че се връща от Одрин, където е участвала в честването на 10 години от създаването на българското читалище \"Просвета\" към църквата \"Св. Георги\".", "date": "2018.09.16", "title": "Вицепрезидентът Илияна Йотова няма информация за опити за провокации днес"}
{"url": "https://www.novinite.bg/articles/164577/Otkriha-chuma-po-svinete-v-oshte-edin-okrag-na-Rumaniya", "text": "В още един окръг на Румъния бе открито огнище на африканска чума по свинете. Вирусът бе потвърден за първи път в населено място в окръг Дъмбовица, в южната част на нашата съседка. Това съобщиха днес румънски медия. В Румъния 12 области са под карантина, като заразата вече е достигнала френско-белгийската граница.След като българска лаборатория потвърди първи случай на африканска чума по свинете у нас, Министерството на земеделието вече има положителен отговор и от европейската лаборатория в Мадрид.Пред контролните органи стои задачата случаят от село Тутраканци да остане изолиран. От 61 ферми у нас, които се занимават с този тип животновъдство, в шест са установени нарушения на санитарните норма, за което има и наложени санкции. Най-сериозна е опасността от разпространяване на заразата по нерегистрираните свине в частните дворове. Затова ще се промени и Законът за ветеринарно-медицинската дейност.„Сега ние предвиждаме т.н. превантивно клане, което се прилага много често в Западна Европа”, каза заместник-министърът на земеделието Янко Иванов. ", "date": "2018.09.16", "title": "Откриха чума по свинете в още един окръг на Румъния"}
{"url": "https://www.novinite.bg/articles/164561/Za-poredna-godina-prezidentskata-instituciya-otvori-vrati-za-grajdani-po-sluchaj-Evropejskite-dni-na-nasledstvoto", "text": "Администрацията на президента се включи в инициативата Европейски дни на наследството – 2018 г. и за поредна година отвори врати за граждани. Държавният глава Румен Радев прие лично първите гости в Гербовата зала на „Дондуков“ 2. \"В Гербовата зала на президентството посрещаме държавни глави и делегации, но днес в залата вие сте гостите на най-високо ниво - българските граждани \", подчерта Румен Радев пред посетителите. Пред гостите, изпълнили Гербовата зала на „Дондуков“ 2, Румен Радев посочи, че президентската институция от години подкрепя инициативите и всяко усилие за прозрачност и достъп на гражданите до работата на институциите. „Особено се радвам, че има деца днес, които са станали рано\", каза президентът и напомни на най-малките и любознателни посетители, че след няколко дни, когато започне учебната година, ще стават още по-рано. Гостите на президентската институция ще имат възможност да разгледат до 16.00 часа днес Гербовата зала на „Дондуков“ 2, кабинетите на президента Румен Радев и на вицепрезидента Илияна Йотова, Огледалната зала и Президентската библиотека.", "date": "2018.09.16", "title": "За поредна година президентската институция отвори врати за граждани по случай Европейските дни на наследството"}
{"url": "https://www.novinite.bg/articles/164575/Volen-Siderov-Aleksandar-Manolev-ne-tryabvashe-da-otteglya-kandidaturata-si-za-transporten-ministar", "text": "Беше излишно да се задълбаваме в процедурата по освобождаването на Младен Маринов от поста на главен секретар на МВР. Това каза лидерът на „Атака“ и председател на парламентраната група на \"Обединени патриоти\" Волен Сидеров в интервю за предаването „Неделя 150“.„Попитах дали не може без подпис на този указ да гласуваме министрите, казаха, че може, но после можело да стане усложнение. По тази логика излиза, че Младен Маринов трябва цял живот да е главен секретар на МВР, ако президентът не му подпише указа за освобождаване. Можеше и без тези игри на процедурни упражнения и да не възбуждаме излишна драма между институциите, защото и без това между президентството и правителството  непрекъснато прехвърчат искри. Това не е добре и е излишно“, разясни Сидеров.По повод на отказа на Александър Манолев да оглави поста на министър на транспорта, Сидеров коментира: „При Манолев имаме атака, нападение не от сайт, не от медия, а от една политико-бизнес група, която има и сайт, но той е просто гарнитура, и която навремето слагаше министри в първия кабинет на Борисов. Този кръг в първия кабинет на Борисов наложи министрите Трайчо Трайков, Росен Плевнелиев, Симеон Дянков. Това бяха техните хора в правителството. Тук имаме една политическа опонираща групировка. Не казвам хубаво, лошо. За това, че Манолев е бил в тази фирма или в онази фирма, не е повод да подава оставка. Аз съм на мнение, че Манолев не трябваше да подава оставка, просто защото сайтът „Капитал“ е написал нещо. „Капитал“ по този начин може да управлява държавата. Нападението над Манолев беше изкуствено и клякането пред тази атака, за мен, беше грешка, защото показваш, че могат да те манипулират“.  Лидерът на „Атака“ защити и кандидатурата на главния секретар на МВР Младен Маринов за поста вътрешен министър: \"Той е човек от системата. Досега имаше доста несполучливи министри. /.../Той е минал през всички етапи на йерархията, познат от хората и познаващ самата система. Дали той е подходящ или не, е преценил премиерът. Нека той да защити неговите качества.\" Сидеров коментира и отношенията в коалицията: „Трябва да се казват различията, защото те не са в цвета в очите или в профила на лицето, а са идейни.“Той беше категоричен, че още тази седмица трябва да стане ясно как ще се явят Обединените патриоти на предстоящите евроизбори следващата година: „Няма да ги чакам следващите месеци, след което в 12 без 5 някой да извърти някакъв номер“. Утре коалиционен съвет при премиера трябва да утвърди окончателно имената: „Трябва да се обсъди дали трябва да се оттегли Манолев. Трябва да се обсъди дали е нужно и дали трябва да се подаваме на всеки един такъв удар от страна на политико-бизнес кръгове. Тогава ставаме заложници.“Според Волен Сидеров ще бъде от решаващо значение дали премиерът Бойко Борисов ще защити Виктор Орбан в Съвета на Европа: „Защото за неговото политическо бъдеще ще бъде решаващо. Ако той го разбере това, ще вземе правилното решение. Няма значение, че Полша, Чехия или Словакия също ще защитят Орбан. Важно е как ще се държи България в този момент. Аз вече дадох заявката в парламента. Надявам се да бъде на това ниво, което го изисква историческия момент“. Лидерът на „Атака“ допуска, че ако има правителствена криза, която не може да бъде разрешена е възможно да се стигне до предсрочни избори: „Всичко е възможно. Ако всеки ден от някой сайт излиза нещо и се блокира работата на кабинета, може да стигнем до избори.“", "date": "2018.09.16", "title": "Волен Сидеров: Александър Манолев не трябваше да оттегля кандидатурата си за транспортен министър"}
{"url": "https://www.novinite.bg/articles/164576/Polezni-li-sa-ostavkite-v-kabineta-za-politicheskiya-jivot-u-nas", "text": "Седмицата, която не видя новите министри, трябва да бъде внимателно анализирана от правителството в контекста на новите им предложения. Това каза заместник-председателят на ПГ на „БСП за България“ Крум Зарков в интервю за предаването „Неделя 150“.По повод на информациите за готвен \"преврат\" срещу правителството, Зарков коментира: „Не само съмнителни сайтове, но и сериозни вестници са публикували тази информация, която идва според тях от някакви служби, но това, което ме притеснява, че съмнението, че зад това може да прозира опит за предварителна делегитимация  на автентични протести, т.е. сякаш някой се опитва да направи така, че всеки протест, всеки израз на недоволство да изглежда като преврат. Това е тенденция, която наблюдаваме в последната година, в която искането на оставка е определяно като подривна дейност, всяка критика е определяна като саботьорство и по тази логика не ме учудва, че протест може да бъде определен като преврат.“Депутатът заяви, че част от народните представители на БСП се срещат директно с хората, за да им обяснят визията си за развитие на страната: „Започнахме активно да разясняваме нашата визия за България очи-очи с хората, тъй като това Народно събрание според нас е изчерпано, в него не успяваме година и половина да проведем политически разговор на нивото, на което са предизвикателствата в страната и няма никакви основания да смятаме, че това ще се промени от днес за утре.“Депутатът Тома Биков от ГЕРБ заяви, че Александър Манолев не се оттегля заради медийните провокации: „В тази ситуация трудно би управлявал това министерство и вероятно ще бъде поставен на непрестанен медиен натиск, което за всеки човек, който заема толкова тежък пост, защото министерството на транспорта е изключително тежко министерство с много проблеми и интереси, си е направил преценката.“Биков каза още, че подаването на оставки на министри поставя висок политически стандарт: „Когато се подават оставки и се поема политическа отговорност, въпреки че конкретните министри нямат вина за това, което се случи край Своге, в бъдеще всяка политическа сила, която управлява ще бъде питана дали ще подаде оставка. Не приемам аргумента, че след подаването на оставките, нищо няма да се промени. В голямата картина, може би, няма да има рязка промяна, защото това правителство управлява по силата на своята програма. В определени ситуации отборът може да се сменя. Не мисля, че се случва нещо изключително драматично и нещо, което не се е случвало. Това е част от управлението и мисля, че, ако има нещо положително в това, е, че вдига политическия стандарт.“", "date": "2018.09.16", "title": "Полезни ли са оставките в кабинета за политическия живот у нас"}
{"url": "https://www.novinite.bg/articles/164548/Elena-Joncheva-GERB-si-otivat", "text": "Имаме амбиция да посетим всяка община. Бяхме в Кресна, хората са гневни. Там жителите са 12 хиляди души и имат само 7 полицаи. Ще внесем пет законопроекта, вяроятно няма да се приемат, но все пак. Всички народни предстваители ще бъдат по избирателните си райони. Това заяви депутатът от БСП Елена Йончева. \"ГЕРБ си отива, не по наше жаление, а на хората, защото във всяка една сфера докараха България на дъното. По всички показатели бяхме по-добре по време на нашето управление. Външните инвестиции бяха с пъти повече. Искаме оставка на правителството, с оставки на министри нищо няма да стане. Така избегнаха големият върпос\", каза още тя. \"Пътувайки по тези магистрали ние плащаме данък \"живот\". Искаме да се вземат проби от АМ \"Тракия\", АМ \"Струма\" и АМ \"Люлин\". Ще покажем и колко е откраднато, и за следващите управляващи, за да може да не плащаме този кръвен данък\", завърши Елена Йончева.", "date": "2018.09.16", "title": "Елена Йончева: ГЕРБ си отиват"}
{"url": "https://www.novinite.bg/articles/164566/Borisov-razgovarya-s-ruskiya-sporten-ministar", "text": "Министър-председателят Бойко Борисов се срещна с министъра на спорта на Руската федерация Павел Колобков, който е на официално посещение в България. Двамата подчертаха дългогодишните приятелски отношения между Русия и България в сферата на спорта и бяха категорични, че двете страни ще продължат доброто си сътрудничество и в бъдеще.Българският премиер посочи, че страната ни инвестира много в спортна инфраструктура и даде за пример многофункционалните спортни сгради в София, Пловдив, Русе, Ботевград, Сливница, Шумен и други. “Вложихме 350 милиона лева и в момента разполагаме с много добра база за подготовка на спортистите”, подчерта Бойко Борисов. Той допълни, че страната ни има добри традиции в спорта и че посещенията на руския спортен министър и на президента на Международния олимпийски комитет Томас Бах са най-доброто доказателство за това, че България се справя добре в сектора.Павел Колобков приветства добрата организация на трите световни първенства, които се провеждат едновременно в България и изтъкна отличната подготовка на българския отбор по художествена гимнастика.На срещата присъстваха министърът на младежта и спорта Красен Кралев и посланикът на Русия в България Анатолий Макаров.Премиерът Борисов предаде специални поздрави на руския президент Владимир Путин. Министър-председателят покани руския спортен министър да присъства и на Световната купа по ски за мъже в България тази зима.", "date": "2018.09.16", "title": "Борисов разговаря с руския спортен министър"}
{"url": "https://www.novinite.bg/articles/164579/Antipravitelstven-protest-v-Sofiya-blokira-za-chasove-bul-Car-Osvoboditel", "text": "Антиправителственият протест пред парламента блокира за няколко часа днес следобед движението по булевард „Цар Освободител“ в София. Протестът под наслов „Оставка, съд и смяна на системата“ бе организиран в социалните мрежи.Движението по булеварда бе възстановено малко през 17 часа, след като демонстрантите взеха решение да се изтеглят в зона, която да не пречи на трафика.Полицейското присъствие в центъра на столицата остава засилено.Освен към управляващите, гневът на протестиращите е насочен и към медиите, които според тях са „продажни“. Телевизионни екипи бяха изблъскани от протестиращите зад полицейския кордон.Между протестиращите и сградата на Народното събрание имаше плътен кордон от полицаи. Протестираха няколкостотин души, но постепенно редиците им оредяха.Те настояват за оставка на правителството и промяна на модела на управление и предлагат страната да се управлява по швейцарския модел - с референдуми.Протестната акция беше обявена в социалните мрежи като протест на българите от страната и чужбина.„90 процента от българският народ живее под прага на бедността, в това число и аз. Пенсионерка съм и съвсем нормално е да се възмущавам от сегашното управление и да искам промяна“, каза една демонстрантка.„Искам като всеки българин нещата да се променят. Нещата не са добре в момента“, заяви протестиращ мъж. „Даваме сигнал на всички хора, които искат да се промени нещо, да са тук, а не в къщи“, добави друг.„За свободата се воюва. Който иска свобода, да дойде тука“, каза трети демонстрант.По-рано през деня с викове „Оставка“ и под лозунга „Не на партийните мафии, корупция и концесии“ пред паметника на Цар Освободител пред Народното събрание се събраха стотици.Речите започнаха още преди официално обявения старт на протеста от 12,00 часа. Той е с предварително обявена продължителност до 22,00 часа тази вечер.Протестът бе подкрепен от над 34 000 български граждани, живеещи в чужбина, обединени от фейсбук групата „Против геноцида на Борисов и всички досегашни управляващи мафии“.Една от водещите фигури на акцията е Емил Русанов - издател на „Будилник“ в Лондон, който обясни някои от исканията: „Пряко да се избират всички хора, които ще участват в администрацията на тази държава, както и да могат да се отзовават също, защото както си ги избрал, така и би трябвало да можеш да ги отзовеш“.Планират се протести между 12 и 22 часа, които да продължат няколко дни, включително пред български посолства в чужбина.За утре организаторите на демонстрациите готвят поход от парламента до Министерския съвет, а в сряда - протест и пред централата на ЕК в Брюксел. ", "date": "2018.09.16", "title": "Антиправителствен протест в София блокира за часове бул. „Цар Освободител“"}
