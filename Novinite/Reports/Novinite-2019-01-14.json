{"url": "https://www.novinite.bg/articles/169707/Obyaviha-datata-na-finala-na-Igra-na-tronove", "text": "\r\nВече е ясна датата на премиерата на осмия и последен сезон на кървавата сага „Игра на тронове“.\r\n\r\nОт американската кабелна телевизия НВО съчетаха старта на новите серии от криминалето „ Истински детектив“ с обявяването на финала на „Игра на тронове“.\r\nАктуалната порция епизоди за битката за Железния трон ще започне на 14 април, като по всяка вероятност при родните зрители продукцията ще акостира ден по-късно.\r\nЗаедно с обявяването на датата феновете получиха и друга изненада – още един тийзър.\r\nПреди дни се появи и първият официален трейлър, чиято премиера се състоя по време на връчването на наградите \"Златен глобус\", а след това видеото се появи в платформата YouTube. На клипа се вижда как Джон Сноу води Денерис в Уинтърфел, за да се срещне със Санса Старк. Изглежда, че Старк е готова да помогне на Денерис и да заяви:\r\n\r\nВиждат се и бойни сцени, на които присъства дракон.\r\n", "date": "2019.01.14", "title": "Обявиха датата на финала на „Игра на тронове“"}
{"url": "https://www.novinite.bg/articles/169679/Manolova-vnasya-jalba-sreshtu-cenoobrazuvaneto-na-vodata", "text": "Националният омбудсман ще внесе днес жалба в Конституционния съд във връзка с начина на формиране на цената на водата и с увеличението ѝ от началото на тази година.\r\n\r\n\r\n\r\n\r\n", "date": "2019.01.14", "title": "Манолова внася жалба срещу ценообразуването на водата"}
{"url": "https://www.novinite.bg/articles/169681/Petkova-Sazdadohme-liberaliziran-pazar-na-elektricheskata-energiya", "text": "\r\nПравителството има основен приоритет да осигури условия за българската индустрия, за да бъде тя конкурентна на международните пазари. Това заяви министърът на енергетиката Теменужка Петкова в студиото на сутрешния блок на БНТ.\r\n\r\n\r\n\r\n\r\n\r\n", "date": "2019.01.14", "title": "Петкова: Създадохме либерализиран пазар на електрическата енергия"}
{"url": "https://www.novinite.bg/articles/169684/Tatyana-Doncheva-Patriotite-da-ne-pravyat-vtora-Katunica-vav-Vojvodinovo", "text": "На патриотите се падна късата клечка да се закупи нов самолет и понеже се провалят, си намериха друг отдушник във Войводиново. Нерешаването на задачата с изтребителите, може да срути правителството. Това каза лидерът на \"Движение 21\" Татяна Дончева в ефира на БТВ.Тя коментира случаят с бития командос в пловдивското село Войводиново и бутането на незаконните ромски къщи.„Не можем от всяко село с роми да правим втора Катуница. Трябва да се замислим какво предлагаме на ромите, като възможности и работа. Вижте как живеят в Западна Европа и как се връщат. Въпросът е, имаме ли държавна политика по отношение на ромите. Патриотите да оставят Войводиново и да се занимават със самолетите, защото никой не е забравил продажбата на паспортите“, каза Дончева.„Има роми различно грамотни, различно развити и с различен бит в страната. Очевидно е, че всички трябва да бъдат вкарани в детски градини, училища, работа и това да бъде решено с ромските лидери. За да се реши проблемът с интеграцията е нужно да се заемат политици с обществена позиция и план, а не такива, които ги търсят само по време на избори“, смята Татяна Дончева.„Патриотите са царе на ракията на три морета. Патриотизмът днес е по-важен от патриотизма преди два века“, подчерта Дончева. „Всички империи имат навика да лобират люто докато не им купиш стоката. Да си купуваме самолети за въздушни нападения, ми се вижда голямо изхвърляне. Всички наоколо ни превъзхождат със жилва сила и армия. Няма нужда да се правим на велики. Ако някой си мисли, че решава въпроса, избирайки американците и заробвайки ни с години, греши. Нашите внуци ще продължат да плащат тази покупка. Освен това е много наложително военните специалисти да кажат кои са плюсовете и кои минусите при двете оферти, а не невежите в социалните мрежи“, коментира лидерът на „Движение 21“.„Третото правителството на Борисов е избрано и съществува заради удачната международна обстановка, защото големите сили имат нужда от тамагочита, на които да натискат копчето. Българският парламент е пълен с тежко контролирани хора. Българският народ не обича интелигентни хора да го управляват, затова ще плати цената си“, предупреди тя.", "date": "2019.01.14", "title": "Татяна Дончева: Патриотите  да не правят втора Катуница, във Войводиново"}
{"url": "https://www.novinite.bg/articles/169723/Prohodat-Prevala-e-otvoren-za-dvijenie-na-vsichki-MPS", "text": "\r\nПроходът „Превала“ е отворен за движение на всички МПС. Възстановено е и движението на тежкотоварни автомобили над 12 тона по път ІІ-37 Батак – Доспат, съобщиха от АПИ.\r\n\r\n\r\n\r\n\r\n\r\n", "date": "2019.01.14", "title": "Проходът „Превала“ е отворен за движение на всички МПС"}
{"url": "https://www.novinite.bg/articles/169690/Ombudsmanat-Maya-Manolova-dava-na-KS-edinnata-cena-na-vodata", "text": "Омбудсманът Мая Манолова депозира днес жалба в Конституционния съд срещу текстовете за формирането на единна цена на водата от Закона за ВиК услугите. Позицията на обществения защитник, че разпоредбата „ВиК операторите прилагат принципа на единна цена на ВиК услуга на обособената територия“ противоречи на конституционните принципи на правовата държава и дължимата от законодателя защита на потребителя.„В случая, чрез заложеното в чл. 14, ал. 2 от закона правило за определяне на единна цена на обособена територия, подходът на законодателя е неоправдан социално и небалансиран, не отчита обществения интерес и правата на потребителите на услугите и не задоволява изискването за справедливост“, пише Манолова в жалбата до КС. Становището на омбудсмана, изразявано нееднократно, е, че увеличението на цената на водата е несправедливо, защото то не води до подобрение нито на качеството на услугата, нито на качеството на водата. Гражданите, по думите й, спонсорират ВиК дружествата, които могат да си позволят загуби и течове, защото потребителите са тези, които плащат сметката.", "date": "2019.01.14", "title": "Омбудсманът Мая Манолова дава на КС „единната цена“ на водата"}
{"url": "https://www.novinite.bg/articles/169732/RZI-V-Pazardjik-ne-e-dokazan-grip-nyama-epidemiya", "text": "Регистрираната заболеваемост от грип и остри респираторни заболявания в Пазарджик към днешна дата е 178,1 на 10 000 души по данни на Инфекциозното отделение към Областната болница и на 14 лекарски практики включени в епидемиологичното наблюдение, т.е заболеваемостта е в подем, но не са достигнати епидемични стойности, съобщават от Здравната инспекция в града. Няма и лабораторни данни за циркулация на грипни вируси. Всички възрастови групи са еднакво засегнати, но по-висока заболеваемост се наблюдава при децата. Епидемиологичната обстановка остава динамична. От началото на ноември тя се проследява ежедневно. При промяна на ситуацията ще се предприемат съответните противоепидемични мерки. ", "date": "2019.01.14", "title": "РЗИ: В Пазарджик не е доказан грип, няма епидемия"}
{"url": "https://www.novinite.bg/articles/169697/Kurumbashev-Tryabva-da-napravim-koaliciya-ot-darjavi-edinomishlenici-po-otnoshenie-na-Paketa-Mobilnost", "text": "Спечелихме една много малка междинна битка сгласуването в четвъртък, като просто отложихме вземането на решение на ниво комисия. Но ако някой смята, че мачът за Пакета „Мобилнпст“ е приключен, се лъже“. Това заяви Петър Курумбашев, член на Делецията на българските социалисти в ЕП, в предаването „Тази сутрин“ по bTV. “Имаме една практика непрекъснато да отчитаме победи, без да са се случили или просто защото искаме да се снимаме и покажем – но всъщност направихме просто едно отлагане на срещата”, каза Курумбашев.  Той допълни, че предложенията, изготвени съвместно от неговия офис и Постоянното представителство на Република България в Брюксел, са били подкрепени от много негови колеги от Централна и Източна Европа и почти всички български евродепутати – 15 гласа „за“ и 30 „против“. „Т.е. ние губим при тези гласувания с 2:1. Факт е, че не минаха и основните предложения. Факт е, че и най-неприятното за нас предложение, а именно - да се прилага Директивата за командироването на работници от ден 1 - го спечелихме с 24 на 22 гласа при един въздържал се“, поясни Курумбашев. „Два пъти, така да се каже, спасяваме дузпите - един път през месец юли в пленарна зала, втори път - в четвъртък в транспортната комисия. Но не може непрекъснато да лежим на терена и да чакаме съдията да свири края на мача и да се поздравим с едно щастливо нула на нула.“ „Трябва да направим коалиция от държави единомишленици. Срещу нас стои една много сериозна коалиция от държави- т.нар. \"Пътен алианс\", в който влизат страни като Германия и Франция, които са незаобиколим фактор в ЕС. Така, както го има този съюз, ние трябва да направим същото и това е моят съвет към правителството. Не само да гледаме какво прави т.нар. \"Пътен алианс\", а просто да направим наша коалиция. Съвсем спокойно в основата на този съюз могат да бъдат Полша, Румъния и България, а в него да бъдат включени поне още 8-9 държави - като Финландия, Испания, Португалия, Ирландия, държавите от Централна и Източна Европа.  Оттук нататък решението дали тази тема влиза в пленарна зала на Европейския парламент е в ръцете на т.нар. Председателски съвет (той включва председателя на Европейския парламент и председателите на политическите групи). Въпросният съвет ще заседава този четвъртък, но не е ясно дали тази тема ще бъде част от дневния му ред, или не.“ \"Предстои да бъдат направени номинации за предстоящите избори за Европейски парламент. В БСП този процес започва от 1.02. Надявам се да получа достатъчен брой номинации и след това ще взема моето решение\", коментира Курумбашев.", "date": "2019.01.14", "title": "Курумбашев: Трябва да направим коалиция от държави единомишленици по отношение на Пакета „Мобилност“"}
{"url": "https://www.novinite.bg/articles/169699/Intelektualci-podkrepyat-Karakachanov-sreshtu-romite", "text": "Група интелектуалци написаха писмо до премиера Бойко Борисов, в което настояват той да подкрепи вицепремиера Красимир Каракачанов и да бъдат предприети мерки срещу посегателства над обикновени български граждани.Акад. Стефан Воденичаров, който също се е подписал в подкрепа на писмото, обясни в \"България сутрин\", че интелектуалците не подкрепят личността Красимир Каракачанов, а зам.-министър председателят на България.\"Каракачанов засяга една болезнена тема. Насаждането на злоба между българските граждани е ужасно. Преди една година създадохме сдружение \"Единение\", но всичко се руши. Всякакви опити за обединение биват разбивани\", сигурен е акад. Воденичаров.Според него проблемите, които са се натрупали в България в последните 30 години, нито един управник не е поискал да ги погледне и да ги реши.\"Млади необразовани хора постъпват по много отвратителни начини. Тези младежи не са възпитавани вкъщи, не са образовани, нямат трудови навици. В писмото има няколко предложения - не може да бъдат социално подкрепени хора, които не създават възпитани граждани\", категоричен бе той пред Bulgaria ON AIR.Все пак акад. Воденичаров смята, че е крайно време държавата да седне и да помисли как да бъдат решени проблемите с ромите у нас, преди положението да е станало твърде късно и необратимо.", "date": "2019.01.14", "title": "Интелектуалци подкрепят Каракачанов срещу ромите"}
{"url": "https://www.novinite.bg/articles/169730/Sled-napadenieto-s-noj-Pochina-kmetat-na-Gdansk", "text": "Кметът на полския град Гданск Павел Адамович почина днес от раните си, след като снощи бе наръган с нож на сцената от 27-годишен нападател пред стотици хора по време на благотворителен концерт, съобщи преди малко полският здравен министър, цитиран от Ройтерс. 53-годишният Адамович претърпя 5-часова операция в Университетската болница в Гданск след нападението, а тази сутрин от болницата съобщиха, че състоянието му е \"много, много сериозно\" и че той се нуждае от масивно кръвопреливане.Усилията на лекарите обаче не можаха да предотвратят трагичния изход. ", "date": "2019.01.14", "title": "След нападението с нож: Почина кметът на Гданск"}
{"url": "https://www.novinite.bg/articles/169686/Prezidentat-pomilva-2-zatvornika-oprosti-55-bona-dalgove", "text": "Дългове към държавата за 55 227 лв. е опростил президентът Румен Радев за първите 7 месеца на 2018 г. Това сочи отчетът на комисията по опрощаване на несъбираеми държавни вземания към администрацията на държавния глава. Половината от тази сума е за лихви.Опростените дългове са под 1% от тези, за които е поискана амнистия. Отказано е опрощаването на задължения за 7 525 887 лв., като и в този случай близо половината от тази сума са лихви по дълговете.Опростените дългове са за неправомерно получени добавка към пенсията от починал съпруг, пенсии, суми за помощни средства и съоръжения за медицински изделия, невнесени здравни вноски, имотни данъци и данъци за моторни превозни средства. Най-много са случаите на опростени неправилно получени майчински - 8. Има и случаи на неправилно получени целеви помощи за отопление и месечни социални помощи, пише \"Сега\".Списъкът на неопростените дългове е по-дълъг и разнообразен. Тук има и неправилно получено обезщетение за безработица, невнесен корпоративен данък, дължим ДДС, присъдено обезщетение за нанесени неимуществени вреди и разноски по дела и т.н.Правомощието да опрощава несъбираеми държавни вземания е от изключителната компетентност на президента. Той не може да го прехвърли на друг, каквато например е традицията за помилванията и за даване на българско гражданство, които държавният глава възлага на вицепрезидента. Когато постъпи молба за опрощаване, комисията проверява произхода на задължението, както и семейното, финансовото и имущественото положение и здравословното състояние на длъжника и членовете на неговото семейство и домакинство. Така се изяснява дали задължението може да бъде събрано. Ако длъжникът няма имущество, трайно безработен е, болен или възрастен, вземането се приема за несъбираемо и президентът го опрощава.ПОМИЛВАНИОще двама осъдени са помилвани в края на 2018 г. от вицепрезидента Илияна Йотова, показват данните на Президентството. Така помилваните от началото на мандата на Румен Радев са вече 10 души.Единият от новите помилвани е 26-годишен мъж с тежко онкологично заболяване. Той е осъден на 10 месеца затвор за това, че е шофирал без книжка и след употреба на наркотици. Помилван е с цялата неизтърпяна част от наказанието - 9 месеца.С 3 години от остатъка му от 6-годишна присъда е помилван и мъж, осъден за средна телесна повреда.\"Преди извършване на престъплението осъденият се е опитал да го предотврати, като се е обадил на полицейските органи, за да поиска помощ, каквато не е получил\", пише в мотивите за помилването му. От преписката става ясно, че наказанието е наложено от чуждестранен съд, като там това е възможният минимум, а в България - възможният максимум, без да има законова опция за коригиране на размера на присъдата.\"Единственият начин за проява на състрадание и милосърдие е използването на извънреден способ, какъвто е помилването, чрез който да се прояви хуманност и справедливост в конкретния случай\", пишат от комисията по помилванията.", "date": "2019.01.14", "title": "Президентът помилва 2 затворника, опрости 55 бона дългове"}
{"url": "https://www.novinite.bg/articles/169685/Dneven-horoskop-za-ponedelnik", "text": "Много добри новини се задават по пътя ви днес. Ще чуете дълго чакано \"Да\" от някого. Денят е подходящ за укрепване на сделките и разширяване на плановете ви да включите тези, на които знаете, че можете да се доверите.Днес ще се забавлявате много повече от обикновено, което може да очуди всички, ако сте залепени за бюрото или сте заети по друг начин. Трябва да успеете да накарате другите да се присъединят.Вашите отношения с други хора още са несигурни, но ви предстоят прекалено забавни неща, за да ги изживеете сами. Предложете нещо, което ще се хареса на всички хора от тази голяма компания. Забавлявайте се. Вижте повече на:", "date": "2019.01.14", "title": "Дневен хороскоп за понеделник"}
{"url": "https://www.novinite.bg/articles/169680/Trima-dushi-sa-zadarjani-za-unishtojenite-dyuni-na-kamping-Smokinya", "text": "\r\nТрима души са задържани за разрушаването на дюни в района на къмпинг \"Смокиня\". Това съобщи говорителят на главния прокурор Румяна Арнаудова в сутрешния блок на БНТ. Установени са двама багеристи, осъществили заравняването на дюните, както и поръчителят, който им е платил 1000 лв. за тези действия.\r\n\r\n\r\n\r\n\r\n", "date": "2019.01.14", "title": "Трима души са задържани за унищожените дюни  на къмпинг \"Смокиня\""}
{"url": "https://www.novinite.bg/articles/169701/Ninova-v-Smolyan-GERB-si-otivat-neka-govorim-za-badeshteto", "text": "\"Всички говорят за демографска катастрофа, за лошото състояние на здравеопазването, образованието, за ниските доходи, но никой не предлага какво да се прави, освен БСП. Още през юли миналата година отправихме своето предложение за бъдещето с Визия за България. Защото ГЕРБ са проваленото настояще- ясно е, че си отиват. Нашата цел е бъдещето. И го очертахме. Заедно с вас.\" Това заяви лидерът на БСП Корнелия Нинова пред препълнена зала на среща с обществеността на град Смолян, предават от пресцентъра на партията.Тя изтъкна, че Визия за България е обсъждана на над 500 срещи в цялата страна, с близо 1000 предложения, всеки който е искал, се е включил- учители, лекари, земеделци, инженери, строители, учени.\"Тази Визия не е писана само в кабинетите в София. Тя е дело на десетки хора. Тя е предложение на БСП, но неин съавтор е народът. Никоя друга партия не предлага такава програма и такъв начин за нейното изготвяне. Затова тя е обречена на успех\"- коментира Корнелия Нинова. Тя отбеляза, че се говори за предсрочни избори, за европейски избори, за местни избори, че се спрягат имена, редят се листи, плетат се интриги, мерят се рейтинги и никой не говори за конкретни действия за изваждане на България от дъното и подобряване на живота.\"Ние предлагаме този разговор и решения. И предизвиквам всички партии да ни последват и да го направят. Визия за България ще се превърне във визия за всеки регион. Тук съм да ви представя Визия за Родопите\" - каза председателят на БСП пред хората от Смолян.Тя изтъкна, че от процъфтяващ град, Смолян става град със затихващи функции, а областта обезлюдава най-бързо. 48% от хората са на прага на бедността. \"Имате всички природни богатства, а хората са работещи бедни. Това направиха управлението на ГЕРБ и кметът на ГЕРБ от този процъфтяващ край. Това е статуквото, но то може да бъде променено. Стига да го поискате, да не се страхувате и да бъдете бдителни да не ви подменят гласа. Те са царе на манипулациите. Ако изборите са честни, ГЕРБ не биха ги спечелили\", категорична беше Нинова. Тя уточни, че със 17 % процента подкрепа за правителството на Борисов и 8% на парламента, това управление вече няма легитимност. Последва два часа дискусия по мерките, предложени от БСП, за възраждане на Родопите.", "date": "2019.01.14", "title": "Нинова в Смолян: ГЕРБ си отиват, нека говорим за бъдещето"}
{"url": "https://www.novinite.bg/articles/169722/Protest-na-romski-organizacii-pred-Ministerskiya-savet", "text": "Ромски организации се събраха на протест пред Министерския съвет. Те настояват за публично извинение и оставка на вицепремиера Красимир Каракачанов. Поводът за недоволството са изказвания на Каракачанов по случая Войводиново.", "date": "2019.01.14", "title": "Протест на ромски организации пред Министерския съвет"}
{"url": "https://www.novinite.bg/articles/169706/Razsledvat-krajba-na-pari-ot-carkvata-v-Lyaskovec", "text": "Полицията разследва кражба на пари от църквата в Лясковец. Това съобщиха от Областна дирекция на МВР – Велико Търново. Деянието е извършено в периода 9-13 януари, чрез счупване на прозорец. На местопроизшествието е извършен оглед. По случая е започнато досъдебно производство.", "date": "2019.01.14", "title": "Разследват кражба на пари от църквата в Лясковец"}
{"url": "https://www.novinite.bg/articles/169711/18-obvineni-za-uchastie-v-narkostrukturata-Firmata-razprostranyavala-droga-v-Sofiya-porachvala-ubijstva-i-poboi", "text": "Специализираната прокуратура внесе в Специализирания наказателен съд обвинителен акт срещу 18 лица за участие в организирана престъпна група за производство и разпространение на наркотици, рекет, побои и поръчкови убийства, съобщиха от прокуратурата.Групата е била ръководена от Иван Йосифов и Петко Стоянов. Участниците в нея бяха задържани на 27 юни 2018 г. при операция на ГДБОП и Специализираната прокуратура в София и Софийска област.Според събраните по доказателства престъпната група е била създадена в началото на януари 2018 г. от Иван Йосифов и Петко Стоянов. Двамата познавали всеки от привлечените участници, както и опитът им в разпространението на наркотици. Нарекли престъпното сдружение „Фирмата“, а като негова крайна цел определили завладяването на наркопазара в София. Това наложило към основната дейност да бъдат включени и силови действия: побоища, принуда, рекет, поръчкови убийства.Участниците разпространявали наркотични вещества от цялата позната гама - марихуана, амфетамин, кокаин, хероин и екстази. Част от тях произвеждала сама – амфетамини и марихуана.Ръководителите на групата контролирали снабдяването на групата с наркотици и прекурсори, както и собственото производство, определяли начините на разпространение, подбирали хората, които да бъдат вербувани като дилъри. Те решавали и кои лица да бъдат наказвани физически и как. Двамата нерядко участвали лично в разпространението на наркотици и в наказателни акции.Непосредствено след Йосифов и Стоянов в йерархията стоял Стефан Гевгелийски, макар участието му да се изчерпвало само с указания и поръчки. От създаването на групата до днес той изтърпява присъда в Софийския затвор. Престъпната група се снабдявала с големи количества наркотични вещества (в килограми) в България, но и от чужбина, основно от Турция.Собственото производство било дислоцирано в родния град на Йосифов - Костинброд. Дилърите продавали 1 грам кокаин за 140 лева, ,1 г хероин за 100 лева, 1 г марихуана за 15-20 лева, 1 гр. амфетамин от 12 до 20 лв. според клиента и поръчаното количество. Наркотиците се предлагали под кодови наименования - марихуаната – като „долари“ или „коприва“, амфетамините - „алфа ромео“ „камък“, „сиренце“ или „ани“, кокаинът - „левове“, екстазито - „копчета“, „бонбони“ или „домино“, а хероинът – като „кафе“. Групата обичайно продавала по 1 кг марихуана дневно и между половин и 1 килограм амфетамини. Рекордът бил 10 000 таблетки екстази за денонощие.През май 2018 г. Гевгелийски възложил на Иван Йосифов и Петко Стоянов задачата да организират убийствата на двама прокурори от специализираните прокуратури и двама разследващи полицаи. Ръководителите на групата свикали среща с част от участниците, както и с други неустановени лица, на която били обсъдени начините на покушенията, на кои доверени лица може да се възложи изпълнението, какви оръжия да бъдат използвани. Йосифов и Стоянов дали указания на членове на групата да проследяват ежедневния маршрут на придвижване на поръчаните за убийство, да установяват ежедневните и обичайните им навици, както и местата, където живеят, които посещават, където обичайно паркират личните си автомобили. За тази цел били ангажирани и определени и лица, извън престъпното сдружение. Така, в условията на съучастие, като съизвършители, обвиняемите Петко Стоянов и Иван Йосифов извършили приготовление за убийство по поръчение на Стефан Гевгелийски (престъпления по чл. 117, ал.1 и ал.2, вр. чл. 20, ал.2, вр. ал.1 от НК). Предстои Специализираяният наказателен съд да насрочи разпоредително заседание по делото.", "date": "2019.01.14", "title": "18 обвинени за участие в наркоструктурата \"Фирмата\", разпространявала дрога в София, поръчвала убийства и побои"}
{"url": "https://www.novinite.bg/articles/169715/Otkriha-narkotici-v-plevenskiya-zatvor", "text": "На 12 януари към 15.00 часа в затвора в Плевен, при извършена проверка в тоалетно казанче на санитарен възел, били открити три полиетиленови опаковки, съдържащи бяло прахообразно вещество, и станиол кристализирало кафяво вещество. Предстои назначаване на химико-физична експертиза, информираха от пресцентъра на МВР. Местопроизшествието е посетено от разследващ полицай и експерт. Уведомен е дежурен прокурор при Районна прокуратура - Плевен за престъпление по чл. 354 а, ал.3 от НК. Образувано е досъдебно производство.", "date": "2019.01.14", "title": "Откриха наркотици в плевенския затвор"}
{"url": "https://www.novinite.bg/articles/169728/Sled-razoravaneto-na-dyunite-Porachitelyat-na-svoboda-sreshtu-10-000", "text": "Собственикът на авторемонтна работилница Иван Нончев /на 46 г./ от Бургас, задържан и обвинен за поръчител на опустошаването на дюните в къмпинг „Смокиня“, е пуснат на свобода срещу парична гаранция от 10 000 лева. 24-годишният багерист Манол Пазвантов от Созопол, разорал пясъчните образования, също вече е освободен, но срещу 2 000 лева гаранция. Това съобщи на брифинг Апелативният прокурор на Бургас Любомир Петров.Срещу двамата е повдигнато обвинение за унищожаване на природна забележителност, за което законът предвижда до 3 години лишаване от свобода или пробация. \"На мен ми прави впечатление, че наказанието е изключително ниско. Но законът е такъв\", каза Петров.Третият задържан се оказа 18-годишен младеж - ученик от Созопол, спътник на багериста, който обаче реално не е участвал във вандалщината и в момента е възлов свидетел в разследването.Нончев се е афиширал като човек, който притежава този парцел и твърдял, че е собственик на караваната. Дюните обаче му пречели на гледката към морето. Затова наел багериста с уговорката, че теренът е негов и проблеми няма да има.Скандалът се разрази в петък, след като в социалните мрежи се появиха снимки на разорани от тежки машини природни забележителности. дюниТри институции започнаха незабавна проверка по случая - екоинспекция, полиция и прокуратура.„Разораването на дюните е станало в следобедните часове в петък, не можем да установим очевидци. От петък до неделя нямахме нито един сигнал някой да е видял багери”, посочи шефът на Областната дирекция на МВР - Бургас комисар Калоянов. И допълни, че до следите на поръчителя и извършителя се е стигнало, благодарение на работата на полицията и след многобройни разговори с местното население.„Нончев не се признава за виновен. Не можем да приемем обяснения от типа: „Не знаех, че това е защитена територия”, заяви Любомир Петров.дюниДюните в този район са обявени за защитени от закона още през 1984 г. Има данни, че част от пясъчните образования са разположени върху плажната ивица, други - попадат в частни имоти, но това не означава, че могат да бъдат разрушавани. Дюните са изключителна държавна собственост, подчерта той. ", "date": "2019.01.14", "title": "След разораването на дюните: Поръчителят на свобода срещу 10 000"}
{"url": "https://www.novinite.bg/articles/169726/Protest-v-Plovdiv-sreshtu-uvelichenieto-na-toka-za-industriyata", "text": "Протест в Пловдив срещу увеличението на тока за индустрията. Стотици собственици на фирми и техни служители се събраха в знак на недоволство.Опасенията им са, че това увеличение ще доведе до повишаване на цените на всички стоки, а бизнесът ще трябва да съкращава персонал.", "date": "2019.01.14", "title": "Протест в Пловдив срещу увеличението на тока за индустрията"}
{"url": "https://www.novinite.bg/articles/169718/Bandata-na-Josko-Kostinbrodskiya-na-sad-gotvela-ubijstvo-na-prokurori-i-policai", "text": "Специализираната прокуратура предаде на съд 18-те участници в групата за наркотици на Иван Йосифов-Йоско Костинбродския, извършила приготовление за убийство на прокурори и полицаи, съобщават от прокуратурата.Групата е била ръководена от Иван Йосифов и Петко Стоянов, участниците в нея бяха задържани на 27 юни 2018 г. при операция на ГДБОП и Специализираната прокуратура в София и Софийска област.Според събраните по доказателства престъпната тя е била създадена в началото на януари 2018 г. от Иван Йосифов и Петко Стоянов. Двамата познавали всеки от привлечените участници, както и опита им в разпространението на наркотици. Нарекли престъпното сдружение „Фирмата“, а като негова крайна цел определили завладяването на наркопазара в София.Това наложило към основната дейност да бъдат включени и силови действия: побоища, принуда, рекет, поръчкови убийства. Участниците разпространявани наркотични вещества от цялата позната гама - марихуана, амфетамин, кокаин, хероин и екстази. Част от тях произвеждала сама – амфетамини и марихуана.Ръководителите на групата контролирали снабдяването на групата с наркотици и прекурсори, както и собственото производство, определяли начините на разпространение, подбирали хората, които да бъдат вербувани като дилъри. Те решавали и кои лица да бъдат наказвани физически и как. Двамата нерядко участвали лично в разпространението на наркотици и в наказателни акции. Непосредствено след Йосифов и Стоянов в йерархията стоял Стефан Гевгелийски, макар участието му да се изчерпвало само с указания и поръчки. От създаването на групата до днес той изтърпява присъда вСофийския затвор.Престъпната група се снабдявала с големи количества наркотични вещества (в килограми) в България, но и от чужбина, основно от Турция. Собственото производство било дислоцирано в родния град на Йосифов - Костинброд.Дилърите продавали 1 грам кокаин за 140 лева, ,1 г хероин за 100 лева, 1 г марихуана за 15-20 лева, 1 гр. амфетамин от 12 до 20 лв. според клиента и поръчаното количество. Наркотиците се предлагали под кодови наименования - марихуаната – като „долари“ или „коприва“, амфетамините - „алфа ромео“„камък“, „сиренце“ или „ани“, кокаинът - „левове“, екстазито - „копчета“, „бонбони“ или „домино“, а хероинът – като „кафе“. Групата обичайно продавала по 1 кг марихуана дневно и между половин и 1 килограм амфетамини. Рекордът бил 10 000 таблетки екстази за денонощие.През май 2018 г. Гевгелийски възложил на Иван Йосифов и Петко Стоянов задачата да организират убийствата на двама прокурори от специализираните прокуратури и двама разследващи полицаи.Ръководителите на групата свикали среща с част от участниците, както и с други неустановени лица, на която били обсъдени начините на покушенията, на кои доверени лица може да се възложи изпълнението, какви оръжия да бъдат използвани. Йосифов и Стоянов дали указания на членове на групата да проследяват ежедневния маршрут на придвижване на поръчаните за убийство, да установяват ежедневните и обичайните им навици, както и местата, където живеят, които посещават, където обичайно паркират личните си автомобили.За тази цел били ангажирани и определени и лица, извън престъпното сдружение.Предстои Специализираяният наказателен съд да насрочи разпоредително заседание по делото.", "date": "2019.01.14", "title": "Бандата на Йоско Костинбродския на съд - готвела убийство на прокурори и полицаи"}
{"url": "https://www.novinite.bg/articles/169696/Mej-smyata-za-vazmojna-otmyanata-na-Brekzit", "text": "\r\nБританският премиер Тереза Мей прави последни усилия да убеди парламента да подкрепи договорената от нея сделка с ЕС, писа Би Би Си.\r\n\r\nТя ще произнесе реч пред пред парламента, в която ще обясни за пореден път необходимостта от подкрепа на сделката. Мей предупреждава, че ако не се изпълни волятата на народа за резултатите от референдума, това ще доведе до огромни щети на политиците.\r\n\"Всички ние имаме задължението да приложим на дело резултата от референдумът. В противен случай това ще навреди катастрофално на доверието на народа в демократичния процес и в политиците му\", се очаква да каже Мей съгласно предварително разпространените от канцеларията й извадки от речта.\r\nАко споразумението не бъде прието, Великобритания рискува да напусне ЕС на 29 март без споразумение - сценарий, от който се опасяват икономическите среди - или, което е по-вероятно, изобщо да не напусне блока, смята Мей.\r\n\"Както видяхме през последните седмици, някои в Уестминстър (парламента) биха искали да отложат или дори да спрат Брекзита и използват всички възможни средства да го постигнат\", се казва в публикуваните откъси.\r\nВ същото време над 100 депутати от Европейския парламент се обърнаха с отворено писмо към гражданите на Великобритания, с което ги призовават да се откажат от Брекзит, предаде Дойче веле.\r\n\"Заради бъдещите поколения ви молим да преосмислите излизането от ЕС\", се казва в проекта на посланието, цитирано от медийната група Funke Mediengruppe.\r\nПредстои то да бъде публикувано във Великобритания непосредствено преди вота по Брекзит в британския парламент.\r\nЕвродепутатите уверяват, че при отмяна на решението за напускане на ЕС, те са готови да си партнират с британците за \"реформиране и подобряване на ЕС\".\r\n\"Искаме да изпратим сигнал към народа, също и към Камарата на общините и да им кажем: ако британците решат да останат, това ще бъде посрещнато с радост\", коментира евродепутатът от ХДС Петер Лизе, който е сред подписалите посланието.\r\n", "date": "2019.01.14", "title": "Мей смята за възможна отмяната на Брекзит"}
{"url": "https://www.novinite.bg/articles/169682/Parvo-zasedanie-po-deloto-sreshtu-bivshiya-direktor-na-NDK", "text": "Първото заседание по делото срещу бившия директор на НДК Мирослав Боршош и бившия председател на съвета на директорите Валентин Кръстев трябва да се проведе в понеделник в Софийския градски съд.Боршош е обвинен в длъжностно присвояване в особено големи размери, умишлена безстопанственост и сключване на множество неизгодни сделки.Обвиненията срещу Валентин Кръстев включват принуда чрез заплаха на трима служители на НДК, отговарящи за обществената поръчка по ремонта на двореца.", "date": "2019.01.14", "title": "Първо заседание по делото срещу бившия директор на НДК"}
{"url": "https://www.novinite.bg/articles/169694/Vzriv-na-gaz-v-Rusiya", "text": "Поне един човек е загинал, а други шестима са в неизвестност след експлозия на газ в жилищна сграда в Ростовска област. Това съобщиха от пресслужбата на руското министерство на извънредните ситуации, предаде БГНЕС.\"Седем души бяха спасени, шестима може би все още са под руините, един човек беше убит, той бе намерен на деветия етаж\", каза говорителят на министерството.В четирите разрушени апартамента са живеели общо 14 души. В сградата има 72 апартамента, около 140 човека са били евакуирани.За експлозията е съобщено около 06:18 ч. московско време. Продължава спасителната акция, в която участват почти 120 души и 35 единици оборудване.„Щети от експлозията има на два апартамента на осмия, както и два на деветия етаж“, съобщиха от пожарната.", "date": "2019.01.14", "title": "Взрив на газ в Русия"}
{"url": "https://www.novinite.bg/articles/169724/Grackite-fermeri-izlizat-na-protest", "text": "Земеделските производители ще изкарат тракторите си по големите пътища в Гърция на 28 януари, за да протестират срещу въздействието на мерките за строги икономии върху доходите им. Те настояват за данъчни облекчения, за възстановяване на отменените им обезщетения и защита за задлъжнелите собственици, съобщава електронното издание на гръцкия вестник Kathimerini. Решението за действие бе взето на среща в Серес на фермери от цяла Северна Гърция. Земеделските производители от Пелопонес и Централна Гърция ще се срещнат следващата седмица и се очаква да се присъединят към протеста. Земеделските производители искат още правителството да намали нарастващите им производствени разходи, като се откаже от данъците върху петрола, да намали разходите за електроенергия и да премахне ДДС-то върху селскостопанската техника и доставки. Не се привежда информация за това кои участъци ще бъдат блокирани заради протестите и дали те ще засегнат движението от и за България.", "date": "2019.01.14", "title": "Гръцките фермери излизат на протест"}
{"url": "https://www.novinite.bg/articles/169725/Gardian-ES-se-gotvi-da-otloji-Brekzit-naj-malko-do-yuli", "text": "Европейският съюз се готви да отложи Брекзита най-малко до юли, след като е стигнал до извода, че Тереза Мей няма да успее да прокара своето споразумение през парламента, предполага лондонският в. Гардиън.Имайки предвид вътрешната опозиция срещу премиера, сега Брюксел смята за малко вероятно да бъде спазен крайният срок 29 март за напускане на ЕС и очаква да получи през следващите седмици молба от Лондон за отсрочването на член 50 (за излизане на държава-членка от блока). Когато бъде получена молбата на Обединеното кралство, се очаква председателят на Европейския съвет Доналд Туск да свика специална среща на върха на съюза за отлагане на датата на Брекзит. Представители на ЕС казаха, че това с колко ще бъде удължен преговорният период, разрешен от член 50, ще се реши в зависимост от основанията за отлагане, които ще представи Мей. Едно техническо удължаване до юли вероятно е първата стъпка, с която на Мей ще бъде дадено допълнително време за преразглеждане и ратификация на настоящата сделка, след като \"Даунинг стрийт\" 10 получи ясна представа какво ще поиска мнозинството в Камарата на общините. \"Ако министър-председателят оцелее и ни информира, че се нуждае от повече време, за да спечели целия парламент за сделката, ще бъде предложено техническо удължаване до юли\", каза представител на ЕС.Високопоставени източници от Брюксел казаха, че на по-късна дата може да бъде предложено следващо, по-продължително удължаване, ако евентуално бъдат насрочени парламентарни избори или втори референдум, въпреки че предстоящите праз май избори за Европейски парламент може да създадат трудности. Дипломат от ЕС каза: Първата сесия на парламента е през юли. Трябва да има евродепутати от Обединеното кралство, ако то е още страна членка. Обаче в ЕС нещата не са черно-бели.Днес Европейската комисия публикува писмо, с което дава нови уверения за временния статут на ирландската граница с надежда да спечели някои членове на Камарата на общините за сделката, но представители на Брюксел имат скромни очаквания (долната камара на парламента в Лондон).Държавните и правителствените ръководители заявиха на последната си среща на върха, че споразумението за напускане и спорният предпазен механизъм за ирландската граница (който според голям брой депутати консерватори ще вкара за постоянно Обединеното кралство в капана на митническия съюз на ЕС) не подлежат на промяна и нова интерпретация.Източници в Брюксел обаче твърдят, че само ще слушат и ще следват насоките на Мей за следващите си стъпки, ако тя понесе тежко поражение, както се очаква. В рамките на три парламентарни работни дни след вота премиерът трябва да направи пред парламента изявление за следващите си ходове. Представители на ЕС смятат, че каквото и да стане, вероятно ще се наложи удължаване на двегодишния преговорен период. До такова заключение стига и прогнозата на водещ анализатор на риска \"Икономист интелиджънс юнит\" (ИИЮ), която бе публикувана днес.Даниел Хараламбъс, анализатор за Великобритания, казва: Наистина не остана време и сме на етап, в който Брекзитът ще настъпи през март само ако, колкото и да е невероятно, парламентът одобри на 15 януари сделката на Мей, или ако подкрепи напускане без сделка. При всички други варианти правителството ще трябва да си спечели още време и ние смятаме, че ЕС ще бъде склонен да го отпусне, за да избегне катастрофална ситуация.В неделя министърът за Брекзит Стивън Баркли твърдо заяви, че има известна промяна и увеличаване на подкрепата от страна на депутати за сделката на Мей, като намекна, че при провал на вота премиерът ще се съобрази с насоките от парламента за това какво биха подкрепили депутатите. \"Страната има право да знае какво отстояват членовете на парламента, а не само против какво са и е важно Камарата да заеме позиция за това какво може да подкрепи\", каза Баркли. През миналата седмица представители на ЕС бързо отрекоха съобщенията, че вече били започнали дискусии с Великобритания за удължаването на влизането в сила на член 50. \"Със сигурност напоследък британците не са говорили за това\", каза един представител. \"Ако не друго, най-малко за това им се говори сега\", допълни тойСъздава се впечатление, че ЕС ще отговори великодушно и даже ще предоговори условията в споразумението за напускане, в случай че Мей рязко промени курса и приеме постоянен митнически съюз, за да прокара сделката в парламента. Официален представител каза, че отказът на лидерите от 27-те на срещата им през декември да дадат на Мей 2021 г. като краен срок за приключване на преговорите за бъдещите търговски отношения се е базирал на убеждението, че тя има още какво да предложи, за да мине сделката в парламента. \"Лидерите са много по-хитри, отколкото си мислят хората - виждат какво става в Обединеното кралство; и те не бяха убедени, че е възможно бързо да се постигне търговско споразумение, защото британското правителство не казва ясно какво иска\", каза представителят.Муджтаба Рахман, бивш ковчежник на комисията и шеф на рисковата консултантска група \"Европа за Евразия\", каза: Смятаме, че ЕС ще пожелае да се върне към споразумението за излизане и да преосмисли предпазния механизъм за Ирландия, в случай че Великобритания може да достигне до вдъхваща доверие позиция, за която лидерите сметнат, че ще доведе до безпроблемно напускане. Ако например позицията на Обединеното кралство еволюира към постоянен митнически съюз, това може да промени динамиката на мисленето за предпазния механизъм.", "date": "2019.01.14", "title": "\"Гардиън\": ЕС се готви да отложи Брекзит най-малко до юли"}
{"url": "https://www.novinite.bg/articles/169671/Oblachno-s-prevealyavaniya-ot-snyag-shte-e-vremeto-dnes", "text": "Днес, започналото от северозапад увеличение на облачността ще продължи и бързо ще обхване страната. На отделни места в планинските райони на Западна България ще превали слаб сняг, а преди обяд на изолирани места в Северозападна България ще превали дъжд и при отрицателни приземни температури ще има условия за поледици. За кратко югозападен, вятърът бързо ще се ориентира отново от запад, до вечерта от северозапад и с него ще започне ново студено нахлуване. Максималните температури ще са между 2° и 7°.Над планините ще е предимно облачно. В масивите от Западна България ще превали слаб сняг. Ще духа умерен и временно силен вятър от запад-северозапад. Максималната температура на височина 1200 метра ще е около 0°, на 2000 метра - около минус 7°.", "date": "2019.01.14", "title": "Облачно с превеалявания от сняг ще е времето днес"}
{"url": "https://www.novinite.bg/articles/169678/Cvetan-Cvetanov-otnosno-izbora-na-samoleti--Tova-e-vazmojno-naj-prozrachnata-procedura", "text": "„Това е възможно най-прозрачната процедура”. Това заяви в предаването „Здравей, България” лидерът на ПГ на ГЕРБ Цветан Цветанов относно избора на самолети за бойната ни авиация.„Има работна група, има доклад, има решение на Министерския съвет, ще има дебат в парламента, с което ще може да се даде мандат на правителството, за да направи така, че цената, която е предложена в момента, да бъде намалена. Имаме едно решение за избор на самолет. Парламентът ще даде мандат, за да може правителството да мине през процедурата”, заяви още Цветанов.   „Всяко решение за инвестиционен разход, на която и да е държава в ЕС или членка на НАТО, винаги накрая е политическо решение”, заяви още Цветанов.„Имаме самолет, който се предлага, но той има цялата конфигурация и цялото снаряжение, така че да помогне за въоръжението на нашата държава. В десет държави е на въоръжение Ф-16 и само в две – Грипен”, коментира още Цветанов.„Ако отидем в посока на Грипен нали знаете, че трябва да има трета страна, от която да закупим съответното снаряжение. Никой не говори в момента дали парите трябва да са повече или по-малко, а говорим за техническото снаряжение”, уточни той.Цветанов отхвърли да има външнополитически натиск.„В момента има сблъсък на прозрачността на решението, което взема Кабинетът, и едно решение, което бе взето на тъмно от правителството, назначено от Румен Радев. Защо президентът и назначеното от него правителство дадоха толкова силен приоритет на това решение? Това беше служебен кабинет” коментира още Цветанов.", "date": "2019.01.14", "title": "Цветан Цветанов относно избора на самолети : Това е възможно най-прозрачната процедура"}
{"url": "https://www.novinite.bg/articles/169672/Prevantivna-obrabotka-na-patnite-nastilki-v-Sofiya", "text": "Заради ниските температури пътните настилки се обработват превантивно срещу заледяване, съобщават от Столична община. Дирекция „Аварийна помощ и превенция” заедно със Столичния инспекторат правят обходи и следят обстановката в столицата.  Опесъчени са пътищата Драгалевци – Алеко и Бояна – Златни мостове в планината Витоша. Няма забавяне и промяна в маршрута на обществения транспорт. Общо 158 души без дом са настанени в Кризисните центрове в общината.  Те работят по 24 часа заради студеното време.   Гражданите могат да подават сигнали на тел. 070017310 или на 112, ако видят човек на улицата, пише ", "date": "2019.01.14", "title": "Превантивна обработка на пътните настилки в София"}
{"url": "https://www.novinite.bg/articles/169675/Zabranyavat-parkiraneto-po-ul-Graf-Ignatiev-v-nachaloto-na-sledvashtiya-mesec", "text": "Забранява се влизането, престоят и паркирането на пътни превозни средства /ППС/, както следва:От 08.12.2018 г. до 10.02.2019 г. по:При изпълнение на СМР да се осигури пешеходна проходимост в зоната на строителните прощадки, с широчина минимум от 1.5м.От 08.12.2018 г. до 21.12.2018 г. по:\"Център за градска мобилност\" ЕАД закрива местата за почасово платено паркиране за времето и мястото посочени по-горе.", "date": "2019.01.14", "title": "Забраняват паркирането по ул. \"Граф Игнатиев\" в началото на следващия месец"}
{"url": "https://www.novinite.bg/articles/169673/Promenyat-priema-za-yasli-na-deca-na-studenti", "text": "Повече точки при прием в столичните самостоятелни ясли ще получават децата на работещи родители и студенти. Това предвиждат промени в правилата за прием в яслите, внесени за обсъждане от зам.-кмета на София Дончо Барбалов и председателя на комисията по здравеопазване в Столичния общински съвет д-р Веселин Милев. В момента децата на работещите и студентите в софийските ВУЗ-ове получават по една точка, а промените предвиждат да се дават вече по 2 точки. Планират приема на деца със специални образователни потребности, или хронични заболявания също да бъде затегнат. Те ще бъдат до 3 в яслена група, вмезсо както до сега до 5. Задължение на директорите ще бъде всяка седмица да обябяват свободните места по време на класиранията. В срок от три дни ще трябва да с еотбелязва отписването на децата в Информационната система  за обслужване на детските заведения.  Двамата вносители на доклада предлагат и нови идеи. Първата е в срок от 5 години да се съхраняват документите на децата които родителите представят в яслите при записване. Ще бъде създадена и група, която да следи за проблеми свързани с дейността на общинските самостоятелни ясли със заповед на столичния кмет Йорданка Фандъкова.  Заместник-кметът по образование Тодор Чобанов е внесъл в общинския съвет доклад с предложение за увеличаване на броя на децата в яслените групи в общинските детски градини, който се очаква да бъде гласуван този четвъртък на 17 януари, пише ", "date": "2019.01.14", "title": "Променят приема за ясли на деца на студенти"}
{"url": "https://www.novinite.bg/articles/169727/Debatat-za-vota-na-doverie-za-kabineta-Cipras-zapochva-utre", "text": "\r\nДебатите по поискания от гръцкото правителство вот на доверие ще започнат утре в 10.00 часа и ще завършат в сряда.\r\n\r\n\r\n\r\n\r\n\r\n\r\n", "date": "2019.01.14", "title": "Дебатът за вота на доверие за кабинета \"Ципрас\" започва утре"}
{"url": "https://www.novinite.bg/articles/169734/Gripna-epidemiya-v-nyakolko-oblasti-na-stranata", "text": "Грипна епидемия е обявена за област Стара Загора. Тя влиза в сила от утре, а от сряда се спират и учебните занятия в региона за три дни, съобщиха от Регионалната здравна инспекция. През последната седмица в област Стара Загора се отчита рязко повишаване на респираторните заболявания, като стойностите са близко до епидемичните, обясни доктор Таня Перчемлиева от РЗИ:\"Ежедневно регистрирахме по 60-65 респираторни заболявания. В област Стара Загора през последната седмица са регистрирани 264.84 на десет хиляди население, което е близо до 300 за максималната граница за обявяване на грипна епидемия в областта\".За да се спре разпространението на грипните простудни заболявания, от утре се ограничават провеждането на профилактични и планови действия в лечебните заведения, детските и женски консултации, ваксинациите и свижданията в болниците.Грипна епидемия е обявена от утре и в област Силистра. Училищата засега ще продължат да работят. Броят на болните от остри респираторни заболявания и грип в Силистренско е 329 на десет хиляди, показват данните на РЗИ, събрани от личните лекари в областта, съобщи директорът доктор Теодора Начева. Самолечението не е препоръчително, каза доктор Начева и допълни.\"Когато става дума за грипна  инфекция, аз не бих казала, че трябва да иска пациентът да си помогне сам, защото никой не знае как ще се развие инфекцията и какви възможности и усложнения могат да се получат\".Антибиотиците не помагат при грип, а антивирусните препарати трябва да се изпишат от лекар, предупреди още директорът на Силистренската здравна инспекция.Обявиха грипна епидемия за цялата Бургаска област. Учебните занятия ще бъдат спрени от утре до петък, 18-и януари, стана ясно след заседание на областния епидемиологичен щаб. Няма основание за обявяване на грипна епидемия във Варна и областта, данните показват, че заболелите са 129 на 10 000 души, което е под средната стойност за страната – 148 на 10 000. Директорът на РЗИ-Варна д-р Дочка Михайлова каза, че най-много болни има във възрастовата група над 65 години, на второ място са хората от 30 до 64 години, най-малко са заболелите деца и ученици. В началото на следващата седмица ще станат известни новите резултати за болните от грип, при увеличена заболеваемост в някои от учебните заведения е възможно да бъде обявена грипна ваканция само за конкретното училище, допълни д-р Михайлова. Ямбол е на прага на грипна епидемия. Само за седмица броят на заболелите от простудни заболявания в областта е драстично увеличен. Броят на заболелите от остри респираторни заболявания за няколко дни е достигнал 217 на 10 000 души и това са стойностите за предепидемиологична ситуация, информира директорът на РЗИ Ямбол д-р Лиляна Генчева.Засега най-голяма е заболеваемостта на групата от 0 до 4, следвана от групата от 5 до 14 години и от 30 до 64. Ако броят на болните продължи да расте, в четвъртък ще заседава Kомисията за борба с грипа, за да набележи мерки срещу разпространението. Грипна епидемия в Ямбол се обявява при заболеваемост от 358 болни на 10 000 души население.", "date": "2019.01.14", "title": "Грипна епидемия в няколко области на страната"}
{"url": "https://www.novinite.bg/articles/169677/Jitelite-na-Vojvodinovo-prekratyavat-vremenno-protestite", "text": "Жителите на Войводиново прекратяват временно протестните си действия, за да изчакат да изтече законовият срок, в който собствениците на по-масивни постройки имат право да обжалват събарянето им.В същото време днес на протест пред Министерския съвет излизат ромски организации, които ще настояват за публично извинение и оставка на вицепремиера Красимир Каракачанов. Поводът за недоволството са изказвания на Каракачанов по случая Войводиново, с които според тях „всяват етническа омраза”.", "date": "2019.01.14", "title": "Жителите на Войводиново прекратяват временно протестите"}
{"url": "https://www.novinite.bg/articles/169683/Romi-se-sabirat-pod-prozorcite-na-vlastta-sreshtu-Karakachanov", "text": "Търпението ни се изчерпва. Това заяви пред БНР Лиляна Ковачева, един от организаторите на днешния протест, провокиран от думите на Красимир Каракачанов във Войводиново. Тя е и сред хората, подали жалба срещу вицепремиера за изказването му.„За мен не е толкова важна бройката на протеста, важна е подкрепата. Електронната петиция, която пуснахме, само за 2 дни събра над 1100 подписа. Тя е подкрепена и от много българи, които осъждат такъв изказ и поведение на политик, което е добър знак, че хората узряват. Петицията ще бъде адресирана до премиер, президент, омбудсман и до главния прокурор. Много роми извън страната застават зад нас и ни подкрепят. Разбрах от социалните мрежи, че пред българските посолства в Белгия и в Лондон в петък ще има също реакция на хора срещу този акт на вицепремиера“, коментира тя.Ковачева бе категорична, че протестът им не е организиран от фондации или партии, не се раздават пари и няма организиран транспорт. Протестът е заради недоволството на гражданите, подчерта тя и добави: „Това показва едно зряло гражданско общество сред ромската общност“.Протестиращите ще потърсят отговорност от Каракачанов и заради „незаконното бутане на незаконни къщи посред зима“: „На въпрос – къде ще отидат тези хора, той отговаря „Вземете си ги вкъщи“. Смятате ли, че това е достоен отговор на един вицепремиер, който е държавник на всички граждани, а не на определени групи. Това негово поведение доведе до подклаждане на етническо напрежение“. Ковачева призова хората да не се поддават на такива провокации и да се изправят едни срещу други. Според нея така се измества вниманието от важни въпроси от дневния ред на страната.„Искаме нашите политици да ни приемат като граждани и да имат сериозно отношение, а не да подклаждат и да развяват етническата карта винаги преди избори. Хората вече не са толкова наивни, за да се хващат за всяка дума“, отбеляза още Лиляна Ковачева.Според нея проблемите трябва да се решават от ромите и институциите заедно.", "date": "2019.01.14", "title": "Роми се събират под прозорците на властта срещу Каракачанов"}
{"url": "https://www.novinite.bg/articles/169687/MVR-Vremenno-ne-se-izvarshvat-administrativni-uslugi-svarzani-s-izdavane-na-lichni-dokumenti", "text": "Временно не се извършват административни услуги, свързани с издаване на лични документи, в това число и свидетелства за управление на моторни превозни средства, съобщиха от пресцентъра на МВР. Причината е възникнал тази сутрин технически проблем в информационната система за издаване на документи за самоличност. От МВР уверяват, че се работи по отстраняване на проблема.", "date": "2019.01.14", "title": "МВР: Временно не се извършват административни услуги, свързани с издаване на лични документи"}
{"url": "https://www.novinite.bg/articles/169692/Maj-pochina-v-krizisniya-centar-v-Sofiya", "text": "Мъж е починал в Кризисния център за бездомни през изминалото денонощие, човекът е пристигнал в много тежко състояние, съобщи Йорданка Темелкова - директор на Кризисния център за настаняване на бездомни хора в столичния ж.к. „Захарна фабрика“.Темелкова обясни, че причината за смъртта все още не е ясна, а лекарските екипи все още са в центъра. Йорданка Темелкова уточни, че 158 души са нощували през изминалото денонощие в Кризисния център за настаняване на бездомни хора в ж.к. „Захарна фабрика“.В студените почивните дни в центъра е имало много хора, които са останали на топло целия ден.", "date": "2019.01.14", "title": "Мъж почина в кризисния център в София"}
{"url": "https://www.novinite.bg/articles/169693/Gardian-Brekzit-palni-balgarskite-kurorti", "text": "Една страна започва да получава дивиденти от Брекзит и това е България, пише британският в. \"Гардиън\". Според изданието Брекзит води до изненадващо засилване на потока на британски туристи в български курорти.\r\nБритански семейства търсят алтернативни туристически дестинации, затова все повече правят резервации в курорти в югоизточна Европа.\r\nПричина за това е, че традиционно популярните сред британските туристи места в еврозоната са станали по-скъпи, след като лирата рязко спадна спрямо еврото от вота за Брекзит през 2016 г. \r\nСега британските семейства обмислят начини за действие срещу бъдещи колебания на курса на лирата в случай на липса на споразумение за Брекзит.\r\nПо време на най-натоварените сезони за резервации през годината туристически агенции съобщават, че все повече хора избират варианта за ол инклузив сделки, където има по-изгодни цени за храна, напитки и настаняване.\r\nБългария, евтина дестинация както за онези, които търсят слънце, така и за онези, които търсят ски писти, извлича ползи от нестабилността на валутата.\r\nАсоциацията на британските туристически агенти съобщава за увеличаване с почти една трета на броя на резервациите за ваканция в страната за настоящата година в сравнение с 2018 г. През 2018 г. резервациите също са били повече в сравнение с предходната година.\r\n", "date": "2019.01.14", "title": "Гардиън: Брекзит пълни българските курорти"}
{"url": "https://www.novinite.bg/articles/169733/139-polojitelni-probi-za-trihineloza-pri-divi-svine-otchete-BAHB-za-2018-a", "text": "От началото на 2018 г. досега са установени 139 положителни проби за трихинелоза при диви свине. Има тенденция на увеличаване на заразата, отчитат от Агенцията по храните и препоръчват сериозни ограничителни мерки. Заради зачестилите случаи, при които хората се заразяват с трихинелоза след консумация на месо от диви свине, от Агенцията по храните съветват ловците да изпращат проби за изследване от всяко отстреляно диво прасе и да не консумират месото преди излизането на лабораторните резултати. Хората трябва да знаят, че дори и при домашни условия прасетата могат да бъдат заразени с трихинелоза. Агенцията съветва всеки, който коли животно за лична консумация, също да носи проба за анализ, преди да го предлага за консумация на семеството си. Потребителите могат да бъдат спокойни, че месото, пуснато за продажба в търговската мрежа, задължително е преминало ветеринарно-медицински контрол и е безопасно. Пазаруването от нерегламентирани производители и търговци, включително и онлайн обаче е много рисково, предупреждават експертите.", "date": "2019.01.14", "title": "139 положителни проби за трихинелоза при диви свине отчете БАХБ за 2018-а"}
{"url": "https://www.novinite.bg/articles/169689/Dnes-e-Bango-Vasil-ciganska-nova-godina", "text": "Банго Васил, Банго Васили, Банго Василий (Васильовден), наричан още Василица, е най-големият празник на ромите. Това е ромската Нова година.Традиционно ромският празник се празнува три дни – от 13-и до 15-и януари. 14-и януари обаче е най-важният ден, тогава от най-голямо значение е първият гост в къщата. Смята се, че какъвто човек прекрачи пръв прага на дома, такава ще бъде и цялата Нова година.Василица се отбелязва като начало на Новата година от много ромски групи в България, а от няколко години и като ден на ромската култура. Празнуването на Василица е свързано с легенда, че Свети Васил, застъпник и защитник на ромите, възстановява моста, по който преминавали ромите, след като този мост бил разрушен от Дявола и по този начин ги спасил.Вечерта на 13-ти срещу 14-ти януари се повтарят християнските ритуали на Бъдни вечер – цялото семейство се събира вкъщи, майката готви птица с ориз или с кисело зеле. Докато я приготвя, мълчи. Във всяка къща се точат баници, баклави, младите жени чистят къщата и лъскат съдовете, всичко трябва да блести от чистота. Правят и сарми. Когато всичко е готово, слагат трапезата на пода в средата на стаята, и нареждат хляба и гозбите. Запалват свещи, по-младите целуват ръка на по-възрастните и искат прошка. Стопанинът разчупва питката, в която има златна пара, пазена и предавана от баща на първородния син. Чак тогава сядат около трапезата. Ядат, пият, играят, веселят се.Посред нощ пристига Банго Васил, който е пътувал три дни и се е борил големи трудности по пътя. Затова е ранен, брадясал, уморен. Той е обикновено едър, гласовит, сръчен и щедър. Има добра дума за всеки, пожелава късмет и здраве, щастие на възрастните, а на децата раздава подаръци.На Василица сутринта децата обикалят съседските къщи и сурвакат за здраве, благополучие, късмет, плодородие. Вярва се, че от тяхната благословия и \"лек крак\" зависят щастието и късметът. ", "date": "2019.01.14", "title": "Днес е Банго Васил - циганска нова година"}
{"url": "https://www.novinite.bg/articles/169691/Promyana-v-dvijenieto-v-tunel-Echemishka-na-AM-Hemus", "text": "\r\nОт 13 ч. до 16:30 ч. днес движението в тунел „Ечемишка\" на АМ „Хемус\" в тръбата към София ще се осъществява в едната лента поради оглед на осветителната система.\r\n\r\n\r\n\r\n\r\n", "date": "2019.01.14", "title": "Промяна в движението в тунел \"Ечемишка\" на АМ \"Хемус\""}
{"url": "https://www.novinite.bg/articles/169698/Darjavnoto-drujestvo-Avtomagistrali-shte-izgrajda-134-km-ot-AM-Hemus", "text": "В края на декември 2018 г. между Агенция „Пътна инфраструктура“ и „Автомагистрали“ ЕАД е сключен договор за изграждането на 134,14 км от автомагистрала „Хемус“ в участъка от пътен възел „Боаза“ до пресичането с път I-5 Русе - Велико Търново. Той е на основание чл. 14, ал. 1, т. 6 от Закона за обществените поръчки, приложим за публични възложители, какъвто е АПИ. Стойността му е 1 124 880 000 лв. без ДДС и средствата са от републиканския бюджет. Цялата сума е в специална сметка в БНБ. Средствата от нея могат да бъдат използвани само за изпълнение на дейности по участъка от 134 км от АМ „Хемус“.Към настоящия момент няма извършени плащания. Договорът ще бъде изпратен за информация в Агенцията по обществени поръчки /АОП/ в законоустановения срок до един месец от сключването му. Преди неговото подписване в АПИ е постъпило положително становище от АОП. „Автомагистрали“ ЕАД няма сключени договори с подизпълнители за строителство на възложените от АПИ 134,14 км на АМ „Хемус“. Изграждането на отсечката е разделено на 6 участъка. Целта е тя да бъде готова до 2023 г. Участък 1 е с дължина 15,26 км. Започва от Боаза, където ще приключва изграждащата се в момента отсечка, и ще е до пресичането с път ІІІ-307 Луковит - Угърчин (км 87+800 до км 103+060), включително пътен възел „Дерманци“. Връзката със съществуващата републиканска мрежа ще се осъществява чрез два пътни възела - п. в. „Боаза“ при 88-ми км и п. в. „Дерманци“ при 98-ми км. Участък 2 е 19,2 км. Той е от края на пътен възел „Дерманци“ - при пресичане с път ІІІ-307 Луковит - Угърчин, до връзката с път ІІІ-3005 Радювене - Катунец, включително пътен възел „Каленик“ (от км 103+060 до км 122+260). Участък 3 е 17,08 км. Той ще започва от края на пътен възел „Каленик“ при пресичането с път ІІІ-3005 Радовене - Катунец до връзката с път ІІ-35 Плевен - Ловеч, включително и п. в. „Плевен“ (от км 122+260 до км 139+340). Участък 4 е 26,8 км. Той е от края на п. в. „Плевен“ при пресичане с път II- 35 Плевен - Ловеч до път III-301 Летница - Ловеч, включително пътен възел „Летница“ (от км 139+340 до км 166+144.09). Участък 5 е 23,2 км. Той е от края на пътен възел „Летница“ при пресичането с път III-301 до път III-303 Бутово - Павликени, включително и пътния възел (от км 166+144,09 до км 189+344). Участък 6 е 32,6 км. Започва от края на пътния възел на път III-303 Павликени - Левски до път I-5 Русе - Велико Търново, включително и пътния възел (от км 189+344 до км 222+000). Техническото проектиране на участъци 4, 5 и 6 ще бъде изпълнено през 2019 г. Целта е цялостното изграждане на АМ „Хемус“ в участъка от Боаза до пресичането с път I-5 Русе - Велико Търново да приключи до 2023 г. За първи път Агенция „Пътна инфраструктура“ възлага изпълнението на строително-монтажни работи на инфраструктурен проект на основание чл. 14, ал. 1, т. 6 от Закона за обществените поръчки. МРРБ е едноличен собственик на 100% от капитала на „Автомагистрали“ ЕАД и правата на държавата в дружеството се упражняват от министъра на регионалното развитие и благоустройството. АПИ е второстепенен разпоредител на бюджетни средства към министъра на регионалното развитие и благоустройството. В последните години „Автомагистрали“ ЕАД е изпълнило редица обекти с висока обществена значимост като тунели, виадукти, мостове, асфалто-бетонови настилки на автомагистралите „Хемус“, „Тракия“, „Люлин“, „Струма“ и „Марица“. Общата дължина на автомагистрала „Хемус“ от София до Варна е около 420 км. Изградени са участъците между София и Ябланица и от Белокопитово до Варна, които са близо 170 км. В момента със средства от републиканския бюджет се строят 26 км от автомагистралата – 9,3 км в отсечката между Ябланица и Боаза и 16,32 км от п. в. „Буховци“ до п. в. „Белокопитово“.", "date": "2019.01.14", "title": "Държавното дружество „Автомагистрали“ ще изгражда 134 км от  АМ „Хемус“"}
{"url": "https://www.novinite.bg/articles/169729/Tereza-Mej-v-posledna-bitka-za-Brekzit", "text": "\r\nТереза Мей призова депутатите да подкрепят сделката за Брекзит \"за доброто на страната\". В завод в град Стоук он Трент - крепост на привържениците на излизането на Великобритания, тя каза, че несъобразяването с волята на хората ще има катастрофални последици и ще погуби доверието в демократичните процеси и в политиците.\r\n\r\n\r\n\r\n\r\n\r\n\r\n", "date": "2019.01.14", "title": "Тереза Мей в последна битка за Брекзит"}
{"url": "https://www.novinite.bg/articles/169705/Chastichno-e-vazstanovena-rabotata-na-elektronnata-sistema-na-MVR", "text": "Частично е възстановена работата на електронната система на МВР за издаване на документи за самоличност, съобщиха за Дарик от ведомството.Системата обаче все още работи бавно, а на места остава недостъпна.Очаква се до няколко часа издаването на паспорти и шофьорски книжки отново да започне нормално.", "date": "2019.01.14", "title": "Частично е възстановена работата на електронната система на МВР"}
{"url": "https://www.novinite.bg/articles/169708/Stolichna-obshtina-izgrajda-centrove-za-160-dushi-s-uvrejdaniya", "text": "Столичният кмет Йорданка Фандъкова и заместник-министърът на регионалното развитие и благоустройството и ръководител на Управляващия орган на ОПРР Деница Николова подписаха договор за изпълнение на проект  „Подкрепа за деинституционализация на социалните услуги за възрастни и хора с увреждания”. Проектът е финансиран от МРРБ по оперативна програма „Региони в растеж“ 2014-2020 г. Той предвижда строителство на два обекта за осигуряване на подходяща среда близка до домашната за възрастни хора с увреждания,пише  Чрез тези два обекта ще бъдат създадени 9 нови социални услуги в районите „Витоша“ и „Нови Искър“. Над 5 млн. лв. е стойността на дейностите. В район \"Витоша\" ще бъде построен дневен център с капацитет 40 души.  В \"Нови Искър\" ще бъдат изградени 8 къщички, които ще разполагат с условия близки до домашните. Там ще могат да живеят пълнолетни лица и възрастни хора с различни проблеми. Шест от постройките ще бъдат предназначени за хора с умствени проблеми, другите две - за такива с психически разстройства. Всяка от 8-те малки къщи ще приема по 15 души.  Общо двата центъра ще могат да приютят 160 човека, когато са готови. ", "date": "2019.01.14", "title": "Столична община изгражда центрове за 160 души с увреждания"}
{"url": "https://www.novinite.bg/articles/169688/Sireneto-i-kashkavalat-s-rastitelni-maznini-veche-sa-na-otdelni-shtandove", "text": "От днес сиренето и кашкавалът, произведени с растителни мазнини, трябва да се продават на отделни щандове с ясно обозначени надписи, че са имитиращи продукти. Наредбата засяга както производителите, така и търговците. Целта ѝ е да ограничи възможността за измама на потребителя. Статистиката сочи, че употребата на сирене и кашкавал с палмово масло намалява. Въпреки това обаче само през 2017 г. сме изяли над 13 000 тона такива продукти.Съгласно Наредбата за специфичните изисквания към млечните продукти, имитиращите продукти, които съдържат мляко, но и растителни мазнини, трябва да са опаковани в отделни потребителски опаковки още в предприятието, а на етикета задължително да е изписано, че са имитиращи продукти. Задължително трябва да се посочи и съставката, която е частичен заместител на млякото. Целта е да се ограничат злоупотребите и подвеждането на потребителите.Наредбата влезе в сила през октомври. До неделя обаче имаше гратисен период, за да се продадат всички произведени преди наредба за продукти. От днес тя вече е задължителна.Пред БНР Симеон Присадашки - зам.-председател на Асоциацията на млекопреработвателите, заяви:\"Оттук нататък вече всеки носи своята отговорност и ще има наказуемост за злоупотребата с тази наредба. Тя беше доусъвършенствана, защото се получаваше едно размиване в отговорността за продажбата на този тип продукти и за информираността на крайния клиент - какво съдържат тези продукти. С тази наредба това се регламентира. Тези продукти вече трябва да бъдат опаковани от самия производител и никой по веригата няма право да променя опаковката. Второто е, че на опаковката трябва да бъде изписано какво представлява продуктът, какво съдържа, както и количествата на аналоговите суровини трябва да бъдат обозначени с достатъчно ясен шрифт\". Според него сега хората ще бъдат много по-информирани: \"Доколко те ще ги ползват - това е култура на хранене на всеки. Мисля, че вървим напред в тази насока. Все повече хората разбират, че по-евтините храни не водят винаги до качествено задоволяване на нуждите от енергия за организма. За мен продуктите без име може би крият най-големите рискове за качество\". Присадашки подчерта, че масово имитиращи продукти се изнасят от България за други страни, но вносът е малко. За кашкавалите с имитиращи продукти у нас започна да се работи отскоро, досега тези продукти влизаха от Гърция, посочи той. По думите му правилата ще важат и за вносните продукти. За момента от 260 предприятия 23 са заявили, че ще произвеждат имитиращи продукти, информира Симеон Присадашки.", "date": "2019.01.14", "title": "Сиренето и кашкавалът с растителни мазнини вече са на отделни щандове"}
{"url": "https://www.novinite.bg/articles/169700/Ciganin-napadnal-s-bradva-kursanti-Nacionalniya-voenen-universitet", "text": "Курсанти от Националния военен университет са били нападнати снощи, докато пътуват в посока от Сливен към село Гурково, съобщиха от пресцентъра на Министерството на отбраната.Автомобилът им е засечен от друг автомобил. След принудителното спиране, нападателят излиза от автомобила си и нанася удари с брадва по предното стъкло на колата на курсантите.След подаден сигнал на телефон 112 служителите на МВР са издирили и задържали нападателя им. По случая е образувана проверка, а нападателят е задържан за 24 ч. в Районното управление на МВР-Казанлък.Задържаният е Йордан Пенев. Лицето е от ромски произход и до момента има над 20 криминални регистрации – множество кражби, сред които кражби с взлом; хулигански прояви, сред които и нанасяне на средна телесна повреда; възпрепятстване на органите на властта и няколко влезли в сила присъди. Има данни, че той е извършител на още 11 престъпления, за които се очаква да му бъдат повдигнати обвинения.", "date": "2019.01.14", "title": "Циганин нападнал с брадва курсанти Националния военен университет"}
{"url": "https://www.novinite.bg/articles/169712/Dva-kvartala-na-Shumen-protiv-vinetkite", "text": "Недоволство срещу включването на пътя от дома до областния център Шумен в списъка с шосетата от републиканската пътна мрежа, за които се изисква винетка зрее сред жителите на кварталите Мътница и Макак.\r\nСобствениците на коли от двата квартала са се обърнали за съдействие към кмета на Шумен Любомир Христов, но според него общината трудно може да си позволи да поддържа пътищата до кварталите. Разстоянието от изхода на Шумен до кв. Мътница например е почти 12 километра, като маршрутът минава по главния път Русе - Варна.\r\n\"Дадоха ми разценката колко струва сега поддръжката. Сумите са впечатляващи. За едната отсечка е 500 хиляди, а за другата 100 хиляди лева годишно. Общината няма как да си позволи това. На сесията ще информирам Общинския съвет и той да вземе решение\", каза пред репортери в понеделник сутринта кметът Любомир Христов. Милион и половина общо са парите, които сега отделя общината за поддържане на всички общински пътища и всички улици на Шумен и селата.\r\nСитуацията около кварталите Макак и Мътница не е нова. И в досегашните разчети и обозначения пътищата от Шумен до кварталите са обозначени като \"винетни\", но имало негласни споразумения катаджиите да не глобяват за липсата на винетки жителите на двете сателитни села. \"Сега аз такъв ангажимент не мога да поема.\" - категоричен беше Любомир Христов. Според справка, която поискал кметът, регистрираните автомобили в Макак са 400, а в мътница 200.\r\n", "date": "2019.01.14", "title": "Два квартала на Шумен против винетките"}
{"url": "https://www.novinite.bg/articles/169695/Protest-zaradi-poskapvaneto-na-toka-v-Plovdiv", "text": "Десетки граждани се събраха на мирен протест днес пред сградата на \"Електроразпределение Юг\" в Пловдив, заради предвиденото драстично увеличение на тока.Представителите на много фирми и граждани се опасяват, че това увеличение ще доведе до поскъпване на цените на всички стоки и услуги. Те бяха издигнали и плакати с надписи \"Да дръпнем шалтера на държавното безхаберие\", \"Докарахте ни двама човека с едни гащи да ходим\".Протестиращите се отправиха в шествие до сградата на Областната управа, тъй като са на мнение, че държавата трябва да потърси причините за резките скокове на борсовите котировки. От там протестното шествие продължи по бул. \"Васил Априлов\" и постепенно хората се отправиха към ежедневните си задължения, предаде БТА.", "date": "2019.01.14", "title": "Протест заради поскъпването на тока в Пловдив"}
{"url": "https://www.novinite.bg/articles/169713/Novite-uchebnici-za-chetvarti-klas-vlizat-za-odobrenie-v-Ministerstvo-na-obrazovanieto", "text": "Новите учебници за четвърти клас от днес влизат за одобрение в Министерството на образованието и науката. Очаква се проекти да представят над десет издателства, съобщиха от издателство \"Просвета\".Най-много заглавия по всички предмети отново внася \"Просвета\". Издателската група предлага два пълни комплекта по всички предмети - \"Голямото приключение\" /\"Просвета плюс\"/ и \"Чуден свят\" /\"Просвета - София/. Те са създадени в съответствие с новите учебни програми, а техни автори са доказани университетски преподаватели, учители и художници.\"Изключително голям е интересът към нашите учебници по новия предмет \"Компютърно моделиране\". Десетки хиляди деца учат по тях в трети клас. Вярваме, че така ще е и в четвърти клас\", заявява Георги Шарабов - заместник-главен редактор в \"Просвета\".Издателството предлага и учебници по английски, немски и руски език за четвърти клас. \"Те са направени от опитни автори и редактори специално за българи, като се обръща по-голямо внимание на специфичните трудности, които срещат нашите ученици при изучаването на чуждия език. Освен това те отговарят абсолютно точно на учебните програми\", пояснява Шарабов.Всички печатни учебници имат и електронни варианти, които са безплатни за всеки учител, избрал да работи по съответния хартиен вариант. Те са ценен помощник на учителя - пестят време и приковават вниманието на учениците, помагат им лесно да разберат сложните неща. Всъщност това е най-важното, към което са се стремили всички авторски колективи на издателската група \"Просвета\" - да предадат изискваните от новите учебни програми знания на ясен, точен и достъпен език, заявяват от издателството.", "date": "2019.01.14", "title": "Новите учебници за четвърти клас влизат за одобрение в Министерство на образованието"}
{"url": "https://www.novinite.bg/articles/169714/Treti-pojar-za-mesec-izbuhna-v-neobitaema-sgrada-v-Dobrich", "text": "Пореден пожар се е разразил в сградата на бившия Център за ученическо техническо и научно творчество в Добрич. Само за един месец това е третият случай, в който служителите от Пожарната безопасност се отзовават на сигнал за пожар в Центъра. Извършителите и на трите палежа все още се издирват.  При предния инцидент в необитаемата и изоставена сграда на бул. „Добруджа“ бяха запалени части от дървени бюра и хартии в две съседни стаи на втория етаж.По данни на служители от Община Добрич, бившият Център за научно и ученическо творчество не се използва от 2013 г. Имотът е сборно място на хора, изпаднали в нищета, които използват хартиени и дървесни материали с цел да се стоплят. В сградата няма охрана.Полицията издирва в досъдебно производство кой е предизвикал пожара.", "date": "2019.01.14", "title": "Трети пожар за месец избухна в необитаема сграда в Добрич"}
{"url": "https://www.novinite.bg/articles/169710/Obyaviha-gripna-epidemiya-v-oblast-Stara-Zagora", "text": "\r\nВъв връзка с регистрираната висока заболеваемост през последната седмица (07.01. - 13.01.2019 г. - 264,84 души на 10 000), както и от резултатите на изследваните проби на болни лица с остри респираторни заболявания (ОРЗ), които показват наличие на циркулация на грипен щам А H3N2, РЗИ - Стара Загора обявява грипна епидемия за област Стара Загора, считано от 15 януари.\r\n\r\n\r\n\r\n\r\n\r\n\r\n\r\n\r\n\r\n\r\n", "date": "2019.01.14", "title": "Обявиха грипна епидемия в област Стара Загора"}
{"url": "https://www.novinite.bg/articles/169702/Stanishev-Problemat-s-Istanbulskata-konvenciya-e-reshen", "text": "Предстоящите европейски избори ще решат дали Европа ще съществува във вида, в който я познаваме. Това обяви председателят на Партията на европейските социалисти и евродепутат Сергей Станишев.Той присъства на дискусия на тема „Три перспективи за бъдещето на обединена Европа\".„Толкова много лъжи, глупости и абсурди се изговарят за Европа, че просто на човек трудно му се вярва, не се вмества в здравия разум. Намираме се в предизборна ситуация. И то европейски избори, които ще решат дали ще съществува Европа във вида, в който я познаваме”, обяви Станишев.„Има три възможни сценария за бъдещето на Европа. Европа на статуквото - той се олицетворява от Европейската народна партия, която през последните 20 г. доминира над институциите и формира политиките и облика на ЕС. Това е факт. Европейският парламент и Европейската комисия, и Европейският съвет са под контрола и оглавявани от Европейската народна партия. Този модел подчертава неравенствата, които вече са нетърпими в обществата. Вторият сценарий е Европа на няколко скорости. Крайно опасно е за България, защото вътрешните неравенства в страните и между страните зараждат една идея, че тези, които сме наистина за сериозна интеграция, трябва да вървим с ускорени темпове напред, тези които изостават да си стоят там, където са. Вина носят всички, дори централните и източните държави, които често се държат провокативно към останалите. Третият сценарий е Европа на нациите. Звучи гордо и прекрасно, защото всички идваме в ЕС от една държава, от друга, ние сме патриоти гордеем се с историята си. Това е много примамливо. Тази идея развива скорост през последните години, заради множеството кризи - икономическа, социална, политическа, психологическа, всякаква“, заяви Станишев.Той коментира и ситуацията между ПЕС и БСП.„Виждам една тенденция, която не е особено разумна – да се акцентира върху различията. С всяка партия има някакви различия, по един или друг въпрос, но не се акцентира върху това кое е общото. Ако се следва тази линия, ще трябва в един момент да се отговори на въпроса: Към кое политическо семейство принадлежи БСП”, заяви Станишев.В тази връзка лидерът на ПЕС коментира и основното различие, а именно Истанбулската конвенция.„За мен въпросът за Истанбулската конвенция в България е решен правно и политически, защо има произнасяне на Конституционния съд. Аз съм коментирал мотивите на съда, но това е друга тема. Аз, като демократичен човек, уважавам институциите и се съобразявам с техните решения. Европейският съвет също се е произнасял отдавна и там същото темата не е на дневен ред”, каза Станишев и поясни, че с Глобалния пакт за миграцията обаче казусът е по-различен.„Глобалният пакт за миграцията е един документ с много сериозно съдържание. Той поставя на масата въпроса, че един такъв глобален проблем не може да се решава самостоятелно от една държава, но той не е правно ангажиращ“, смята Станишев.По повод предстоящите евроизбори и листата на БСП за тях, както и обсъжданията на провелия се в събота закрит пленума на партията, Станишев коментира: „Аз казах и преди началото на самия Пленум, че това не е на дневен ред на заседанието. Има процедура след Конгреса на партията, а той предстои на 25 януари“. ", "date": "2019.01.14", "title": "Станишев: Проблемът с Истанбулската конвенция е решен"}
{"url": "https://www.novinite.bg/articles/169703/Joncheva-Firma-Avtomagistrali-nyama-kapacitet-za-stroitelstvoto-na-AM-Hemus", "text": "\"Искаме от \"Агенция пътна инфраструктура\" да ни бъде предоставен договорът между АПИ и държавната фирма \"Автомагистрали\" за възлагане на строителството на АМ \"Хемус\". Искаме и от МРРБ да ни бъдат предоставени рамковите споразумения между държавното дружество \"Автомагистрали\" и фирмите, които ще строят отсечките от аутобана.\" Това заяви говорителят на ПГ на \"БСП за България\" Елена Йончева пред медиите след като тя и група народни представители от левицата внесоха искането в АПИ. \"Още на 10 октомври 2018 г. бившият директор на АПИ Светослав Глосов казва, че до края на 2018 г. ще бъдат обявени обществените поръчки за строителството на АМ \"Хемус\". Малко след това строителството се възлага на фирми, без конкурс и обществена поръчка\", припомни Елена Йончева.\"Има обосновано съмнение, че това е пример- как една държавна фирма, в случая \"Автомагистрали\", се използва като черна кутия за разпределяне на милиарди левове, което в съвременна България е безпрецедентно. Тя няма капацитет за изграждането на автомагистрала \"Хемус\".  Финансовите й резултати за 2017 г. са влошени. Изпълнителният й директор Стоян Беличев досега не е заставал пред медиите и нашият въпрос е- дали е вярно, че той е бивш съдружник с Гинка Върбакова\", попита Йончева.  Тя припомни, че в края на миналата година няколко строителни фирми организираха протест с хиляда машини в София срещу искането на опозицията за проверка на качеството на магистралите. \"Малко след това, същите фирми получиха без обществени поръчки, търг и конкурс един милиард триста и петдесет милиона лева за изграждането на магистрала \"Хемус\", посочи още Йончева. Зам.-председателят на ПГ на \"БСП за България\" Георги Свиленски изрази надежда час по- скоро да бъде получен отговорът от АПИ. \"Напомняме, че не сме се отказали от проверката от независима лаборатория на качеството на българските пътища и чакаме от АПИ да си свършат работата, а не с формални отговори да си мислят, че това ще бъде подминато. Ако нямат притеснения, очакваме договорът да ни бъде предоставен в рамките на днешния или утрешния ден\", отсече Свиленски.", "date": "2019.01.14", "title": "Йончева: Фирма \"Автомагистрали\" няма капацитет за строителството на \"АМ \"Хемус\""}
{"url": "https://www.novinite.bg/articles/169717/Karakachanov-Nyama-za-kakvo-da-se-izvinyavam-integraciyata-na-romite-minava-edinstveno-prez-obrazovanie-i-trud", "text": "Пореден вандализъм. Това обяви вицепремиерът и министър на отбраната Красимир Каракачанов по повод случая, при който курсанти от Националния военен университет бяха нападнати на пътя от криминално проявено лице от ромски произход.По-рано днес от Министерството на отбраната съобщиха, че курсанти от Националния военен университет са били нападнати снощи на пътя. Автомобилът им е засечен от друг автомобил и след принудителното спиране, нападателят излиза от автомобила си и нанася удари с брадва по предното стъкло на колата на курсантите.„Петима курсанти се прибират, една кола ги гони, запречва им пътя, излиза един 34-годишен мъж с брадва, чупи прозореца, троши капака на колата. Разбира се отново полицията е действала бързо. Те се обаждат на 112, въпросното лице е задържано. Родено е 1986 година, т.е. на 34 г. с 43 престъпления вече“. Така Каракачанов разказа случая.Министърът на отбраната изключва факта, че рецидивистът да е бил наясно, че нападнатите са курсанти или военни.„Той най-вероятно ги е видял, че са такива като отишъл с брадвата до колата“, добави Каракачанов.Според него, това е поредният случай, който показва, че има проблем в обществото.„Това не се решава с протести. Тези проблеми в обществото се решават първо с честно говорене. Това, което е, да се казва и второ - с мерки за интеграцията на това население, но тези мерки минават и през училища като това в Златарица и други училища“, заяви вицепремиерът.Днес за втора поредна година министърът на отбраната беше поздравен от ученици по повод празника „Василица“ и началото на новата година. Децата, които гостуваха на министър Каракачанов, са от Средно училище „Кирил и Методий“ в гр. Златарица.По повод думите си, че циганите са станали прекалено нагли той коментира:„Аз няма за какво да се извинявам, защото съм казвал винаги, че между тези хора има и такива като тези деца, които ходят на училище. Аз винаги съм повтарял - през образование и труд ромската общност в България това е единственият начин да се интегрира в обществото пълноценно“, каза още Каракачанов.Относно протеста срещу него, който се очаква днес именно заради изказването му вицепремиерът заяви:.„Всеки има право да протестира. Според мен всички тези организации, които години наред усвояваха огромни пари, е хубаво да дадат най-накрая един отчет колко пари получиха, за какво ги изразходиха и защо така се получава, че след тези стотици милиони, да не кажа милиарди, които се изляха и по европейски, световни и национални фондове, защо няма ефект от това, те са основните отговорни за това, защото те получаваха тези пари“, добави Красимир Каракачанов.", "date": "2019.01.14", "title": "Каракачанов: Няма за какво да се извинявам, интеграцията на ромите минава единствено през образование и труд"}
{"url": "https://www.novinite.bg/articles/169719/Rast-na-ostrite-respiratorni-zabolyavaniya-v-Smolyansko", "text": "Ръст на болните от остри респираторни заболявания, се наблюдава през последните дни в Смолянско. Според справка на Регионалната здравна инспекция в града, за миналата седмица регистрираните случаи са с 47% повече от предходният период на наблюдение от здравните инспектори. В периода от 7 до 13 януари са 50 случая, а  през първата седмица на януари те са били 34. Заболяемостта  е  178,83 на 10 000 и все още е под епидемичните стойности, уточняват от Здравната инспекция. Най-много са заболелите във възрастовата група между 5 и 14 – годишна възраст. През изминалата седмица има регистрирани 2 случая на ентероколит, 1 случай на салмонелоза, 9 случая на варицела и един на хепатит С.", "date": "2019.01.14", "title": "Ръст на острите респираторни заболявания в Смолянско"}
{"url": "https://www.novinite.bg/articles/169721/VMRO-Iskame-izslushvane-v-NS-na-Komisiyata-za-zashtita-ot-diskriminaciya", "text": "Това се казва в позиция на ВМРО – Българско национално движение по повод появилата се снимка на ръководството на КЗД с лицето Ачо Йорданов, на която ясно се вижда, че е правена в неформална обстановка – на маса. Заедно с нея се появи и друга снимка на Ачо с турското знаме и портрет на Ататюрк.Няколко дни след като представящият се за председател на сдружение „Единство“, известен още като Ачо циганина, пусна жалба за насаждане на омраза срещу заместник министър-председателя, министър на отбраната и председател на ВМРО – БНД Красимир Каракачанов, той доразви сюжета, като в национален ефир заяви, че на същата „софра“ са били и други правозащитни организации, а мястото и поводът бил семинар, организиран от КЗД. За снимката с турските символи пък имаше други аргументи – че е правена в Турция, а той е в приятелски взаимоотношения с нея и това е съвсем нормално.Именно това ни дава повод да се съмняваме в безпристрастността на взиманите от комисията решения и да се притесняваме от контактите ѝ с хора, близки до държави, чиито лидери имат широки „сърдечни граници“, включващи и български територии. Целта на подобни надинституционални мандатни органи е да бъдат напълно независими. Организирането на семинари и каквито и да било други подобни срещи с НПО-тата, които са основен техен жалбоподател, и очевидно ядат и пият с техните представители, сериозно хвърля сянка върху работата им. Как би реагирало обществото, ако прокуратурата направи семинар за адвокатите и да пирува с тях? А помните ли скандала със семинара на съдиите, финансиран от „Америка за България“?Ето защо депутатите на ВМРО още в първия пленарен ден на парламента ще внесат искане за изслушване на Комисията за защита от дискриминация на заседание на Комисията по вероизповеданията и права на човека в НС.Ние, Патриотите от ВМРО, искаме обществото да получи отговор защо членовете на независимия орган си позволяват да правят съвместни събития и почерпки с неправителствените организации; колко чести са тези случаи; с какви пари се финансират и кои организации са присъствали на подобни мероприятия. Също така искаме отвод на Комисията по жалбата на Сдружение „Единство“ и на всички други сигнали на организации, с които членовете са били в неформални взаимоотношения, каквито са подобни сбирки. Ще настояваме и за проверка на делата, заведени по жалби на тези неправителствени сдружения, и те да бъдат прекратени или анулирани.Да не говорим, че обидените от репликата „нагли цигани“, очевидно сами се самоопределят като хора извън държавата и нейната общественост, защитавайки маргинални типове, които всеки ден безчинстват и нападат не само цивилни, но и униформени граждани.И докато тече масираната кампания срещу заместник министър-председателя по обществения ред и сигурност и министър на отбраната Каракачанов стана ясно, че на 13.01.2019 г. курсанти от Националния военен университет са били нападнати на пътя от циганина Йордан Пенев – криминално проявен с 20 регистрации до момента. На пътя от Сливен към село Гурково той засича с колата си автомобила на курсантите, спира ги и забива брадва в предното стъкло.", "date": "2019.01.14", "title": "ВМРО: Искаме изслушване в НС на Комисията за защита от дискриминация"}
{"url": "https://www.novinite.bg/articles/169709/BSP-vnese-iskane-v-API-za-dogovora-za-stroitelstvoto-na-AM-Hemus", "text": "Депутати от парламентарната група на \"БСП за България\" внесоха в Агенция \"Пътна инфраструктура\" искане за предоставяне на договора за строителство на магистрала Хемус между Пътната агенция и държавното дружество \"Автомагистрали\". Народните представители се съмняват в наличието на прозрачност при определяне на фирмата за строителството на аутобана, както и това, че Пътната агенция е възложила строителството без конкурс и обществена поръчка.\"Държавната фирма \"Автомагистрали\" няма капацитет за изграждането на автомагистрала \"Хемус\". Нейните финансови резултати за 2017 година са влошени и нашият въпрос е вярно ли е, че изпълнителният директор Стоян Беличев, на фирма \"Автомагистрали\", е бивш съдружник с Гинка Върбакова, която е кандидат за закупуване на ЧЕЗ\", обясни депутатът Елена Йончева, предаде БНР.От БСП обявиха, че ще сезират Европейската комисия за отпускане на неправомерна държавна помощ на фирми за пътни проекти.Пътната агенция съобщи, че в края на миналата година между нея и \"Автомагистрали\" е сключен договор за изграждането на 134 км. от автомагистрала Хемус в участъка от пътен възел \"Боаза\" до пресичането с път Русе-Велико Търново. Договорът е на основание от Закона за обществените поръчки, приложим за публични възложители. Стойността му е близо 1 милиард и 125 милиона лева без ДДС, а средствата са от републиканския бюджет. Цялата сума е в специална сметка на БНБ като средствата от нея могат да бъдат използвани само за изпълнение на дейности по участъка от автомагистралата. Към настоящия момент няма извършени плащания, уточняват от АПИ.Според вицепремиера Томислав Дончев, няма недопустима държавна помощ при отпускането на средства за строежа на автомагистрала \"Хемус\".\"Категорично, ако едни средства са дадени през процедура по реда на Закона за обществените поръчки, това не е държавна помощ. Това е пари на някой да свърши някаква работа! Тук няма държавна помощ. Разбира се, всеки е в правото си да пише и да сезира, когото поиска. Има категоричен текст и в българския Закон за обществените поръчки и в приложимата европейска директива - \"ако едно дружество е 100% собственост на възложителя, тогава може да не се прилага плътната процедура по реда на Закона за обществените поръчки\", но това също е режим в самия Закон и няма държавна помощ\", отбеляза Дончев.", "date": "2019.01.14", "title": "БСП внесе искане в АПИ за договора за строителството на АМ \"Хемус\""}
{"url": "https://www.novinite.bg/articles/169676/Speshna-sreshta-v-KEVR-za-cenata-na-toka", "text": "Спешна среща в енергийния регулатор за цената на тока. Държавата, ЕРП-тата и енергодружествата ще обсъждат как да се преодолеят високите цени на индустриалния ток.В определени дни, цената на електричеството за бизнеса скачаше с до 300%, а след напрежението сред работодатели и синдикатите  държавата обяви, че ще бъдат предприети спешни мерки. Сред тях са масови проверки на трите електроразпределителни дружества.  Ще се следи стриктно и за техническото състояние на електромерите.", "date": "2019.01.14", "title": "Спешна среща в КЕВР за цената на тока"}
{"url": "https://www.novinite.bg/articles/169704/Eksperti-Kogato-tokat-se-kupuva-den-napred-cenata-mu-skacha", "text": "„Има дълготрайна и устойчива тенденция цените на пазара на ел. енергия „ден напред“ да се увеличават значително. Тази година ситуацията е по-необичайна – ако сравним първите дни на януари 2019 и първите на януари 2018 – цените на борсата са повече от два пъти по-високи, а ако сравним декември 2018 и декември 2017, цените са 50% по-високи“. Това коментира пред БНР Мартин Георгиев, председател на Асоциацията на търговците на електроенергия. По думите на Калоян Стайков от Института за пазарна икономика такава ситуация е притеснителна за предприятията със сериозни потребления на ток. В предаването „Преди всички“ той поясни, че тази тенденция се наблюдава и в Европейския съюз.„Когато се говори за увеличение на цени, трябва да се разграничат тези две неща, че има външни фактори – валидни за почти целия Съюз, и вътрешни - строго специфични за нашия пазар, сам по себе си доста специфичен. Затова мерките трябва да разграничат двата ефекта“.„Предложението за пускане на допълнителни количества от производителите на свободния пазар е мярка, която би била от полза и би успокоила пазара“, каза Мартин Георгиев и допълни:„Един от основните проблеми в сегмента „ден напред“ е фактът, че голяма част от покупката на ел. енергия се извършва през пазара „ден напред“, тъй като по дългосрочни търгове е продадена енергия, която задоволява само около 40% от потреблението, тоест, повече от половината от енергията се купува от пазара „ден напред“. Във всяка страна е различно, но стандартът е между 10% и 20% само да се търгуват на пазар „ден напред“, а останалите количества, съществените, да се търгуват по дългосрочни цени, което гарантира стабилност и прогнозирумеост за производителите и за потребителите“.Георгиев е категоричен, че търговците няма как да гарантират стабилна и устойчива цена на ел. енергия, ако нямат възможност да закупят тази енергия по дългосрочни договори.„Тези 60%, които се купуват от пазара „ден напред“, цената е доста променлива – в съседни дни се променя до 300%, в съседни часове има 200-300% промени. Практически е невъзможно да бъде прогнозирано и на основа на нея да се гарантират продажби по фиксирани цени. Голяма част от търговците предлагат на своите клиенти продажба на ел. енергията по индексирана цена към пазара „ден напред“. Другата алтернатива е или да се оттеглят от пазара, или да фалират“.Мартин Георгиев каза, че през последните години има 17 търговци, които са се оттеглили заради тази специфика на пазара в България, което е 15-20% от регистрираните в страната. В последните две години търговците са натрупали загуби около 50 млн. лева.„В момента обвиненията срещу ЕРП-тата са, че изкривяват пазара, тъй като пускат оферти за купуване без таван на цената. Това няма как да се случи, защото, когато има монополен пазар, цената се диктува от монополиста. Когато има голяма концентрация на пазара, тя може да доведе до намаляване на количествата, които се предлагат, което автоматично вдига цената. Няма как от страна на търсенето пазарът да бъде изкривен, защото проблемът е в предлагането“, заяви Калоян Стайков.„Основните продавачи на пазара в България са държавните електроцентрали, тоест, ако има мярка – осигуряване на ликвидност на пазара, то тя трябва да бъде изпълнена от тях. Важна е пиковата енергия – тази, която се консумира през деня, която консумират повече от 90% от потребителите на свободния пазар. Такава енергия няма продадена по дългосрочни договори нито един мегават час, а тя е най-важната и най-чувствителната. Това е нещо, което в много наши становища сме искали да се осигури – предлагане и на пикова енергия, много важна за пазара, и нейното предлагане би предпазило потребителите от тези волатилни цени, които се наблюдават на пазара „ден напред“, поясни Мартин Георгиев.Според Калоян Стайков количествата са важни, но проблемът на нашия пазар е, че има огромна концентрация – „точно тези три държавни дружества в холдинг БЕХ създават този проблем, защото, когато те решат, могат да се ограничат количествата, съответно цените се увеличават, а когато предлагането е ограничено, а търсенето – високо, има такива големи волатилности в цените ден за ден, месец за месец. В тези условия регулаторът трябва да има много по-активна роля, защото, когато има монопол, то той се регулира“.", "date": "2019.01.14", "title": "Експерти: Когато токът се купува \"ден напред\", цената му скача"}
{"url": "https://www.novinite.bg/articles/169720/Karakachanov-za-napadnatite-kursanti-Poreden-vandalizam", "text": "Пореден вандализъм. Така военният министър Красимир Каракачанов коментира случая, при който курсанти от Националния военен университет бяха нападнати на пътя от криминално проявено лице с ромски произход, предаде БГНЕС.По-рано от Министерството на отбраната съобщиха, че в неделя вечерта курсантите пътували от Сливен към Гурково, когато автомобилът им е засечен от друго превозно средство. След принудителното спиране, нападателят излиза от автомобила си и нанася удари с брадва по предното стъкло на колата на курсантите.„Петима курсанти се прибират, една кола ги гони, запречва им пътя, излиза един 34-годишен мъж с брадва, чупи прозореца, троши капака на колата. Разбира се отново полицията е действала бързо. Те се обаждат на 112, въпросното лице е задържано. Родено е 1986 година, т.е. на 34 г. с 43 престъпления вече“, така Каракачанов разказа случая. Той изключва факта, че те са курсанти, че са военни. „Той най-вероятно ги е видял, че са такива, когато е отишъл с брадвата в колата“, добави Каракачанов.Според него, това е поредният случай, който показва, че има проблем в обществото. „Това не се решава с протести. Тези проблеми в обществото се решават първо с честно говорене. Това, което е, да се казва и второ - с мерки за интеграцията на това население, но тези мерки минават и през училища като това в Златарица и други училища“, отбеляза той.За протеста, който се очаква днес срещу изказването на Каракачанов от Войводиново, той заяви, че всеки има право да си протестира. „Според мен всички тези организации, които години наред усвояваха огромни пари е хубаво да дадат най-накрая един отчет колко пари получиха, за какво ги изразходиха и защо така се получава, че след тези стотици милиони, да не кажа милиарди, които се изляха и по европейски, световни и национални фондове, защо няма ефект от това, те са основните отговорни за това, защото те получаваха тези пари“, заяви той.", "date": "2019.01.14", "title": "Каракачанов за нападнатите курсанти: Пореден вандализъм"}
{"url": "https://www.novinite.bg/articles/169731/Nikolina-Angelkova-Koncesionerat-na-Smokinya-e-zadaljen-da-opazva-dyunite", "text": "Една част от дюната е в плажа и съгласно договорът, който имаме с концесионера, за да бъдем максимално сигурни, че ще се опазват всички природни богатства, ние сме сключили една разпоредба, която задължава концесионера да опазва дюните, независимо от действията на него или трети лица, обясни министърът на туризма Николина Ангелкова пред . Това е негово задължение и всъщност е важно да се установи дали е подаден сигнал от концесионера, посочи тя. „Няма как да коментирам вандалските действия и прояви на различни хора. Факт е обаче, че ние като институции - и Министерството на туризма, и РИОСВ, и прокуратурата, веднага, след като разбрахме за това в ранните часове на събота сутринта, се координирахме и направихме необходимите проверки“, каза още министърът.", "date": "2019.01.14", "title": "Николина Ангелкова: Концесионерът на „Смокиня” е задължен да опазва дюните"}
{"url": "https://www.novinite.bg/articles/169716/S-tri-merki-stabilizirat-cenite-na-svobodniya-pazar-na-toka", "text": "Три мерки ще бъдат предприети за стабилизиране на цените на свободния електроенергиен пазар.Това стана ясно на извънреден брифинг след среща с председателя на Комисията за енергийно и водно регулиране Иван Иванов. ръководителите на енергийните дружества и министърът на енергетиката Теменужка Петкова, предаде Novini.bg.Причината за днешната среща бе драстичният скок на тока на борсата, който достигна нива над 300% и острата реакция на бизнеса и синдикатите.Държавната енергетика ще осигури допълнителна електрическа енергия за платформа „ден напред“, което ще нормализира борсовия пазар, съобщи Петкова.„Разговорът с ръководителите на трите енергийни дружества в страната, на трите дружества в БЕХ и т.н., беше изключително конструктивен, имахме възможност да си кажем много неща и се обединихме около три мерки. От държавната енергетика поемаме ангажимент да осигурим допълнително количество електрическа енергия за платформа „ден напред“, което да даде възможност на борсовия пазар да се нормализира. Надяваме се, че това ще доведе до спокойствие на пазара. Обединихме се и около необходимостта от създаването на нови стандартизирани профили“, заяви министър Петкова и посочи, че те ще бъдат разработени съобразно Закона за енергетиката и европейското законодателство.Енергийният министър обясни, че третата мярка е пазарно обединение в различни сегменти на страни от региона на Югоизточна Европа.\"Ще направим анализ, за да проверим кое дружество може да дава допълнителни количества електроенергия за сегмента „ден напред“, каза Теменужка Петкова.Тя посочи още, че ТЕЦ „Марица-изток 2“ работи на пълна мощност. „Но има една особеност – това са разходите за въглеродни емисии, които ТЕЦ-ът прави. Така че това също трябва да бъде взето предвид. Това са разходи, които влизат в себестойността на централата“, обясни енергийният министър.", "date": "2019.01.14", "title": "С три мерки стабилизират цените на свободния пазар на тока"}
