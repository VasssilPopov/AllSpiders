{"url": "http://www.novinite.bg/articles/156296/Izvesten-belgijski-jurnalist-si-smeni-pola", "text": "Известен белгийски телевизионен журналист реши да направи сериозна промяна в живота си и смени пола си. Болдуин ван Спилбек вече се казва просто Бо ван Спилбек. VTM, телезивията, в която работи Бо, дори го поздрави в Twitter за смелото решение: \"Журналистът Болдуин ван Спилбек избра да стане жена и да смени името си на Бо. Всички наши редактори подкрепят тази промяна\". ", "date": "2018.02.02", "title": "Известен белгийски журналист си смени пола"}
{"url": "http://www.novinite.bg/articles/156278/Golyamata-aktrisa-Stoyanka-Mutafova-stava-na-96-g", "text": "Голямата българска актриса Стоянка Мутафова навършва 96 години.Стояна Мутафова е родена на 2 февруари 1922 г. в София. Истинското й име е объркано в един афиш и сега е позната на всички като Стоянка.Играе в повече от 90 театрални постановки. Популярна с ролите си във филмови и телевизионни продукции като „Големанов“, „Вражалец“, „Милионерът“, „Новогодишна шега“, „Топло“, „Любимец 13“, „Кит“ и други. Известни нейни сценични партньори са Георги Калоянчев, Георги Парцалев, Апостол Карамитев, Невена Коканова.През 2016 г. Стоянка Мутафова осъществи мащабно турне в театрални зали в САЩ, Канада, Германия, Нидерландия, Швейцария и Великобритания. Тя е кандидат за Световен рекорд на Гинес в категорията „Най-възрастна активно играеща на сцената актриса“.Стоянка Мутафова има три брака. През 1946 г. се жени за първия си съпруг - чешкия режисьор Роберт Роснер, когато е на 23 години, а той – на 51. След брака отиват да живеят във Виена, а после заради неговата работа се преселват в Прага. Там Стоянка Мутафова завършва второ висше образование към театралния отдел на Пражката консерватория.Вторият ѝ съпруг е Леонид Грубешлиев, по професия журналист и преводач. От него е единствената дъщеря на актрисата – Мария Грубешлиева-Муки. Третият съпруг на Мутафова е актьорът Нейчо Попов. За него тя казва, че е любовта на живота ѝ. За първи път двамата се виждат в Народния театър, където тя започва да работи като актриса, а той е студент във ВИТИЗ.", "date": "2018.02.02", "title": "Голямата актриса Стоянка Мутафова става на 96 г."}
{"url": "http://www.novinite.bg/articles/156279/Pochina-jurnalistat-Evgenij-Stanchev", "text": "Едно от ярките имена в българската журналистика – Евгений Станчев - е починал на 78-годишна възраст, съобщи БГНЕС. На 13 април той щеше да навърши 79 г.„Отиде си един голям Човек и Българин - БАЩА МИ! Опелото ще се отслужи в неделя 14 часа в храм \"Св.Седмочисленици\", написа във Facebook журналистката и пиар Камелия Станчева.Станчев е роден на 13 април 1939 г. Работил е във вестниците „Народна младеж“, „Новини плюс“, „Поглед“ (два пъти главен редактор), \"КЕШ\", списанията „Ново време“, „Бизнесуик“ (главен редактор) и др.Автор на книгата с репортажи „От Петровка до Находка“ (репортажи, описващи пътуването му с влак от Москва до Находка и обратно). Един от първите журналисти, посетили района на аварията в Чернобилската АЕЦ.Автор на серия от репортажи за аварията публикувани във вестник „Поглед“ през октомври и ноември 1987 г. и препечатани в „Дума“ през април 2006 г. ", "date": "2018.02.02", "title": "Почина журналистът Евгений Станчев"}
{"url": "http://www.novinite.bg/articles/156282/15-godishen-mladej-zagina-pri-nelep-incident-v-Ahtopol", "text": "15-годишен младеж е загинал при инцидент по време на разтоварване на дървени материали в землището на Ахтопол. Това съобщиха от ОДМВР-Бургас. Сигналът за инцидента е подаден на 1 февруари около 14.30 ч. в Районно управление - Царево. Починалото момче е участвало в разтоварване на дървени трупи от каруца. Установено е, че едно от дърветата ударило младежа от Ахтопол и той паднал заедно с него на земята. Вследствие на инцидента момчето починало. Тялото му е откарано за аутопсия в УМБАЛ-Бургас. Изясняват се обстоятелствата по случая.", "date": "2018.02.02", "title": "15-годишен младеж загина при нелеп инцидент в Ахтопол"}
{"url": "http://www.novinite.bg/articles/156269/Huben-Cherkelov-s-parva-samostoyatelna-izlojba-ot-18-godini-nasam", "text": "Националната галерия и Софийски арсенал-музей за съвременно изкуство представят изложбата „Имане“ на Хубен Черкелов. Експозицията е под патронажа на заместник министър-председателя и министър на външните работи на Република България г-жа Екатерина Захариева. Откриването е на 2 февруари в 18,30 ч. Мястото: бул. „Черни връх” №2, София.„Имане” е първата самостоятелна изложба на Хубен Черкелов от 18 години насам. Специално за нея художникът създава10 платна, интерпретиращи картини на значими за изкуството ни имена като Иван Мърквичка, Антон Митов, Ярослав Вешин, Иван Милев, изобразени върху банкноти.   През последните години, за основа на своята живопис авторът използва визуални образи взети от финансови документи като банкноти, монети, чекове, облигации размишлявайки върху връзката между политика, финанси, история и изкуство. Освен паричен знак, за художника банкнотата e визуален код, сбор от символи и знаци, средство за познаване и оценяване на изкуството като стойност. Тя е и материална единица за най-лесния и естествен международен обмен - създадена по различно време, отпечатана на различни места, тя провокира художника в неговите разсъждения за мястото на твореца и ролята на изкуството.", "date": "2018.02.02", "title": "Хубен Черкелов с първа самостоятелна изложба от 18 години насам"}
{"url": "http://www.novinite.bg/articles/156286/Dvijesht-se-na-zaden-hod-kamion-ubi-70-godishen-v-Sandanski", "text": "70-годишен мъж загина след като бе прегазен от движещ се на заден ход товарен автомобил в Сандански. Сигналът е подаден в 11.22 часа днес на ул.“Божин Димов“ в Сандански, съобщиха от полицията.Товарен автомобил „Ивеко“ с 29-годишен водач от Благоевград, извършвайки маневра на заден ход, е блъснал пешеходец, който е починал на място.Самоличността му е установена, това е 70-годишен мъж. Работата по случая продължава.", "date": "2018.02.02", "title": "Движещ се на заден ход камион уби 70-годишен в Сандански"}
{"url": "http://www.novinite.bg/articles/156289/Gripnata-epidemiya-v-oblast-Kyustendil-shte-bade-otmenena-ot-3-fevruari", "text": "Грипната епидемия в областта ще бъде отменена от 3 февруари. Това съобщи за Радио „Фокус” –  д-р Красимира Панчева, главен експерт в Дирекция „Надзор на заразните болести” към Регионална здравна инспекция – Кюстендил.„Имаме спад в броя на заболелите и по тази причина решихме да отменим и обявената грипна епидемия за областта”, каза д-р Панчева. По думите ѝ вече има издадена и заповед от страна на директора на Регионална здравна инспекция – Кюстендил, с която се преустановява изпълнението на профилактичните и противоепидемични мерки от Оперативния план за надзор и контрол на грипа и острите респираторни заболявания.От 3 февруари се отменя забраната за провеждане на планови консултации, профилактични прегледи и имунизации, планови операции и свиждания. „Фокус” припомня, че грипната епидемия на територията на област  беше обявена на 30 януари, когато е отчетена седмична заболяемост от грип и остри респираторни заболявания от 196.66 на десет хиляди души.Грипната ваканция за учениците приключва днес. ", "date": "2018.02.02", "title": "Грипната епидемия в област Кюстендил ще бъде отменена от 3 февруари"}
{"url": "http://www.novinite.bg/articles/156297/Nov-direktor-novi-uchiteli-i-videonablyudenie-sled-skandala-s-biti-deca", "text": "Четирима души няма да работят в ОДЗ „Брезичка“ в Бургас, след избухналия скандал с видеоклип, на който се вижда как се упражнява насилие върху деца. След две от учителките – Милена Иванова (която взима най-дейно участие в ударите и обидите върху деца) и нейна колежка, която е безучастен свидетел на процеса, директорът Събка Недева също е освободена и от понеделник вече няма да е на поста си. Последната замесена – Светла Петрова първоначално излезе в болнични. След като се оказа, че РЗИ и НОИ ще я проверяват, Петрова днес е депозирала оставката си в Община Бургас.На родителска среща в детската градина, заместник – кметът по образование Йорданка Ананиева се опита да тушира напрежението сред родителите. Ананиева потвърди, че е имало изготвен проект за видеонаблюдение, но и учителите са били против. Една от обявилите се срещу него е Милена Иванова, главната „героиня“ в скандалното видео. Директорът на детската градина „Брезичка“ Събка Недева ще бъде освободена от поста си от понеделник, поясни Ананиева:\"Ще подберем колега, който е с достатъчно опит и достатъчно отношение към децата, за да може да поеме детската градина. Тъй като в същата детска градина, освен при родителите, и при учителите има натрупана тревожност и ние трябва да направим всичко, за да успокоим положението в цялата детска градина. Групата ще бъде поета, една от колежките работи в същата детска градина. Видях от реакцията, емоционалната, на родителите, че те я приемат. В смисъл, че одобряват избора. Другата колежка също в момента е в отпуск, ще ѝ бъде прекратена отпуската, за да може да се върне, да поема втора смяна\", коментира Ананиева. Предстои психолози от Агенцията за закрила на детето да започнат работа с децата, които са били малтретирани, поясни Йорданка Ананиева.", "date": "2018.02.02", "title": "Нов директор, нови учители и видеонаблюдение след скандала с бити деца"}
{"url": "http://www.novinite.bg/articles/156300/Osvobodiha-ot-aresta-sobstvenika-na-pitbula-ot-Mokrishte", "text": "Освободиха от ареста собственика на питбула от Мокрище, информира БТА. Районният съд в Пазарджик остави без уважение искането на прокуратурата за вземане на мярка за неотклонение \"задържане под стража\" спрямо собственика на питбула, нахапал на 29 януари 3-годишно дете в пазарджишкото село Мокрище. \"Не виждам къде ми е вината. Кучето е вързано. В двора сме правили сватби. Никой не се е оплакал, че го е захапало или лаело\", каза пред съда Димитър М. и поиска по-лека мярка за неотклонение.Съдът прецени, че той следва да бъде освободен без мярка за неотклонение", "date": "2018.02.02", "title": "Освободиха от ареста собственика на питбула от Мокрище"}
{"url": "http://www.novinite.bg/articles/156266/Uchitelki-socialistki-Nikakav-djendar-v-chas", "text": "Пловдивската организация на БСП подкрепи ръководството на партията за решението да не се ратифицира Истанбулската конвенция.\"Ние бяхме най-активни в кампанията против насилието над жените, но не приемаме джендър идеологията\", заявиха жените социалистки, съобщават от \"Позитано 20\".Те благодариха на парламентарната група, че внася промени в Наказателния кодекс, с които насилието става престъпление от общ характер и се увеличават наказанията. Нинова ги информира, че в петък депутатите ще предложат и създаването на кризисни центрове за пострадали от домашно насилие.Учителки от региона изразиха недоволството си от опитите в училищата да се прокарва обучение за нестереотипни роли на пола и заявиха категорично, че няма да допуснат такова в техните часове.По думите им едно цяло поколение се осакатява, то няма да знае род и няма да има ценности.В дискусията бе изтъкнато, че държави, които често се дават за положителен пример, като Великобритания, Унгария, САЩ и други още не са ратифицирали конвенцията.В срещата участие взеха зам.-председателят на БСП Кирил Добрев, с който присъстващите коментираха организационни въпроси и подготовката за местните избори, както и областният председател на партията Георги Гергов и общинският Красимир Трифонов.", "date": "2018.02.02", "title": "Учителки социалистки: Никакъв джендър в час"}
{"url": "http://www.novinite.bg/articles/156265/Brutalen-poboj-nad-uchenik-v-stolichen-kvartal", "text": "Снощи в 21:54, близо до бензиностанция беше в столичния квартал ж.к. Дружба 1 е подаден сигнал за насилие над младеж. 15-годишен ученик е бил брутално пребит. Детето има наранявания по ръцете, главата и гръбнака. Свидетели твърдят, че подрастващият е бил бит от съученици. В момента пострадалият се намира в Пирогов.Междувременно пред бл. 5 във Фондови жилища също е имало побой над 34-годишен мъж. Жертвата има множество наранявания. В момента се намира в противошоковата зала на Пирогов. ", "date": "2018.02.02", "title": "Брутален побой над ученик в столичен квартал"}
{"url": "http://www.novinite.bg/articles/156288/Obviniha-v-korupciya-osem-granichni-policai", "text": "Специализираната прокуратура обвини осем гранични полицаи от ГКПП „Малко Търново“ за участие в организирана престъпна група. Те бяха заловени при специализирана операция на ДАНС и Дирекция „Вътрешна сигурност“ на МВР.Събраните до момента доказателства сочат, че групата действала от декември 2016 г. до декември 2017 г. Разследването установило, че полицаите искали преминаващи границата неголеми суми в лева и валута, за да си затворят очите при нарушения.Подкупи са искани от пътуващи с неизрядни документи– например при извеждане на деца от един родител, без пълномощно от другия, от  стюарди на автобуси и шофьори на чужди камиони, за да минат по бързо бариерата, включително и за да не бъдат проверявани обстойно багажите и товарите.От човек са събирани между 20 и 60 лева. Парите били внасяни в „обща каса“, най-често при конкретен началник на смяна, а след края на работния ден са били разпределяни помежду участниците.Държавното обвинение е поискало отстраняването им от работа. С постановление на прокуратурата, след ареста те са пуснати срещу парична гаранция.", "date": "2018.02.02", "title": "Обвиниха в корупция осем гранични полицаи"}
{"url": "http://www.novinite.bg/articles/156275/Sadat-ostavi-Ivajlo-Borisov-Torinoto-za-postoyanno-v-aresta", "text": "Ивайло Борисов-Ториното остава за постоянно в ареста, реши Софийският градски съд. Той бе задържан по обвинение, че предоставил две коли, с които бил отвлечен Адриан Златков. Решението на съда не е окончателно и Борисов може да обжалва.В последния ден на януари, пет месеца след отвличането на Адриан Златков, прокуратурата успя да повдигне обвинения на четирима души. Това са 35-годишната Здравка Стефанова, 34-годишният Ивайло Борисов-Ториното, 43-годишният Мартин Марков и 37-годишният Георги Джамбазов. Четиримата първоначално бяха задържани за 72 часа. Обвиненията им са за отвличане и съучастие, като ако бъдат признати за виновни, могат да получат от 7 до 15 години затвор.Адриан Златков бе отвлечен в края на август край дома си в Герман. Баща му Тони Златков плати откуп, след което Адриан бе освободен.", "date": "2018.02.02", "title": "Съдът остави Ивайло Борисов-Ториното за постоянно в ареста"}
{"url": "http://www.novinite.bg/articles/156276/Zadarjane-pod-straja-za-sobstvenika-na-kucheto-koeto-ubi-dete", "text": "Районната прокуратура в Пазарджик внесе искане в съда за вземане на мярка за неотклонение „задържане под стража“ спрямо 35-годишния собственик на кучето, нахапало смъртоносно дете, съобщава БГНЕС. Мъжът е привлечен като обвиняем за това, че не е полагал грижи за животното, оставил го е без надзор и това е довело до инцидента с 3-годишното момченце.В хода на проведеното разследване е извършен оглед на местопроизшествието, към който е приложен и фотоалбум, разпитани са свидетели и е назначена е съдебно-медицинска експертиза.Предстои Районен съд - Пазарджик да разгледа искането на прокуратурата.", "date": "2018.02.02", "title": "\"Задържане под стража\" за собственика на кучето, което уби дете"}
{"url": "http://www.novinite.bg/articles/156261/Naprejenie-v-Septemvri", "text": "Напрежение в Септември след ареста на кмета на града Марин Рачев. Повече от 200 жители на града и от съседните села с плакати се събраха пред общината, за да го подкрепят. Те скандират „Долу ръцете от нашия кмет”, „Рачев е достоен”. Организирали са дори подписка в негова защита. Твърдят, че той е преобразил града и искат да продължи да е на този пост., предаде БНТ.Хората смятат, че обвиненията срещу него са неоснователни и не виждат нищо лошо в това фирми на братовчедка му да изпълняват обществените поръчки.Кметове от други населени места също дойдоха да изразят подкрепата си. Те отрекоха да са организирани и заявиха, че са дошли да изразят гражданската си позиция. Самият Рачев имал опасения, че ще бъдат скалъпени подобни обвинения срещу него. По думите им става въпрос за политически и икономически интереси, тъй като „оставил някои хора в общината гладни”. Според кметовете акцията на Специализираната прокуратура е била показна.Улицата пред сградата на общината е блокирана от полиция и движението е спряно. Протестиращите казват, че ще останат, докато кметът не бъде освободен.Специализираната прокуратура трябва да реши дали ще удължи ареста на Марин Рачев или ще го пусне срещу парична гаранция.", "date": "2018.02.02", "title": "Напрежение в Септември"}
{"url": "http://www.novinite.bg/articles/156260/Razsledvat-tormoz-deca-v-detskata-gradina-v-Burgas", "text": "Прокуратурата разследва тормоз над 5 деца в детска градина \"Брезичка\" в Бургас. Това заяви говорителят на главния прокурор Румяна Арнаудова, преде БНТ.Уволнения и наказания в детската градина в , след като в интернет се появи видео, на което се вижда насилие над деца от страна на възпитателите.На кадрите се вижда как се скубят и обиждат 5-годишните деца.И тази сутрин родители разказаха, че това не е изолиран случай на насилие. Други майки и бащи обаче се обявиха в защита на възпитателите.", "date": "2018.02.02", "title": "Разследват тормоз деца в детската градина в Бургас"}
{"url": "http://www.novinite.bg/articles/156262/Avtomobil-se-vryaza-v-peshehodci-v-centara-na-Shanhaj", "text": "Автомобил се вряза в пешеходци в центъра на Шанхай, най-малко 18 души са ранени, съобщиха ДПА и Франс прес, като се позовават на местните власти,предаде Нова телеивзия.Произшествието станало към 09.00 часа местно време, в момент когато много хора отивали на работа, се посочва в официално комюнике. Властите са започнали разследване. Видеокадри, разпространени от държавните медии, показват микробус в пламъци, препречващ тротоар точно пред кафене на \"Старбъкс\".Според местни медии шест души се намирали в автомобила, който превозвал няколко газови бутилки.Шанхайската полиция съобщи, че инцидентът в центъра на града, при който микробус блъска хора, е злополука, а не нападение, предадоха Асошиейтед прес и ТАСС.  Според полицията колата се е запалила, защото шофьорът е пушел, превозвайки газови бутилки. Пристигналите пожарникари бързо угасили огъня. Няколко души са получили изгаряния. ", "date": "2018.02.02", "title": "Автомобил се вряза в пешеходци в центъра на Шанхай"}
{"url": "http://www.novinite.bg/articles/156294/MVR-e-obyavilo-za-obshtodarjavno-izdirvane-1126-dushi-s-vlezli-v-sila-prisadi", "text": "МВР е обявило за общодържавно издирване към 15 януари 2018 г. 1126 лица, които са с влязла в сила присъда. Данните обяви вътрешният министър Валентин Радев по време на днешния парламентарен контрол.Той допълни, че през 2017 г. са задържани 563-ма души от тази категория. Радев обясни, че е разпореден сравнителен анализ с други европейски страни, за да се провери къде се намира България в тази статистика и дали проблемът е общ, или само за страната ни. Депутатът от БСП Иван Иванов обяви от трибуната, че според данни от Министерството на правосъдието, за миналата година не са се явили в местата за изтърпяване на наказание и лишаване от свобода 634 лица, а от 1 до 15 януари тази година - 18 лица.Радев коментира още, че през 2017 г. са образувани 60 досъдебни производства по чл. 325 от НК, който инкриминира неупражнен контрол и грижи върху животно, в резултат на което то е причинило средна или тежка телесна повреда на човек. Министърът допълни, че днес ще се среща с неправителствени организации, защитаващи животните.", "date": "2018.02.02", "title": "МВР е обявило за общодържавно издирване 1126 души с влезли в сила присъди"}
{"url": "http://www.novinite.bg/articles/156277/Nulev-priem-v-Medicinskiya-fakultet-na-SU-za-sledvashtata-godina", "text": "По предложение на Факултетния съвет на Медицинския факултет приемът в специалност „Медицина“ държавна поръчка за учебната 2018/2019 година ще бъде нулев.Това съобщиха от пресцентъра на СУ \"Св. Климент Охридски“. Решението е взето на заседание на Академичния съвет на 31 януари, на което е одобрено предложението за прием на студенти в Софийския университет за следващата учебна година.", "date": "2018.02.02", "title": "Нулев прием в Медицинския факултет на СУ за следващата година"}
{"url": "http://www.novinite.bg/articles/156264/ES-i-SASht-obsajdat-satrudnichestvo-v-novite-tehnologii", "text": "Делегации на САЩ и ЕС обсъдиха сътрудничеството си в областта на новите технологии, включително и разработката на новия формат за мобилна комуникация 5G, съобщи в четвъртък Държавният департамент на САЩ.Според информацията поредният кръг от преговорите в двустранния диалог за сътрудничеството в цифровите формати се е състоял на 1 февруари.Европейската страна е \"информирала САЩ за настоящите и предстоящите инициативи в рамките на пазара на цифровите технологии, които са приоритет за Европейската комисия\".От своя страна САЩ са съобщили за собствените си инициативи в тази област.\"Обсъдени бяха киберсигурността, форматът 5G, регулациите в областта на телекомуникациите\", се казва в съобщението, цитирано от РИА Новости.", "date": "2018.02.02", "title": "ЕС и САЩ обсъждат сътрудничество в новите технологии"}
{"url": "http://www.novinite.bg/articles/156273/Dojche-bank-na-cherveno-s-parite-zaradi-Tramp", "text": "Най-голямата германска банка „Дойче банк“ заяви в петък, че данъчните реформи на Доналд Тръмп в САЩ са докарали баланса й на червено през 2017 г., предава БГНЕСОт банката съобщиха, че нетната загуба е 512 млн. евро за миналата година, което е по-малко от загубата от 1,4 млрд. евро през 2016 г.Приходите са намалели до 26,4 милиарда евро през 2017 г. от 30 милиарда евро през предходната година.На ниво преди облагане с данъци обаче „Дойче банк“ реализира печалба от близо 1,3 млрд. евро, в сравнение със загуба от 810 млн. евро през предходната година.\"Ние вярваме, че сме твърдо по пътя към постигане на растеж и по-висока възвращаемост с постоянна дисциплина по отношение на разходите и рисковете\", гласи изявлението на директора на трезора Джон Краян.„Дойче банк“ се надяваше да се върне на печалба през 2017 г. след години на червено поради дълбока програма за преструктуриране и глоби по редица различни съдебни дела.", "date": "2018.02.02", "title": "\"Дойче банк\" на червено с парите заради Тръмп"}
{"url": "http://www.novinite.bg/articles/156290/Grajdanska-vojna-ako-Moldova-se-prisaedini-kam-Rumaniya", "text": "Активизирането на привържениците на обединение между Молдова и Румъния може да доведе до гражданска война в Молдова, заяви президентът на страната Игор Додон в интервю по телевизия „НТВ Молдова“, цитирано от БГНЕС.„Искам да бъде ясно: обединението [с Румъния] би означавало гражданска война. Не ме е страх да говоря за това. Ние няма да позволим на когото и да било да унищожи държавността на Молдова и ще използваме за това всички законни средства, а ако действате незаконно, ще получите съответния отговор“, каза президентът. Той отбеляза, че ситуацията от 1918 г., когато молдовските депутати „били принудени от румънски войници да гласуват за обединение, повече няма да мине“.Додон припомни, че най-сложните периоди в съвременната си история Молдова е преживяла след изблици на национализъм и идеи за обединение „с Румъния, когато гонеха представителите на други националности от Молдова“. Според него това предизвикало напрежение в Гагаузия, която обяви създаването на своя автономия, а също и въоръжения конфликт в Приднестровието през 1992 г., който и до ден днешен остава нерешен.Додон предполага, че напрежението в страната му може и да е изкуствено предизвикано. „Възможно ли е на тези, които днес са на власт – демократите и другите партии – такъв сценарий да е изгоден? Защото те разбират, че ще загубят изборите през есента и искат да дестабилизират ситуацията. По този въпрос трябва да бъдем много внимателни“.Призивите за обединение най-често се чуват в политиката в Румъния, където привържениците на тази идея представляват почти 68% от населението. Правителството на Молдова, от чието население около 28% подкрепят обединението с Румъния, предпочита да подминава с мълчание и да не реагира на призивите, чуващи се в Букурещ и Кишинев.", "date": "2018.02.02", "title": "\"Гражданска война\", ако Молдова се присъедини към Румъния"}
{"url": "http://www.novinite.bg/articles/156259/Teja-obstanovka-v-Siriya", "text": "От ООН съобщиха, че ситуацията в обсадените райони е най-тежката от три години, предаде БНТ.От организацията призоваха Москва, Анкара и Техеран да помогнат за намаляване на напрежението в провинция Идлиб, където все още се водят сражения.ООН настоява и за хуманитарна пауза в контролирания от бунтовниците анклав Източна Гута, където хиляди хора очакват медицинска евакуация.", "date": "2018.02.02", "title": "Тежа обстановка в Сирия"}
{"url": "http://www.novinite.bg/articles/156298/SASht-se-boryat-s-naj-tejkata-opioidna-kriza-v-istoriyata-si", "text": "Фармацевтични компании са доставили 20,8 милиона хапчета срещу болка в американско градче с 2900 жители, разкрива материал на вестник „Чарлстън газет-мейл“. Съединените щати се борят с най-тежката опиоидна криза в историята си. Епидемията започва през 90-те години. За разрастването й допринасят масовото изписване на лекарства, навлизането на евтин хероин и появата на синтетични опиати като фентанил, които са 50 пъти по-мощни от хероина.Всеки ден 90 американци умират от свръхдоза с опиати според статия на „Ню Йорк таймс“.През изминалото десетилетие фирми, търгуващи с лекарства, са доставили 20,8 милиона болкоуспокояващи, които се предписват с рецепта, на две аптеки, намиращи се на четири пресечки една от друга в в градче в щата Западна Вирджиния с 2900 жители. Информацията е разкрита от комисия в Конгреса, която разследва кризата с опиати в Съединените щати.Огромните доставки на мощните болкоуспокояващи хидрокодон и оксикодон излизат наяве при изслушване за ролята на търговците за задълбочаването на кризата.Според „Чарлстън газет-мейл“ в Западна Виржиния смъртността, причинена от предозиране с лекарства е най-висока в САЩ. Краят е бил фатален за 880 души през 2016 година.Приблизително 90 американци умират от предозиране с опиати на ден, посочва „Ню Йорк таймс“.Обществената медиа ПиБиЕс разказва историята на Майкъл Лоут, който се възстановява след 10-годишен период на зависимост. Всичко започва, когато се налага да вземе болкоуспокояващи, докато работи като заварчик. По-късно съкращават работното му място и това е повод да взима повече хапчета. След това трудно се задържа на работа: „Веднъж дори ме хванаха със синтетични хапчета в бельото ми, бях станал много ловък. Скривах ги в бельото си и влизах“, разказва Майкъл Лоут.Собственикът на фирма Клайд Маклалън пък казва, че при него често идват кандидати за работа, които са употребили наркотични вещества: „Често идват хора, търсещи работа, които очевидно са дрогирани. Те изглеждат като живи мъртъвци. Казвам им, ще ви изпратим на тест за наркотици, какво ще ни покаже? Повечето пъти, ако е трева или нещо такова, ми казват. Ако е нещо различно, не се връщат повече“.Най-тежка е опиоидната криза в Средния Запад, Апалачите и Нова Англия, но всъщност това е национална епидемия. Свръхдозата болкоуспокояващи лекарства е водещата причина за смърт на хората под 50-годишна възраст в САЩ, сочат проучвания.Президентът Доналд Тръмп нареди на Департамента по здравеопазване да обяви извънредно положение за общественото здраве заради кризата с опиатите.", "date": "2018.02.02", "title": "САЩ се борят с най-тежката опиоидна криза в историята си"}
{"url": "http://www.novinite.bg/articles/156258/Oblaci-i-dajd-ni-ochakvat-dnes", "text": "Днес облачността над страната ще бъде значителна и на отделни места в Западна и Централна България ще превали слаб дъжд. Ще духа до умерен, в Източна България временно силен вятър от юг-югозапад. Максимални температури между 12° и 17°, в София около 14°.Атмосферното налягане е по-ниско от средното за февруари и през деня ще продължи бавно да се понижава. В планините ще бъде предимно облачно. На места в масивите от Западна и Централна България ще превали слаб дъжд, над 1800-2000 метра – сняг. Ще духа умерен и силен запад-югозападен вятър. Максималната температура на височина 1200 метра ще бъде около 8°, на 2000 метра – около 1°.Над Черноморието облачността ще е значителна. Ще духа умерен юг-югозападен вятър. Максималните температури ще са между 14° и 18°. Температурата на морската вода е 6-7°. Вълнението на морето ще бъде 2-3 бала.", "date": "2018.02.02", "title": "Облаци и дъжд ни очакват днес"}
{"url": "http://www.novinite.bg/articles/156299/Temperaturen-rekord-ot-191-gradusa-otchetoha-v-Ruse", "text": "Максимална температура от 19,1 градуса е измерена около 14.00 часа днес в Русе, което е рекорд за тази дата. Това съобщиха от хидрометеорологичната станция в крайдунавския град. ", "date": "2018.02.02", "title": "Температурен рекорд от 19,1 градуса отчетоха в Русе"}
{"url": "http://www.novinite.bg/articles/156287/Sadat-pusna-deloto-za-mrasniya-vazduh-v-Sofiya", "text": "Софийският апелативен съд определи като допустимо делото срещу Столична община за мръсния въздух в София и го върна на СГС. Колективните искове бяха заведени на 29 май миналата година от няколко неправителствени организации и адвокати, обединени в \"Група за чист въздух\". СГС обаче прекрати делото като недопустимо, като се мотивира, че че представителите на колектива нямат „доказан опит, знания и финансов ресурс“, с които да защитят увредения интерес на обществото. На 31 януари Софийският апелативен съд (САС) отменя опредението на СГС.  „Считам, че от това определение на САС е видно, че ние имаме право да водим делото, което беше прекратено абсолютно незаконно. За съжаление успяха да ни забавят, но това не означава, че няма да продължим усилията си да защитим интереса на гражданите да дишат чист въздух в София“, каза адвокат Димо Господинов. Първоначално делото беше разпределено на съдия Божана Желязкова, но тя отказа да го гледа с мотив, че също живее в София и това поставя под основателно съмнение безпристрастното му разглеждане, припомнят от Група за чист въздух. Случайното разпределение прати делото на съдия Богдана Желявска. Тя първо остави исковата молба без движение с искане в 7-дневен срок „Група за чист въздух“ да представят доказателства за възможностите си да защитят увредения интерес, както и да понесат тежестите, свързани с водене на делото, включително и разноските. След това ищците заявиха, че тези доказателства са представени още с исковата молба и ако съдът ги намира за недостатъчни, да им даде конкретни указания какво още да представят. Съдия Желявска не постави конкретни искания и насрочи делото за разглеждане през декември 2017 г., което означава, че в крайна сметка е приела доказателствата за достатъчни.След отвода на съдия Желявска делото отиде при съдия Елена Маврова. Тя го прекрати с мотив, че ищците нямат опит, знания и ресурс, за да водят делото, без да отправи искания към тях да представят доказателства за противното. Според съдия Маврова от първоначално предложените доказателства не можело да се установи дали ищците отговарят на изискванията за знания и квалификация в областта на околната среда, екологичното право, опит в изследванията на мръсния въздух. Отделно от това, при проверка на финансовите им възможности за понасяне на тежестите, не се установявало, че те позволяват защита на колективния интерес. \"Група за чист въздух\" внесе обжалване пред Софийския апелативен съд на 17 ноември.", "date": "2018.02.02", "title": "Съдът пусна делото за мръсния въздух в София"}
{"url": "http://www.novinite.bg/articles/156280/Valeri-Simeonov-NSO-e-darjava-v-darjavata-i-zaplaha", "text": "НСО е заплаха за висшите хора в държавата. Това каза вицепремиерът Валери Симеонов в предаването „България сутрин“ по „България он ер“.\"Още 2015 г. съм изявил позицията си за НСО. Трябва да има служба към полицията, а не да има държава в държавата – със собствен бюджет и никой да не знае какво вършат. С правомощията, които получава от закона, и по начина, по който функционира, НСО е заплаха за висшите хора в държавата\", посочи лидерът на НФСБ, цитиран от Фокус. ", "date": "2018.02.02", "title": "Валери Симеонов: НСО е \"държава в държавата\" и \"заплаха\""}
{"url": "http://www.novinite.bg/articles/156281/Ulesnyavat-dostapa-na-stajanti-do-pazara-na-truda-u-nas", "text": "Народното събрание прие на първо четене изменения в Закона за трудовата миграция и трудовата мобилност със 113 гласа \"за\", 20 проти  и 17 \"въздържал се\".С промените се въвеждат в българското законодателство изискванията на евродиректива от 2014 г. Целта е да се повиши достъпа до трудовия пазар на стажанти, без разрешение за работа при сключен договор за стажуване.Предвижда се още в някои случаи чужденците, пребивавали 90 дни като сезонни работници у нас, да могат да подновят сезонната си заетост, без да напускат страната. Ще се въведе и ускорена процедура, когато сезонният работник успешно е пребивавал като такъв в рамките на предходните пет години.", "date": "2018.02.02", "title": "Улесняват достъпа на стажанти до пазара на труда у нас"}
{"url": "http://www.novinite.bg/articles/156267/Zimna-Bogorodica-e-majkite-majki-da-slagat-petela", "text": "Православната църква чества днес Сретение Господне, народът ни празнува Петльовден. За имен ден черпят Радост, Радостина, Драго, Драгомир, Ралин, Ванеса, Радина, Радослава и Радослав.Сретение Господне е един от четирите празника, посветени на Божията майка. 40 дни след раждането на Исус Христос света Дева Мария занесла своя Младенец в Йерусалимския храм според Мойсеевия закон, който заповядвал всяко първородно от мъжки пол да бъде посвещавано или представяно пред Бога.Старите българи наричат празника и Зимна Богородица. На 2 февруари народът ни чества Петльовден. Денят почита мъжката сила, майките на момчета слагат на масата петел.Според разказите по време на турското иго еничарите минавали на този ден и отвеждали най-хубавите и най-здравите момчета. От която къща вземали дете, турците поставяли кървав знак на портата. Тази жестока традиция е наречена кръвен данък. Намерили се обаче умни жени, които откъсвали главите на петли и с кръвта рисували по вратниците зловещия знак. Еничарите, като го видели, си отивали с убеждението, че други преди тях са минали и са взели живия данък.Традицията повелява от жертвената птица, сготвена със зеле или ориз, да се раздава на съседи за здравето на момчетата.", "date": "2018.02.02", "title": "Зимна Богородица е, мъжките майки да слагат петела"}
{"url": "http://www.novinite.bg/articles/156283/Poredno-veto-na-Radev-varhu-promenite-v-zakona-za-zemedelskite-zemi", "text": "Президентът Румен Радев наложи вето на Закона за изменение и допълнение на Закона за посевния и посадъчния материал заради направените с него изменения в Закона за опазване на земеделските земи.Държавният глава не е съгласен с правилата относно промяната на предназначението на земеделските земи.Според Румен Радев те не изпълняват конституционното задължение на държавата за особена закрила на земята и не гарантират промяна на предназначението на обработваемите земи само по изключение при доказана нужда.Според президента Радев промени в законодателството, които засягат основни начала на Конституцията, трябва да преминават през всички етапи на законодателния процес. Само така може да се гарантира прозрачност и да се даде възможност на всички заинтересовани лица да изразят своето мнение.Ето и мотивите за ветото на държавния глава:М О Т И В Иза връщане за ново обсъждане в Народното събрание на разпоредби от Закона за изменение и допълнение на Закона за посевния и посадъчния материал, приет от 44-то Народно събрание на 24 януари 2018 г. Уважаеми народни представители,Споделям основната цел промените, направени със Закона за изменение и допълнение на Закона за посевния и посадъчния материал - необходимостта от оптимизиране на изискуемите документи при заявяване на административни услуги. Не съм съгласен с част от Преходните и заключителните разпоредби на този закон, които изменят Закона за опазване на земеделските земи, свързани с правилата за промяна на предназначението на земеделските земи.Съгласно чл. 21, ал. 1 от Конституцията земята е основно национално богатство, което се ползва от особената закрила на държавата и обществото. Земята е основно национално богатство, защото е източник и основа за всички други блага и има ограничена площ. Тези характеристики на земята предопределят и систематичното място на нейната уредба в Глава първа „Основни начала“ на Конституцията. Поради всичко това земята несъмнено е богатство със стратегическо значение за българската държава. Предвид тази ценност на земята като благо от най-висш порядък за цялото общество в чл. 21, ал. 2 от Конституцията се прогласява принципът за използването на обработваемата земя само за земеделски цели, като промяна на нейното предназначение се допуска по изключение при доказана нужда. Конкретните условия и ред за промяната на конституционно дефинираното предназначение на земеделската земя подлежат на уредба със закон. Този закон трябва да остане в конституционно очертаната рамка и да допуска по изключение и при доказана нужда промяната на предназначението на земеделската земя. В този смисъл целта на Закона за опазване на земеделските земи (ЗОЗЗ) е да регламентира такива условия и ред, чрез които да се изпълни конституционната повеля за особена закрила на земеделската земя.Считам, че направените в Преходните и заключителните разпоредби на Закона за изменение и допълнение на Закона за посевния и посадъчния материал промени в ЗОЗЗ не са релевантни към предвидената в Конституцията особена закрила на земята като основно национално богатство. По силата на § 28, т. 5 (относно чл. 21, ал. 1 и 5 ЗОЗЗ) отпада изискването за представяне на проект на подробен устройствен план (ПУП) при започване на процедурата за промяна на предназначението на земеделските земи. Така се създава неяснота относно конкретните параметри на инвестиционното намерение и не се доказва нуждата, която е конституционна предпоставка за промяната на предназначението. С § 28, т. 7, б. „а“ (относно чл. 24, ал. 1 ЗОЗЗ) отпада задължението на заинтересованото лице след влизане в сила на решението за утвърждаване на окончателна площадка и/или трасе да внесе ПУП, което създава възможност за безкрайна във времето валидност на решението за промяна на предназначението. Разпоредбата на § 28, т. 11 (относно чл. 34, ал. 1 и 2 ЗОЗЗ) променя началния момент, от който започва да тече 1-годишният срок за искане за промяна на предназначението на земята – от влизането в сила на ПУП, а не както досега – от влизане в сила на решението за утвърждаване на окончателна площадка. Така се създава безсрочна валидност на решенията за утвърждаване на площадки, защото след промяната в чл. 24, ал. 1, където отпада задължението за започване на изработване на ПУП от заинтересованото лице, такова изработване може изобщо да не започне. Този неблагоприятен ефект ще се прояви и по отношение на заварените производства, за които по силата на § 31 ще се прилагат новите правила за сроковете по чл. 34.С § 30 се дава възможност на лицата, които са пропуснали удължения през 2012 г. 6- годишен срок, да поискат потвърждаване на решението за промяна на предназначението на земеделската земя за неземеделски нужди. Няма обаче срок, в който може да се поиска това потвърждение, тъй като ал. 7 на § 30 предвижда отпадането на правното действие само на потвърдените решения за промяна на предназначението. По този начин с разпоредбата се дава възможност за валидиране на загубили сила решения за промяна на предназначението, без да има срок, в който това може да бъде поискано. Освен това с ал. 6 се предвижда възстановяване на заплатената такса, ако органът не потвърди, а отмени решението за промяна на предназначението на земята. Предвид начина на внасяне на предложенията за тези промени липсва яснота за отражението на задължението за възстановяване на таксите върху публичните финанси.С тези промени уредбата стимулира собствениците на земеделски земи да променят предназначението им и в много продължителен период от време да не реализират своите нужди, изчаквайки удобен момент, в който ще има инвестиционен интерес. В резултат на това общественият интерес е засегнат, тъй като земите с променено предназначение ще пустеят. Те не могат вече да се използват за земеделски цели, а строителството още не е започнало. Подменя се целта на закона – опазването на земеделските земи и се поставя под съмнение съответствието на приетата уредба с чл. 21 от Конституцията.Водя се от убеждението, че промени в законодателството, които засягат основни начала на Конституцията, трябва да преминават през всички етапи на законодателния процес. Само така може да се гарантира прозрачност и да се даде възможност на всички заинтересовани лица да изразят своето мнение. В никакъв случай не оспорвам правото на народните представители да правят предложения след приемането на законопроект на първо гласуване, но предложенията не трябва да противоречат на принципите и обхвата на приетия на първо гласуване законопроект. В този смисъл е и чл. 84, ал. 2 от Правилника за организацията и дейността на Народното събрание, както и мотивите на Решение 5 от 2015 г. на Конституционния съд (Обн. ДВ, бр. 78 от 2015 г.).Включването на промени в ЗОЗЗ, които водят до необосновано разширяване на възможностите за промяна на предназначението на земеделските земи в преходни и заключителни разпоредби на друг закон, създава впечатление, че се цели избягване на широкото публично обсъждане и подробното мотивиране на предлаганите промени. Считам, че народните представители дължат на всички, които те представляват, ясно, мотивирано и открито обсъждане на правилата за промяна на предназначението на земеделските земи.Уважаеми народни представители,Въз основа на изложените мотиви упражнявам правото си по чл. 101, ал. 1 от Конституцията на Република България да върна за ново обсъждане § 28, т. 5, т. 7, б. „а“ и т. 11, § 30 и § 31 от Преходните и заключителните разпоредби на Закона за изменение и допълнение на Закона за посевния и посадъчния материал, приет на 24 януари 2018 г.РУМЕН РАДЕВПРЕЗИДЕНТ НА РЕПУБЛИКА БЪЛГАРИЯ", "date": "2018.02.02", "title": "Поредно вето на Радев: върху промените в закона за земеделските земи"}
{"url": "http://www.novinite.bg/articles/156285/Prodaljavat-skandalite-v-parlamenta-po-kazusa-s-ostavkata-na-Delyan-Dobrev", "text": "Пореден ден на спорове в парламента по казуса с решението на Конституционния съд и неприетата оставка на Делян Добре. От  поискаха Добрев да бъде отстранен от пленарната зала. От  пък заявиха, че няма основание за това - след решението на съда няма пречка Добрев да остане депутат. Във вторник Конституционния съд обяви за противоречащо на основния закон решението на парламента да отхвърли оставката на Делян Добрев. Решенията на съда обаче не важат със задна дата.Aлександър Симов, : Настоявам да отстраните от зала г-н Делян Александров Добрев, тъй като той няма право да бъде в тази зала. Мисля си, че ако трябва да сме в съзвучие с Конституцията, трябва да изпълните това мое желание.Данаил Кирилов, ГЕРБ: Аз остро възразявам, г-н председател, да се допускат подобни процедури от народни представители в залата на този парламент. Моля на всички такива оратори да поясните, че след като са в тази зала, трябва да имат достатъчно компетентност, за да знаят кога се прекратява мандатът на народен представител.Делян Добрев, ГЕРБ: Чудех се в последните дни защо толкова много ме мразят колегите от БСП и единствената причина, която намерих е, че всеки ден съм със синя вратовръзка. И днес, ако забелязвате, специално съм сложил червена вратовръзка, за да видя дали това не е причината и г-н председател, ако мога да допълня предложението на г-н Симов, предлагам не само да ме отстраните от зала, да викнете тук полицията, да ми сложат белезници или направо да ме дадете за разстрел. В тяхната партия в историята има 30 000 такива осъдени без съд и присъда, един повече или по-малко няма да им се отрази.", "date": "2018.02.02", "title": "Продължават скандалите в парламента по казуса с оставката на Делян Добрев"}
{"url": "http://www.novinite.bg/articles/156291/Eto-gi-parvite-kandidati-koito-sa-gotovi-da-posledvat-Slavi", "text": "Шоуменът Слави Трифонов стартира подбора на кандидатите, желаещи да се включат в политическия му проект.На живо във фейсбук на страницата му Слави Т. Трифонов в момента се излъчват интервютата с тях.Риалити събитието протича по добре познат сценарий от други инициативи на \"Шоуто на Слави\". Кандидатите сядат на столче пред гологлавия водещ, представят се и споделят възгледите си.За разлика от другите формати обаче в \"политическото жури\" не са сценаристите на предаването на Трифонов, а учени, които шоуменът от Учиндол представи като \"хора с изключителни качества, които живеят в чужбина, но продължават да милеят за това, което се случва у нас\". При подбора на кандидат-политиците помагат Атанас Раденски, професор от университет в Ориндж Каунти, Йордан Бъчваров, биолог, мениджър на лаборатория в САЩ и професорът от университет в Катар Нинов.Първа пред Слави и журито застана Неда Калчева, която е програмист. Тя разказа, че родителите ѝ артисти и че е отраснала в Солун преди да продължи образованието си в САЩ.\"Темата, която ми е близка, е електронното управление. За мен начинът да се оправим в България е да създадем невъзможност да се краде и да има корупция. Законите не са достатъчни, необходимо е да изпреварваме събитията. За това могат да ни помогнат блокчейн технологиите, каквито в Естония се използват от 10 години\", обясни Калчева. Следващият кандидат-политик бе Петър Анастасов, 47-годишен от Ботевград. Той се оказа хирург, живял в Америка, специализирал клинична неврофизиология в Далас.\"Преди 7-8 години се завърнах. Викат ми Комара. Като се качих на колата в САЩ и спрях да спортувам станах така\", обясни пълничкият мъж.Той обясни, че вече трябва да мислим з а децата на нашите деца.\"Трябва да се борим за бъдещето. Имаме отрицателен прираст - на 100 000 починали 46 000 родени. Здравеопазването трябва да се натисне и да се промени из основи. Най-важно е да има конкуренция на Здравната каса. Трябва да има няколко, но с участие на държавата, посочи Атанасов, когото Слави определи като \"голям сладур\".След него пред Слави застана Иван Шишков, който се оказа на 31 г. от Севлиево. Той обясни, че е мениджър за Източна Европа в британска логистична компания, икономист, специалист по застраховане.Живко Седларски, на 37 години, от София се оказа, че също е емигрант, който се е завърнал у нас. Той завършил данъчно право във Франция и работил за голяма кантора в Париж и Мароко. От 2010 г. обаче се върнал в България, оженил се и вече имал две дъщери. ", "date": "2018.02.02", "title": "Ето ги първите кандидати, които са готови да последват Слави"}
{"url": "http://www.novinite.bg/articles/156272/Marshrutat-Sofiya-Viena-e-naj-natovarenata-vazdushna-liniya-ot-Balgariya", "text": "Маршрутът София – Виена е най-натоварената въздушна линия от България, показват данни на европейската статистическа служба Евростат за 2017 г.През миналата година от Летище София до летище ", "date": "2018.02.02", "title": "Маршрутът София – Виена е най-натоварената въздушна линия от България"}
{"url": "http://www.novinite.bg/articles/156295/Bojko-Borisov-se-sreshtna-s-viceprezidenta-na-Svetovniya-evrejski-kongres", "text": "Премиерът Бойко Борисов се срещна с главния изпълнителен директор и вицепрезидент на Световния еврейски конгрес Роберт Сингер, който изрази признателността си към българския народ, защитил близо 50 000 български евреи от депортация и сигурна гибел, съобщиха от пресслужбата на кабинета.Тази година се навършват 75 години от събитието и изключителната роля на България трябва да бъде изтъквана, е посочил Сингер. Министър-председателят и гостът му са се обединили около мнението, че усилията трябва да бъдат насочени към отхвърляне на езика на омразата, на екстремизма и в защита на толерантността.", "date": "2018.02.02", "title": "Бойко Борисов се срещна с вицепрезидента на Световния еврейски конгрес"}
{"url": "http://www.novinite.bg/articles/156271/Istoricheski-muzej-Sofiya-organizira-ZIMA-V-MUZEYa-2018", "text": "Образователната програма ще се проведе в периода 3 – 6 февруари 2018 г. и е предназначена за деца от 6 до 12 години. ЗИМА В МУЗЕЯ 2018 е целодневна образователна програма, разработена от експерти на Регионалния исторически музей – София. Тя ще се проведе в четири последователни дни на ученическата ваканция (3 – 6 февруари 2018 г.) в часовия диапазон 09:00 – 16:00 ч. В програмата са включени занимания, свързани с археология, история, етнография, нумизматика. Те са комбинирани с образователни игри и прожекция на филми, допълващи познанията на децата за развитието на София през вековете. Предвидено е време за почивка и обяд. Инициативата ще се проведе в сградата на Регионалния исторически музей – София (пл. \"Бански\" 1). Преподавателите са експерти от екипа на Музея. Групата се състои от максимум 20 деца. Записвания се правят посредством онлайн платформата на уебсайта на Регионалния исторически музей – София на следния линк: Цената за участие на дете в програмата е 20 лв. за един ден, за два дни – 40 лв., за три дни – 55 лв., за четири дни – 70 лв. Второ дете в семейството ползва 50% отстъпка. Заплащането се извършва по банков път или на място до два дни след онлайн запазването на място: Банкова сметка:Регионален исторически музей – София IBAN BG88SOMB 9130 3153 7589 00 BIC SOMBBGSF Общинска банка, клон Врабча", "date": "2018.02.02", "title": "Исторически музей София организира ЗИМА В МУЗЕЯ 2018"}
{"url": "http://www.novinite.bg/articles/156263/Dneven-horoskop-za-petak-2-fevruari-2018-g", "text": "Днес сте по средата на много напрегната ситуация и трябва да сте сигурни, че повече няма да позволявате на нещата да са по този начин. Наясно сте, че има начин да разчупите леда и е време да го направите наистина. Дори и да сте затворени пред бюрото днес, вашата енергия е в огромни дози и се чувствате повече от страхотно. Умеете да се забавлявате и да сте позитивни във всякакви ситуации, което ви е огромен плюс.Обикновено не е трудно да общувате с хората, но днес ще ви е изключително трудно да достигнете до тях. Въпреки това, усилията си струват, особено когато става въпрос за по-близките ви хора.Вижте повече на .", "date": "2018.02.02", "title": "Дневен хороскоп за петък, 2 февруари 2018 г."}
{"url": "http://www.novinite.bg/articles/156268/Bez-voda-v-chast-ot-Fakulteta-dnes", "text": "\"Софийска вода\" временно ще прекъсне водоснабдяването днес в част от кв. Факултета, съобщиха от дружеството.Причината да няма вода в района на ул. „Суходолска“, ул. „Полска калина“, жп линията и ул. 761 е диагностика на уличен водопровод на ул. „Суходолска“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на ъгъла на ул. „Суходолска“ и ул. „Сали Яшар“.Ремонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. Засегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .“Софийска вода” АД предварително се извинява на своите клиенти за причинените временни неудобства! Интернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2018.02.02", "title": "Без вода в част от Факултета днес"}
{"url": "http://www.novinite.bg/articles/156293/Promenyat-chast-ot-marshrutite-na-pet-tramvaya-utre", "text": "Пет трамвая променят част от маршрутите си утре, заради подмяна на трамвайна кръстовка на пл. „Македония“.Трамвайна линия № 1 в посока надлез “Надежда” ще се движи от от ж.к. „Иван Вазов“ по маршрута си до кръстовище бул. “Христо Ботев” – ул. “Алабин”, надясно по ул. “Алабин”, обръщане на посоката на движение на трамвайно ухо “Съдебна палата”, ул. “Алабин” и надясно по бул. “Христо Ботев” по маршрута до надлез “Надежда”. В обратна посока маршрутът не се променя.Трамвайна линия № 4 в посока Орландовци: от бул. “Никола Петков” по маршрута до кръстовище бул. “Македония” - бул. “Христо Ботев”, наляво по бул. “Христо Ботев” до Централна ж.п. гара, надясно по бул. “Княгиня Мария Луиза” до ул. “Козлодуй” и по ул. “Козлодуй” по маршрута до кв. „Орландовци“, двупосочно.Трамвайна линия № 5 (в посока център): от кв. „Княжево“ по маршрута си до кръстовище бул. “Македония” – бул. “Христо Ботев”, наляво по бул. “Христо Ботев”, обръщане посоката на движение на площад “Възраждане”, надясно по бул. “Христо Ботев” и надясно по бул. “Македония” по маршрута.Трамвайна линия № 6: промяна на маршрута само в посока ж.к. „Обеля 2“, както следва: от ж.к. „Иван Вазов“ по маршрута си до кръстовище бул. “Христо Ботев” – ул. “Алабин”, надясно по ул. “Алабин”, обръщане посоката на движение на трамвайно обръщателно колело “Съдебна палата”, ул. “Алабин” и надясно по бул. “Христо Ботев” по маршрута до ж.к. „Обеля 2“.Трамвайна линия № 7: промяна на маршрута само в посока метростанция “Хан Кубрат”, както следва: от ж.к. „Борово“ по маршрута си до кръстовище бул. “Христо Ботев” – ул. “Алабин”, надясно по ул. “Алабин”, обръщане посоката на движение на трамвайно обръщателно колело “Съдебна палата”, ул. “Алабин” и надясно по бул. “Христо Ботев” по маршрута до метростанция “Хан Кубрат”. В обратна посока маршрутът не се променя.Мотрисите от трамвайни линии № 1, 4, 5, 6 и 7 ще спират на всички съществуващи трамвайни спирки в променените участъци на маршрутите.", "date": "2018.02.02", "title": "Променят част от маршрутите на пет трамвая утре"}
{"url": "http://www.novinite.bg/articles/156292/Po-chista-pitejna-voda-za-vsichki-evropejci", "text": "Европейската комисия предложи законодателство, с което ще се повиши качеството на питейната вода, ще се подобри достъпът до питейно водоснабдяване и ще се осигури по-качествена информация за гражданите.Представеното предложение е отговор на първата успешна европейска гражданска инициатива „Право на вода“, която събра 1,6 млн. подписа за подобряване на достъпа до безопасна питейна вода за всички европейци. Тя има за цел да гарантира качествено водоснабдяване. Друга от целите е да се активизират потребителите, като се гарантира, че доставчиците на вода предоставят на клиентите си по-ясна информация за потреблението, структурата на разходите и цената на литър, като последното ще даде възможност на потребителите да направят сравнение с цените на бутилираната вода. Това ще допринесе за изпълнението на екологичната цел за използване на по-малко пластмаси и намаляване на въглеродния отпечатък на ЕС, както и за постигането на целите за устойчиво развитие.Правилата, по отношение на които Комисията предлага актуализация, ще повишат качеството на водата и безопасността й — към списъка с критерии за определяне на безопасността на водата ще бъдат добавени нови вещества (например легионела и хлорати). При разширяването на списъка се отчитат последните научни данни и препоръките на Световната здравна организация. Според оценките новите мерки ще намалят възможните рискове за здравето, свързани с питейната вода, от 4 % на по-малко от 1 %.Съгласно новите правила от държавите членки се изисква да подобрят достъпа за всички, особено за уязвимите и маргинализираните групи, чийто достъп до питейна вода е затруднен. На практика това означава предвиждане на оборудване за достъп до питейна вода на обществени места, кампании за информиране на гражданите относно качеството на водата и насърчаване на администрациите и управителите на обществени сгради да осигуряват качествено водоснабдяванеПо-доброто управление на питейната вода от страна на държавите членки ще елиминира загубите и ще допринесе за намаляване на въглеродния отпечатък. Така предложението ще даде и съществен принос за постигането на целите за устойчиво развитие до 2030 г. и на целите на Парижкото споразумение относно изменението на климата.Заместник-председателят на Комисията Юрки Катайнен, който отговаря за растежа, работните места, инвестициите и конкурентоспособността, заяви, че с това предложение ще се улесни преходът към кръгова икономика и ще се подпомогнат държавите членки в усилията им да управляват ефективно питейната вода като ресурс.Първият заместник-председател на Комисията Франс Тимерманс каза, че чрез европейската гражданска инициатива ясно и високо прозвуча гласът на гражданите, призоваващи за действия, с които да се гарантира достъпът до безопасна питейна вода.", "date": "2018.02.02", "title": "По-чиста питейна вода за всички европейци"}
{"url": "http://www.novinite.bg/articles/156274/41-godishen-kavarnenec-zagina-v-katastrofa", "text": "41-годишен мъж от Каварна загина рано тази сутрин в катастрофа в морския град, съобщиха от полицията. Сигналът за трагичния инцидент е подаден около 03:30 часа. Пътното произшествие е станало по ул. „Нефтеняк”, в посока към морската зона на Каварна.Установено, че мъжът е шофирал лек автомобил „Ауди” с добричка регистрация. Движил се е с несъобразена скорост и е изгубил контрол над колата. Тя се е ударила в бетонен стълб от електрическата мрежа, след което се е възпламенила. Мъжът е загинал на място. По случая е образувано досъдебно производство.", "date": "2018.02.02", "title": "41-годишен каварненец загина в катастрофа"}
{"url": "http://www.novinite.bg/articles/156270/Sistemite-za-izmervane-chistotata-na-vazduha-v-Sofiya-shte-badat-svarzani", "text": "Системите на Изпълнителната агенция по околна среда (ИАОС) към МОСВ и гражданските мрежи за измерване на качеството на атмосферния въздух в София ще бъдат свързани. Това стана ясно днес след срещата на министъра на околната среда и водите Нено Димов, кмета на София Йорданка Фандъкова и членовете на съвета на учените към МОСВ - проф. д-р Христомир Брънзов, директор на НИМХ – БАН, проф. дфн Александър Драйшу, декан на Физическия факултет към СУ „Св. Кл. Охридски“, както и Стефан Димитров, създател на гражданската платформа AIRBG.INFO.„Целта е различните системи да бъдат интегрирани, така че да имаме максимално ясна картина за състоянието на въздуха в София“, обясни министър Димов. „За нас е от изключителна важност информираността на гражданите от една страна, а от друга – причините за замърсяването. Защото информацията за източниците на замърсяване е нужна при разработването на мерките за подобряване качеството на въздуха“, каза и кметът Фандъкова. Тя припомни, че предстои Столичната община да пусне и своя мониторингова система с 20 станции. Така в бъдеще ще бъдат интегрирани системата на ИАОС, гражданската платформа и общинската измервателна система.Според проф. Брънзов на първо време предстои съвместяване на двата типа устройства – 5-те на ИАОС и повече от 200 станции, които гражданите на София са изградили със собствени сили и средства. В рамките на следващите 6 месеца учени и експерти ще направят калибриране на измервателната техника на AIRBG.INFO и Изпълнителната агенция.  Към устройствата на ИАОС ще бъде монтиран уред от платформата AIRBG.INFO, за да бъде установена степента на достоверност на данните. „Инициативата е добро начало към изясняване на източниците на замърсяване“, потвърди и проф. Брънзов.„Данните от нашата независима мрежа започват да се приемат от общинската и изпълнителната власт. Преди година това беше немислимо, затова е добре, че приеха да работим заедно“, каза Стефан Димитров от гражданската платформа. Той добави, че се следва добър модел за синхронизиране между институционалните и гражданските системи за измерване на замърсяването на въздуха, който успешно е бил приложен преди година в Германия. Министър Димов припомни, че в момента се работи по изготвянето на стандарти за качество на горивата за битово отопление, така че още от следващия отоплителен сезон те да бъдат прилагани и да се намали замърсяването на въздуха от бита.", "date": "2018.02.02", "title": "Системите за измерване чистотата на въздуха в София ще бъдат свързани"}
{"url": "http://www.novinite.bg/articles/156284/BSP-iska-Krizisen-centar-za-borba-s-domashnoto-nasilie", "text": "Кризисен център за борба с домашното насилие да има във всеки областен град. Предложението е на БСП, която внесе поправки в едноименния закон.Инициативата е част от пакета мерки на опозицията, който трябва да приложи в местното законодателство разпоредбите на Истанбулската конвенция. БСП е против ратифицирането на международния договор.В левицата изчислили, че поддръжката на кризисните центрове ще струва на бюджета по 2 милиона лева годишно.В същото време лидерът на БСП Корнелия Нинова отрече партията й е да е подкрепяла резолюцията на европейските социалисти в защита на Истанбулската конвенция, както съобщиха вчера от ПЕС.", "date": "2018.02.02", "title": "БСП иска Кризисен център за борба с домашното насилие"}
