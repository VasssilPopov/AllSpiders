{"url": "http://www.novinite.bg/articles/156143/Otlichnicite-ne-kandidatstvat-v-balgarskite-VUZ-ove", "text": "Над 80 на сто от най-добрите ученици у нас въобще не кандидатстват в България след средното си образование. Това стана ясно на 12-ия годишен форум, на който бизнесът се среща с правителството, за да обсъждат важни за икономиката въпроси. През 2018-та темата е пазар на труда.Изтичат подготвените кадри, които да работят в страната. Изводът е на бизнеса.Властта отговори, че резултатите при ученето не идват веднага. Но наистина заради консервативността си образователната система била далеч от предприемачите.17 000 деца са върнати в клас заради мерките на правителството.Срещата между правителството и бизнеса премина и през други теми. Например, че правим стъпки към чакалнята на еврозоната и дори да ни откажат, ще знаем къде са пропуските. И още: Доходи, корупция, граници.„Колкото пъти ни връщате към темата с корупцията, толкова пъти ще ви отговаряме, че сте чели неактуална социология и едно общество, което постига един от най-високите ръстове на икономиката в България, няма как да е най-неуспешното от гледна точка на правилата. Правилата сами по себе си ако съществува и се спазват, корупцията остава само вестникарско внушение”, заяви финансовият министър Владислав Горанов.„На българските граници мигрантската вълна е нула. Всеки ден сутрин министърът ми ги докладва. Днес нула на всичките граници. Вчера един на сръбската граница. РЕално сме в Шенген. Всички европейски институции са заявили, че България е готова за Шенген”, заяви премиерът Борисов.Според премиера с Европа се държим дисциплинирано и вътрешнополитическият тон не бивало да пречи на еврообщуването, затова той не отишъл на вота на недоверие. ", "date": "2018.01.30", "title": "Отличниците не кандидатстват в българските ВУЗ-ове"}
{"url": "http://www.novinite.bg/articles/156134/176-dushi-sa-noshtuvali-v-Krizisniya-centar-v-Sofiya", "text": "176 души са нощували в Кризисния център за настаняване на бездомни в столицата. Това съобщи за Агенция „Фокус“директорът на центъра Пепи Джуренов. Капацитетът на центъра е 170 души, останалите 6 души са нощували на походни легла, предаде БГНЕС.", "date": "2018.01.30", "title": "176 души са нощували в Кризисния център в София"}
{"url": "http://www.novinite.bg/articles/156136/Slujitelite-v-zatvorite-otnovo-na-protest", "text": "Работещите в българските затвори и техните колеги охраняващи съдебните сгради и магистратите в България продължават протестната си кампания под надслов „Европа и за нас“, предаде БГНЕС.Кампанията се организира от Сдружение „Синдикат на служителите в затворите в България“ и Синдикат „Охрана“ и е подкрепена от близо 4300 работещи от 13 затвора, 24 затворнически общежития, 7 областни служби „Изпълнение на наказанията“ и около 1300 служители осигуряващи охраната на органите на съдебната власт, съобщиха от синдиката на служителите в затворите. Кампанията започна със събрания на открито пред сградите на всички пенитенциарни заведения навръх професионалния празник на заетите в затворите и арестите в България – 29 януари 2018 г., и ще продължи на 31 януари пред съдилищата в големите областни градове.Протестните мероприятия са насочени срещу лошите условия на труд в българските затвори, ниските заплати в двете дирекции (350 евро) и критичното съотношение между надзиратели и лишени от свобода (1:100).Сдружение „Синдикат на служителите в затворите в България“ с тревога следи и растящото напрежение сред заетите в затворните институции на другите страни членки на ЕС и е загрижен от растящите предизвикателства пред структурите за вътрешна сигурност в съюза на фона на периодичните протести на служители във френските, белгийските, италианските и др. затвори.Като европейски граждани и членове на европейското семейство на пенитенциарните работници, Сдружение „Синдикат на служителите в затворите в България“ с действията си ще даде ясен знак за нуждата от промяна в отношението към проблемите на сигурността в затворите в ЕС от страна не само на правителството на България, но и на европейските политици и институции в следващите шест месеца по време на Българското председателство на Съвета на ЕС.В зависимост от поведението на институциите, акцията на Сдружение „Синдикат на служителите в затворите в България“ и Синдикат „Охрана“ ще продължи с флашмоб изпълнения и протести на различни места в София в т.ч. и по време на посещенията на министрите на правосъдието от Европейския съюз.В София протестът на 31 януари ще започне в 8.30 часа пред входа на Съдебната палата. Подобни протести ще се проведат още в градовете: Враца – 7.30 – 8.00 часа, Благоевград – 12.00 – 13.00 часа, Сливен – 12.00 – 12.30часа, Плевен – 12.00 – 12.30 часа, Видин 12.00 – 13.00 часа, Варна - 17.00 – 18.00 часа, Бургас - 17.00 – 18.00 часа,Пловдив - 17.00 – 18.00 часа,Кюстендил - 17.00 – 18.00 часа, Стара Загора - 17.00 – 18.00 часа, В.Търново – 17.00 – 18.00 часа.", "date": "2018.01.30", "title": "Служителите в затворите отново на протест"}
{"url": "http://www.novinite.bg/articles/156141/Sabaryat-nezakonni-postrojki-v-Stolipinovo", "text": "Започва премахването на незаконни постройки в пловдивския квартал \"Столипиново\", съобщиха от общинския пресцентър. В продължение на три дни от днес ще бъдат изпълнени 25 заповеди за премахване на незаконни търговски обекти намиращи се на ул. \"Възход\", като преди да се предприемат ефективни действия по премахването им са спазени всички законови процедури, е уточнил кметът на район \"Източен\" Николай Чунчуков. Той е добавил, че това не са кампанийни акции, а част от постоянната борба на администрацията срещу незаконното строителство, която продължава. Само през миналата година в \"Столипиново\" са съборени около 150 незаконни обекта, се посочва още в съобщението.", "date": "2018.01.30", "title": "Събарят незаконни постройки в \"Столипиново\""}
{"url": "http://www.novinite.bg/articles/156142/Patyat-Montana-kam-Vidin-e-v-remont", "text": "Пътят от Монтана към Видин през селищата Студено буче, Доктор Йосифово, Славотин, Смирненски, Брусарци и Дъбова махала ще бъде ремонтиран основно през пролетта и лятото на тази година, съобщи депутатът ГЕРБ от Монтана Дилян Димитров. Средствата за ремонта са отпуснати от Оперативна програма \"Региони в растеж\" на ЕС и са в размер на 15 милиона лева. Пътят е един от най-натоварените в региона, защото по него преминават голяма част от автомобилите, пътуващи за Румъния и западна Европа през моста над Дунав при Видин-Калафат. Сега много участъци от този път са в лошо състояние, но скоро това ще се промени. Вече е избран изпълнител на строителните работи и още през март или април тази година те ще започнат, обяви Димитров. Така пътят Монтана-Видин през Брусарци ще бъде обновен в целия му участък. През пролетта на тази година ще бъде ремонтиран и пътят от Монтана до село Боровци, който е част от трасето Монтана-Берковица-София. След ремонта на пътя в софийската му част през лятото на тази година, то от Монтана до София ще се пътува по изцяло обновено шосе, уточни Димитров. Той коментира, че искането на хората от региона за изграждане на тунел под прохода Петрохан в Стара Планина по пътя Монтана-София е основателно и заяви, че очаква през тази година да започне предпроектно проучване на такъв тунел, който ще съкрати пътя до столицата с 45-50 километра и ще направи региона атрактивен за инвеститорите, предаде БГНЕС.", "date": "2018.01.30", "title": "Пътят Монтана към Видин е в ремонт"}
{"url": "http://www.novinite.bg/articles/156149/Predepidemichna-obstanovka-v-Lovech", "text": "В Ловеч е обявена предепидемична обстановка, съобщиха от регионалната здравна инспекция. През изминалата седмица е било констатирано рязко завишаване на заболяемостта от остри респираторни инфекции и грип в града. Достигнати са предепидемични стойности от 302,12 на 10 хиляди население, което доближава определените епидемични за Ловеч от 319 на 10 хиляди. Ежедневното проследяване и анализ на данните за заболяемостта в Ловеч ще продължи, като ще се проследи и заболяемостта в Луковит, където през изминалата седмица достигна 275, 4 на 10 хил.население. В останалите градове-центрове на общини обстановката е обичайна за сезона, допълват от регионалната здравна инспекция в Ловеч, цитирани от БГНЕС.", "date": "2018.01.30", "title": "Предепидемична обстановка в Ловеч"}
{"url": "http://www.novinite.bg/articles/156121/Uvolniha-shefa-na-DAI-Sofiya", "text": "Според него масовото и безразборно купуване на шофьорски книжки е проблемът, заради който има толкова много произшествия на пътя. “Министерството на транспорта обаче уволнява човека, който разкрива корупцията в ДАИ”, изтъкна депутатът.Свиленски припомни, че през юни 2017 г. са арестувани 12 служители на ДАИ – инспектори и изпитващи, половината получават обвинения, а останалите са били освободени.„Г-н Иван Гешев тогава каза, че ако тези служители бъдат възстановени на работните си места, ще продължат да продават книжки и ще са заплаха за националната сигурност. Към днешна дата те работят в ДАИ и продължават да продават шофьорски книжки”, добави още народният представител.Георги Свиленски обясни, че човекът, който е написал сигналите, е дисциплинарно уволнен преди минути.„Искаме оставката на ам.-министър на транспорта Ангел Попов, защото не може човек, който е сигнализирал прокуратурата, ДАНС, премиера и президента за корупция да бъде уволнен дисциплинарно”, категоричен бе депутатът. Той попита - какъв сигнал се дава към всеки един служител в министерството или автомобилната инспекция с това уволнение.„От днес вече не съм началник на областния отдел „Автомобилна администрация  - София\", защото ме уволниха. Защото се боря срещу корупцията и продажбата на шофьорски книжки, заяви вече бившият началник Кънчо Димитров, който минути преди това е бил дисциплинарно уволнен. Димитров участва в пресконференцията на БСП.Той разказа, че е имало случаи, когато са се продавали шофьорски книжки на слабо грамотни хора. Сезирал е изпълнителния директор на структурата. Отговорът е бил: „Независимо, че не познава пътните знаци, след като е изкарал по някакъв начин теоретичния изпит за придобиване на шофьорска книжка, няма как да му анулираме изпита”.Димитров припомни, че министър Ивайло Московски е обявил, че ще го уволни  още на 12 юни м.г. Зам.-министърът на транспорта Ангел Попов е информирал Димитров, че има такова министерско решение.Директорът на ИА „Автомобилна администрация“ Красимир Калайджиев го е убеждавал да напусне по свое желание, но Димитров е отказал.„От 2011 г., откакто Московски е министър, има и най-много арести на изпълнителни директори. Човекът, който подава сигнали за корупция, бива уволняван. Не знам как точно се борят с корупцията”, добави Димитров. Той заяви, че е писал и до премиера. Попита - защо него го уволняват, а тези, които са продавали шофьорски книжки, са върнати на работа?", "date": "2018.01.30", "title": "Уволниха шефа на ДАИ-София"}
{"url": "http://www.novinite.bg/articles/156153/Elektronnite-cigari-uvelichavat-riska-rak", "text": "Електронните цигари увеличават риска от някои видове рак и от сърдечни болести, сочат предварителните резултати от изследване, цитирани от \"Франс прес\".Те навеждат на мисълта, че никотиновите изпарения са по-вредни, отколкото се смяташе досега. Учени от Медицинския институт към Нюйоркския университет извършили лабораторни тестове с мишки и човешки клетки. Гризачите били изложени 12 седмици на ефекта от електронни цигари. Те погълнали никотинови изпарения, чиито дози и продължителност се равнявали на 10-годишно пушене на електронни цигари от хора. Учените констатирали ДНК увреждане на клетки на белите дробове, пикочния мехур и сърцето у мишките, както и намаляване на количеството протеини, които възстановяват клетките на тези органи, в сравнение с гризачите, които дишали филтриран въздух. Сходен вреден ефект бил наблюдаван и върху човешки клетки на белите дробове и пикочния мехур, изложени в лабораторна среда на никотинови изпарения и канцерогенен дериват на нитрозамин.  \"Макар че електронните цигари съдържат по-малко канцерогенни вещества от обикновените цигари, пушенето на електронни цигари може да е свързано с по-голям риск от белодробен рак и рак на пикочния мехур, както и от сърдечни болести\", отбеляза един от ръководителите на изследването Тан Мун-шон.  ", "date": "2018.01.30", "title": "Електронните цигари увеличават риска рак"}
{"url": "http://www.novinite.bg/articles/156163/V-Sofiya-metat-i-miyat-ulicite", "text": "Столичната община възложи извънредно метене и миене на улиците в София.Причината е в прогнозата за нивата на фини прахови частици, както и топлото време, което позволява почистването, предаде Нова телевизия.Екипите на почистващите фирми извършват механизирано и ръчно метене в райони „Слатина”, „Красна поляна”, „Красно село” и „Надежда”, предаде БГНЕС. При механизираното метене се извършва и оросяване.В „Слатина” на бул. „Асен Йорданов” се извършва миене с маркуч. На бул. „Брюксел” започна механизирано почистване на разделителната ивица от наноси.Поради повишаването на температурите дейностите продължават и в утрешния ден, като ще се извършва миене в „Красна поляна”, „Красно село” и „Надежда”.Почистването на регулите на уличните платна, разделителните ивици и миенето цели подобряване качеството на атмосферния въздух.  ", "date": "2018.01.30", "title": "В София метат и мият улиците"}
{"url": "http://www.novinite.bg/articles/156150/Obshtina-Burgas-vzima-merki-za-mrasniya-vazduh", "text": "Екоинспекцията трябва да установи дали е нарушена клаузата, според която при определени метеорологични условия и инверсия на въздуха, предприятието трябва временно да ограничава производствения капацитет на инсталациите си, за да не се допуска завишени нива на миризми, независимо дали има превишение на допустимите по норма параметри за чистотата на въздуха. \"Ние държим да знаем истината от представителите на РИОСВ, спазени ли са тези параметри на комплексното разрешително и дали предприятието е намалило натоварването на мощностите си\", каза след срещата Димитър Николов. \"Настояваме да се преустанови още от днес работата по изчистването и преработката на старите еко щети, които са на три работни площадки - Росенец, до \"Меден рудник\" и на територия на предприятието. Разрешението за технологията по изгребването е дадено през 2002 г. и според нас трябва да се търси съвременна технология, която да намали изпускането във въздуха на остри и задушливи миризми на въглеводороди\", допълни кметът на Бургас. Той ще иска съдействие от Министерството на околната среда и водите, което е издало разрешението и одобрило технологията и след като специалистите препоръчат ново технологично решение за рекултивация, работата по преработката в тези басейни трябва да продължи, тъй като това е необходимо за подобряване на екологичните условия в Бургас.\r\n", "date": "2018.01.30", "title": "Община Бургас взима мерки за мръсния въздух"}
{"url": "http://www.novinite.bg/articles/156172/Skype-se-srina", "text": "Независимият уебсайт DownDetector, който следи за технически проблеми в социалните мрежи, като прекъсвания на онлайн услугите, отчете, че множество потребители не могат да влязат в , други не получват съобщенията или ги получават със сериозно забавяне. До момента от Microsoft не са коментирали официално проблемите с приложението.", "date": "2018.01.30", "title": "Skype се срина"}
{"url": "http://www.novinite.bg/articles/156122/Lekari-v-Sofiya-izvarshiha-dve-unikalni-operacii", "text": "Лекари в София извършиха две уникални по рода си операции. Три байпаса са поставени на 44-годишна жена с огромна аневризма на коронарна артерия. Интервенцията е извършена от проф. Генчо Начев в болницата \"Св. Екатерина\". В друго лечебно заведение - \"Софиямед\", кракът на 67-годишна жена е спасен от ампутация отново чрез съдова реконструкция. Процедурата, извършена под ръководството на доц. Димитър Марков, е рядка в световен мащаб, предаде БГНЕС.", "date": "2018.01.30", "title": "Лекари в София извършиха две уникални операции"}
{"url": "http://www.novinite.bg/articles/156123/Idva-li-krayat-na-gripnata-epidemiya", "text": "„Краят на януари е пикът на грипа. Обикновено, ако на четвъртия-петия ден температурата не мине и исмптомите, които са свързани с болка, с главоболие, с болки по ставите, и се появи някое от усложненията – смяна на характера на кашлицата, храчките придобиват зеленикав оттенък, стават гнойни. Тогава трябва да се потърси за втори път лекарска помощ, защото може би това е бактериалната пнемония”, заяви проф. д-р Тодор Кантарджиев – Национален център по заразни и паразитни болести, предаде Нова телевизия.По думите му, когато няма усложнения, грипът минава за около седмица. Но трябва да се внимава през следващите седмици, защото имунитетът е намален и може друга вирусна или бактериална инфекция да го удари втори път.„Грипът обикновено не повтаря. И нещо интересно – когато един боледува, дреги трима души не боледуват, но те са носители на грипния вирус”, каза още проф. д-р Тодор Кантарджиев – Национален център по заразни и паразитни болести.Той похвали здравните власти в Перник, които обявиха 3-дневна грипна епидемия и сега имат три пъти по-малко заболели отколкото в пика на грипа. И посъветва хората да се предпазват с маски. ", "date": "2018.01.30", "title": "Идва ли краят на грипната епидемия?"}
{"url": "http://www.novinite.bg/articles/156120/Dneven-horoskop-za-vtornik", "text": "Нещата за вас ще се променят драматично съвсем скоро. Стойте настрана и наблюдавайте от далече днес. Дръжте ума си ангажиран постоянно.Днес ще имате малко неприятности. Ще се сблъскате с ограничения, които не са ви познати и не са ви били налагани да сега. Не бива да се тревожите за това, ще се справите.Вашата културна страна доминира днес. Отидете на някакво културно събитие- театър, изложба, опера, концерт. Не се случва често да сте в подобно настроение. Вижте повече на", "date": "2018.01.30", "title": "Дневен хороскоп за вторник"}
{"url": "http://www.novinite.bg/articles/156125/Izsledvat-kucheto-ubilo-3-godishno-dete", "text": "„Присъствах на огледа на местопроизшествието. По отношение на агресивността на кучето, ще бъде извършена експертиза в рамките на досъдебното производство за това дали е имало такива прояви или не. Но кой е бил отключващият момент в този случай, не може да се каже”. Това д-р Петко Митев, началник на областната дирекция на Българската агенция по безопасност на храните, предаде Нова телевизия.Коментарът му бе по повод трагедията в пазарджишкото село Мокрище, където куче уби дете. По първоначални данни до инцидента се е стигнало, след опит на то да погали кучето, което било вързано в частен дом. Инцидентът е станал в двор в ромската махала на селото. Бащата и то били на гости при свои приятели. Докато компанията се веселяла, то излязло на двора и се доближило до вързаното куче, което познавало. Въпреки че кучето е било вързано, то е успяло да захапе смъртоносно 3-годишното момче. В ареста тази вечер са задържани собственикът на кучето, бащата и негов близък.„Кучето има вид на недохранено, на видима възраст около 4 години. По данни на хората, които го отглеждат, то било прибрано преди около 2 години. То няма ветеринарно-медицински документи, няма чипиране, не са провеждани ваксинации и обезпаразитяване”, каза още д-р Петко Митев, началник на областната дирекция на Българската агенция по безопасност на храните.Той не изключи вероятността недохранването да е отключила агресията в кучето.„Собственикът на кучето беше на работа в Стара Загора. Жена му си гледаше вътре 2-месечното си нце. А това  е дошло, влязло е вътре, отишло е при кучето и кучето го хвана и го разкъса. Майката на починалото  е в Германия, а бащата е в България, но е оставено на отглеждане от родителите на майката”, разказва мъж, който живее наблизо до мястото, където е станала трагедията. ", "date": "2018.01.30", "title": "Изследват кучето, убило 3-годишно дете"}
{"url": "http://www.novinite.bg/articles/156145/Zadarjaha-narkotici-za-nad-25-mln-lv", "text": "Варненският апелативен съд потвърди като правилно и законосъобразно определение на ОС – Разград от 12 януари тази година, с което е било отказано изменението на мярката за неотклонение, определена спрямо Ивайло Иванов, разследван за притежанието на наркотици за близо 2 млн и 500 хиляди лева. Това съобщиха от пресцентъра на Апелативен съд - Варна. Мъжът е привлечен като обвиняем по досъдебно производство затова, че на 16 август 2017 г., той като извършител и в съучастие с Леман Я. като подбудител и помагач, без надлежно разрешително държал с цел разпространение високо рискови наркотични вещества в особено големи размери ( повече от 86 кг). Пресслужбата на Апелативен съд – Варна припомня, че в посочения ден, в Цар Калоян, при проверка на автовоз органите на реда открили в тайник множество пакети с марихуана и амфетамини. Иззетата дрога била 8,055 кг марихуана на стойност 48 330 лв и 78,650 кг амфетамини на стойност 2 359 500 лв. Общата стойност на конфискуваната дрога възлиза на 2 млн 407 830,00лв. Обвиняемият лично е посочил на разследващите тайника в автомобила, където са намерени наркотиците, както и начина по който същият да бъде отворен. Иванов е в ареста от 18 август миналата година с определение на ОС – Разград. Днес въззивната апелативна инстанция остави без уважение жалбата на Иванов и потвърди като обосновани всички изводи на съда в Разград, с които е отказано изменението на мярката за неотклонение от „задържане под стража” в по-лека. И според този съд, до настоящия момент не са постъпили нови доказателства, които да разколебават първоначалното обосновано предположение, че обвиняемият е съпричастен към престъплението, което е с висока обществена опасност. Законът предвижда за него тежко наказание – от 5 до 15 години затвор и глоба от 20 000 до 100 000 лева. Апелативният съд потвърди и извода, че има опасност Иванов да се укрие или да извърши престъпление. Основание за това Варненският апелативен съд намира във факта, че деянието е извършено в съучастие с друго лице, както и в честите пътувания на обвиняемия зад граница. Наведените от защитата на Иванов доводи, че след задържането му се е влошило здравословно му състояние, не се подкрепят заключението на СМЕ, разгледана и приета от първоинстанционния съд. Определението, с което Варненският апелативен съд потвърди задържането под стража на Ивайло Иванов, обвиняем затова, че като извършител и в съучастие с друго лице като подбудител и помагач, държал с цел разпространение наркотични вещества за 2 млн 407 830,00 лв не подлежи на обжалване.", "date": "2018.01.30", "title": "Задържаха наркотици за над 2.5 млн. лв."}
{"url": "http://www.novinite.bg/articles/156146/Postoyanen-arest-za-14-godishniya-ubil-bezdomnik-vav-Varna", "text": "Варненският апелативен съд потвърди най-тежката мярка за процесуална принуда \"задържане под стража\" за 14-годишния Денис Живков, обвинен в убийството на бездомник във Варна, съобщиха от пресцентъра на съда. Непълнолетният е привлечен като обвиняем за убийство по хулигански подбуди на 53-годишния бездомник, извършено по особено мъчителен за жертвата начин и с особена жестокост. Според обвинението Денис има съучастник - 13-годишно малолетно момче, което не носи наказателна отговорност. Определението на Апелативния съд не подлежи на обжалване, предаде БГНЕС.", "date": "2018.01.30", "title": "Постоянен арест за 14-годишния, убил бездомник във Варна"}
{"url": "http://www.novinite.bg/articles/156152/Vse-oshte-nyama-zapodozreni-za-ubijstvoto-na-Petar-Hristov", "text": "Остават версиите с бизнеса и личния живот на убития бизнесмен Петър Христов, каза главният секретар на МВР Младен Маринов. Заподозрени няма, предаде БГНЕС. Няма заподозрян и за отвличането на Адриан Златков.Проверката в СОБТ не е приключила. Тя започна преди месеци заради сигнали за нередности. Трима са задържани за нахапаното от куче дете в Пазарджик, каза Маринов.Инцидентът стана вчера. Нарушени, според него, са редица законови разпоредби.", "date": "2018.01.30", "title": "Все още няма заподозрени за убийството на Петър Христов"}
{"url": "http://www.novinite.bg/articles/156156/Zadarjaha-kontrabandni-lekarstva-na-Lesovo", "text": "251 опаковки с контрабандни лекарствени средства задържаха митническите и гранични служители на ГКПП \"Лесово\". Иззети са недекларирани общо 11 068 таблетки, 1 022 ампули и 12 броя кремообразни медикаменти от общо 12 различни търговски марки лекарства във фабрични опаковки, произведени в Турция. Това съобщиха от Агенция „Митници“. Лекарствата са открити при митническа проверка на лек автомобил марка БМВ с румънска регистрация. Колата е пристигнала на Митнически пункт Лесово на 26 януари 2018 г. около 15 часа от Турция. Шофьорът и неговият спътник- румънски граждани, са заявили пред българските митнически служители, че не внасят нищо за деклариране. При извършената митническа проверка на автомобила, митническите служители откриват недекларираните лекарствени средства в багажника на колата и в чанти, между лични вещи. Шофьорът на автомобила е признал впоследствие, че лекарствата са негови. Между иззетите недекларирани лекарства с търговски марки „ZOMETA“, „ LITHURIL“, „MINIRIN“, „DEVIT 3″, „ATARAX“, „ZEFFIX“ и др. има с действие на антидепресанти, сънотворни и инжекционни разтвори, които се употребяват само по лекарско предписание. Срещу румънския гражданин с инициали А.С. е съставен акт за нарушение на Закона за митниците, предаде БГНЕС.", "date": "2018.01.30", "title": "Задържаха контрабандни лекарства на \"Лесово\""}
{"url": "http://www.novinite.bg/articles/156165/Jertvite-na-trafik-na-hora-prez-2017-godina-sa-107", "text": "В Националната комисия за борба с трафика на хора /НКБТХ/ през 2017 са постъпили 107 сигнала за пострадали лица, това съобщи пред журналисти Камелия Димитрова, секретар на НКБТХ. Това стана преди официалното откриване на Националната работна среща за противодействие на трафика на хора и закрила на жертвите, която се провежда в Пловдив до 1 февруари. По думите й жертвите са в сферата на сексуална и трудова експлоатация, има сигнали за трафик с цел просия. 350 се жетвите идентифицирани в досъдебни производства за трафик на хора, през последните години. Най-тежки остават случаите на трафик на хора като форма на експлоатация съчетан с форми на тежко физическо насилие. Камелия Димитрова поясни, че НКБТХ вече има пет резидентен тип услуги, две новоразкрити през миналата година в София, във Варна и Бургас още три такива услуги, в които специалисти и партньори от НПО да подпомагат възстановяването на пострадалите, тяхното психическо, здравословно и социално състояние. Остава тенденцията жените са по-уязвими към трафика на хора /ТХ/с цел сексуална експлоатация има и случаи на мъже пострадали от тази форма на ТХ. През декември НКБТХ е гласувала Национална програма за борба с ТХ, която очертава мерките, които си поставя държавата и НПО по линия на превенция, изграждане на капацитет на институциите за закрила на пострадалите и по-добра координация между тях, както и стимулиране ангажимента на всяка институция в противодействие на ТХ., предаде БГНЕ,.", "date": "2018.01.30", "title": "Жертвите на трафик на хора през 2017 година са 107"}
{"url": "http://www.novinite.bg/articles/156148/Konstitucionniyat-sad-NS-e-narushilo-Konstituciyata", "text": "Конституционният съд обяви за противоконституционен отказа на Народното събрание от 4 октомври 2017 г. да прекрати предсрочно пълномощията на народния представител Делян Добрев на основание на подадена от него на 3 октомври 2017 г. оставка, съобщиха от съда. Решението е подписано с особени мнения на съдиите Кети Маркова, Анастас Анастасов, Гроздан Илиев и Филип Димитров. За него са гласували седем съдии. Съдиите Кети Маркова и Анастас Анастасов считат, че искането е допустимо и разгледано по същество е неоснователно. Съдиите Гроздан Илиев и Филип Димитров го намират за недопустимо. На заседанието са присъствали 11 конституционни съдии. Мотивите на решението ще бъдат обявени допълнително, посочиха от съд, предаде БГНЕС.", "date": "2018.01.30", "title": "Конституционният съд: НС е нарушило Конституцията"}
{"url": "http://www.novinite.bg/articles/156157/MVR-provejda-mashtabna-specakciya", "text": "Специализирана полицейска операция по линия на активния криминален контингент се провежда на територията на цялата страна. Това съобщиха от пресцентъра на МВР. Към момента няма задържани. Органите на реда работят по дела, които са процес на разследване, съвместно с прокуратурата. Мащабната операция продължава, предаде БГНЕС.", "date": "2018.01.30", "title": "МВР провежда мащабна спецакция"}
{"url": "http://www.novinite.bg/articles/156158/433-zoopolicai-shte-sledyat-za-nerednosti", "text": "433 зоополицаи ще реагират на сигнали за инциденти с животни в цялата страна, съобщи на брифинг директорът на „Национална полиция” главен комисар Христо Терзийски. Силовият министър Валентин Радев посочи, че България ще стане втората страна в Европа с действащо такова звено, предаде бТВ.Необходимостта от него е изтъквана многократно през годините от експерти и граждански организации заради огромното количество сигнали за жестокости над животни – насилие, нелегални боеве, развъдници с недопустими условия и др.Сега в зоополицията ще влязат разследващи полицаи и оперативни работници, които ще бъдат специално обучени вероятно в Холандия. „Предприети са мерки и за недопускане омаловажаването на сигнали за престъпления срещу животни. Започна процедурата и по обозначаване на 28 автомобила – към днешна дата 25 са готови”, уточни Терзийски.Той допълни, че до момента има 298 сигнала за проява на жестокост към гръбначни животни, като над 20% от тези престъпления са разкрити и работата по тях продължава. Към момента сериозен проблем при работата по подобни престъпления са липсата на доказателства и изградени процедури за установяване на извършителя.Така и ефективно осъдените за насилие над животни са единици.", "date": "2018.01.30", "title": "433 зоополицаи ще следят за нередности"}
{"url": "http://www.novinite.bg/articles/156128/Spirat-vodata-na-nyakolko-mesta-okolo-Sofiya", "text": "„Софийска вода” временно ще прекъсне водоснабдяването в някои части на столицата на 31 януари, съобщиха от пресцентъра на дружеството. Във връзка с монтаж на редуктор за налягане в кв. „Ботунец“, се налага спиране на водоподаването от 10:00 до 22:00 часа на клиентите на „Софийска вода”, живеещи в района на: кв. „Ботунец“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Васил Левски“ №2. Заради изграждане на сградно водопроводно отклонение на ул. „Резбарска“, жк. „Хаджи Димитър“, се налага спиране на водоподаването от 9:00 до 19:00 часа на клиентите на „Софийска вода”, живеещи в района на: ул. „Резбарска“ от ул. „Боруй“ до ул. „Макгахан“ и ул. „Баткун“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Резбарска“ на паркинга пред бл. 188. Във връзка с монтаж на водомерен възел на ул. „Свети Спас“, с. Лозен, се налага спиране на водоподаването от 9:00 до 16:00 часа на клиентите на „Софийска вода”, живеещи в района на: ул. „Васил Левски“, ул. „Могила“, ул. „Свети Спас“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Васил Левски“ ъгъла с ул. „Прогоно“. Ремонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.", "date": "2018.01.30", "title": "Спират водата на няколко места около София"}
{"url": "http://www.novinite.bg/articles/156124/Tejak-izbor-za-Kataluniya", "text": "Каталуния отново е изправена пред тежък избор. В регионалният парламент ще има гласуване за нов лидер на автономната област, предаде Нова телевизия.Единствената издигната кандидатура е на Карлес Пучдемон, който избяга в Белгия след обявяването на независимост на Каталуния през октомври миналата година. И остава там заради издадена заповед за арест.В същото време Конституционен съд постанови, че Пучдемон трябва да присъства лично при гласуването и представянето в каталунския парламент, за да оглави отново правителството. Така единственият кандидат всъщност не отговаря на необходимите условия за избора.  ", "date": "2018.01.30", "title": "Тежък избор за Каталуния"}
{"url": "http://www.novinite.bg/articles/156137/Zaplahi-sled-razvihriliya-se-skandal-v-BDJ", "text": "\"Чувствам се незащитен за работата, здравето и сигурността си. Това е шок за мен и семейството ми\". Това заяви доскорошният шеф на експлоатационен пункт „Мездра” Борислав Илиев, който алармира за фиктивни ремонти на локомотиви за хиляди левове държавни пари.   Пред журналиста Марин Николов той разказа как току-що ремонтирани локомотиви се връщат на релсите развалени. Веднага след това получи обаждане със смъртна заплаха. Последва уволнение и спешна проверка в БДЖ.   „Ти си мъртъв. Събрал си се с лоши хора. Ще се насадиш, да знаеш”, тези думи чува Илиев по телефона минути след репортажа. Обаждането е на шеф на ремонтните дейности Бойко Стоилов по телефона. \"Приемам тези думи като заплаха\", заяви Илиев и допълни, че ще търси правата си след отправената заплаха.   Той уточни, че е установил, че има документи, на които е подправен неговият подпис.\"След излъчването на разследването никой от ръководителите не ме е търсил. Опасяват се, че ще ги запиша\", допълни служителят.", "date": "2018.01.30", "title": "Заплахи след развихрилия се скандал в БДЖ"}
{"url": "http://www.novinite.bg/articles/156126/Donald-Tramp-shte-proiznese-godishnata-si-rech", "text": "Очаква се той да се съсредоточи върху икономиката и вътрешните работи. Той ще се обърне към двете камари на Конгреса в реч \"За състоянието на съюза\", предаде БНТ.Пет са основните теми, които ще коментира американският президент, обявиха преди дни от администрацията на Белия дом. Те са икономика, търговия, имиграция, инфраструктура и национална сигурност.Главното послание в речта на Тръмп \"За състоянието на съюза\" ще бъде насочено към създаването на защитена, силна и горда Америка.Акцент ще бъде поставен върху обединяващите ценности и патриотизъм, увеличаващите се работни места, фондовите пазари, както и данъчната реформа, приета в края на миналата година. Очаква се Тръмп да обяви програмата си на стойност 1,7 трилиона долара за модернизация на инфраструктурата в Съединените щати.", "date": "2018.01.30", "title": "Доналд Тръмп ще произнесе годишната си реч"}
{"url": "http://www.novinite.bg/articles/156135/Referendum-za-abortite-v-Irlandiya", "text": "Ирландският премиер уточни, че точната дата ще стане известна след парламентарни дебати и гласуване на закон за а, предаде БГНЕС. Той оцени срока за провеждането му като изпълним.", "date": "2018.01.30", "title": "Референдум за абортите в Ирландия"}
{"url": "http://www.novinite.bg/articles/156131/Izvejdat-decata-ot-skandalniya-dom-Hrizantema", "text": "10-те деца, възпитаници на скандално известния дом „Хризантема\" в Габрово, ще бъдат спешно изведени оттам и настанени в подходящи за тях социални заведения, съобщи БНТ. Причина за тази крайна мярка е, че до момента 8 от 11-те служители на дома са уволнени и практически няма кой да се грижи за децата. Това заяви заместник социалният министър Росица Димитрова, която също влезе на проверка в центъра. Децата ще бъдат обратно върнати в дома едва, когато бъдат назначени и обучени достатъчно нови специалисти. Според Димитрова мярката се налага, тъй като проверките до момента са установили, че работещите в дома нямат никаква квалификация, опит и възможности да се грижат за деца със специфични потребности, предаде БГНЕС.", "date": "2018.01.30", "title": "Извеждат децата от скандалния дом \"Хризантема\""}
{"url": "http://www.novinite.bg/articles/156139/Tri-himicheski-ataki-v-Siriya", "text": "Експерти от лаборатории на Организацията за забрана на химическото оръжие (ОЗХО) са стигнали до извода, че нервнопаралитичният газ зарин, с който бе извършена голямата химическа атака срещу предградието Гута на сирийската столица Дамаск на 21 август 2013 г., е от запасите на този газ в арсенала на сирийското правителство, са заявили пред Ройтерс дипломати и учени. Това подкрепя западните обвинения, че силите на режима на Башар Асад стоят зад това престъпление, отбелязва агенцията.При извършените лабораторни тестове, образци, събрани от мисията на ООН в Гута след химическата атака, в която стотици хора загинаха от отравяне със зарин, са били сравнени с химикалите, предадени от Дамаск за унищожение през 2014 г. Тестовете констатирали идентични \"маркери\" в образците, събрани в Гута и на местата на други две атаки с нервнопаралитичен газ - в град Хан Шейхун (провинция Идлиб) на 4 април 2017 г. и в Хан ал Асал (провинция Алепо) през март 2013 г., посочили двама души, ангажирани в тестовете, предаде бТВ.Същите тези резултати станали основа за доклада на съвместния разследващ механизъм на ОЗХО през октомври м.г., в който се прави извода, че сирийското правителство е отговорно за атаката в Хан Шейхун, при която загинаха десетки хора.Констатациите за Гута, чийто детайли са били потвърдени пред Ройтерс от два независими дипломатически източници, не са били включени в доклада през октомври, защото не са били част от мандата на разследващия екип. Въпреки това те потвърждават твърденията на САЩ, Великобритания и други западни страни, че правителството на Асад все още притежава и използва забранени муниции в нарушение на няколко резолюции на Съвета за сигурност на ООН и на конвенцията за химическите оръжия, отбелязва Ройтерс.ОЗХО отказа да коментира тези разкрития на агенцията. Сирия неведнъж е отричала да е използвала химически оръжия в гражданската война, която продължава вече седма година, и обвинява бунтовническите групировки за химическите атаки извършени на територии под техен контрол.", "date": "2018.01.30", "title": "Три химически атаки  в Сирия"}
{"url": "http://www.novinite.bg/articles/156147/EP-s-novi-pravila-za-prozrachnost-pri-sluchai-na-prane-na-pari", "text": "Европейският парламент въведе нови правила за прозрачност при случаи на финансиране на тероризъм или пране на пари. Правилата засягат и виртуалните валути. Евродепутатът Емил Радев, който е докладчик на Групата на ЕНП по този въпрос разказа, че сега вече борбата с прането на пари и с финансирането на терористични организации ще може да се провежда по-ефективно, предаде БГНЕС.\"Комисия граждански свободи, правосъдие и вътрешен ред на Европейския парламент прие с огромно мнозинство петата директива за борба с пране на пари и финансиране на тероризъм, по която имам удоволствието да съм докладчик от страна на ЕНП. Въвеждат се нови моменти в борбата с прането на пари. Вече ще се виждат реалните собственици на фирмите, на доверителните фондове, регистрите ще бъдат публични. Също така се разкрива и анонимността при наемането на сейфове, разплащателни сметки. Всички те ще влязат в регистър и звената за борбата с прането на пари ще имат достъп до тях\", коментира Емил Радев, евродепутат от ЕНП/ГЕРБ.За първи път тази директива се занимава и с виртуалните валути.\"Доставчиците на услуги с виртуални валути в ЕС вече ще се лицензират, а също така ще се наблюдава процеса, когато тези виртуални валути преминат в реални платежни инструменти. Разширява се кръгът на лицата, които трябва да наблюдават и да подават информация при пране на пари до компетентните органи. С новите моменти в петата директива ще се направи много по-добра и по-бърза борбата с пране на пари и - разбира се - ще се прекрати много опасното финансиране на терористични организации\", каза още Емил Радев, евродепутат от ЕНП/ГЕРБ.  ", "date": "2018.01.30", "title": "ЕП с нови правила за прозрачност при случаи на пране на пари"}
{"url": "http://www.novinite.bg/articles/156130/Kakvi-sa-poleznite-svojstva-na-bananite", "text": "Бананите имат много полезни свойства за организма. Ползите от тях отдавна са известни на хората, а лечебните им свойства успешно се прилагат и в природната медицина. Вижте защо бананите са толкова полезни: Бананите са засищаща и здравословна храна, подходяща за всяко хранене, тъй като съдържат малко калории, мазнини, натрий и холестерол, а същевременно са богати на много важни хранителни вещества, предаде БНТ.В тях има много калий и са добър източник на фибри, витамин В6, витамин С, витамин А, манган, фолиева киселина. В бананите се съдържат, макар и в по-малко количество, калций, магнезий, цинк, мед, желязо, витамин Е и селен.Те са известни и като пребиотична храна, защото стимулират растежа на полезни бактерии в храносмилателния тракт.Плодовете са богати на природни захари, който бързо навлизат в кръвния поток по време на храносмилането.Въпреки че съдържат много въглехидрати, бананите са част от здравословната диета.", "date": "2018.01.30", "title": "Какви са полезните свойства на бананите?"}
{"url": "http://www.novinite.bg/articles/156151/Prodaljavat-protestite-na-grackite-fermeri", "text": "Продължават протестите на гръцките фермери, чиито трактори са разположени на различни възлови места по националната пътна мрежа. Засега няма реални, а само символични блокади и трафикът по пътищата е нормален, съобщават гръцките медии, цитирани от БГНЕС.На улиците са излезли фермери от почти всички краища на страната. Кулминацията на протестите се очаква да бъде митингът в Солун на 3 февруари по време на селскостопанското изложение \"Агротика\".Земеделските стопани в южната съседка са недоволни от натрупалите се, според тях, проблеми в бранша, които с течение на времето са се изострили и са довели до драстично намаляване на доходите им. Те настояват с данъци да бъдат облагани само реалните им доходи, необлагаемият за тях минимум да е 12 000 евро, да се премахне осигуряването и да се намали възрастовата граница за пенсиониране на 60 години за мъжете и 55 години за жените. Фермерите искат още гарантирани цени за тяхната продукция, безплатно здравеопазване, достойни пенсии, премахване на единния имотен данък и създаване на държавен фонд, който да поема на сто процента обезщетенията им за щетите, нанесени от природните бедствия.  ", "date": "2018.01.30", "title": "Продължават протестите на гръцките фермери"}
{"url": "http://www.novinite.bg/articles/156154/Putin-U-nas-cari-demokraciya", "text": "В нашата страна цари демокрация, каза руският президент Владимир Путин, предаде ТАСС. Държавният глава, който се бори за пореден мандат, се срещна със свои застъпници. През над 400 души той заяви, че неговата страна е свободна. \"Говори каквото си искаш. Сега не сме 1937 г. (началото на репресиите, извършвани по нареждане на Йосиф Сталин)\", каза той. Путин се спря и върху анонимността в интеренет. \"Това е признак на свобода. Публикуването в световната мрежа без конкретно име обаче има и своите негативни страни. \"Не става ясно кои сили стоят зад определена публикация. Ние ограничихме разпространението на радикални теории в интернет, за да спрем деструктивните сили\", посочи още стопанинът на Кремъл, предаде БГНЕС.", "date": "2018.01.30", "title": "Путин: У нас цари демокрация"}
{"url": "http://www.novinite.bg/articles/156160/Ochakva-se-Brekzit-da-donese-seriozni-ikonomicheski-shteti", "text": "Изтекъл в медийното пространство секретен правителствен документ разкрива, че след като Великобритания в крайна сметка напусне Европейския съюз, икономическите щети за Острова ще бъдат доста всеобхватни, което може да намали икономическия растеж с до 8% в рамките на следващите 15 години, информира БНР. Документът \"Анализ на излизането от ЕС\" разглежда икономическото въздействие на Брекзит при три вероятни сценария, съобщава сайтът BuzzFeed News, цитиран от агенция MarketWatch. Тези оценки не са публично достояние, тъй като са \"прекалено смущаващи\", според неназован британски служител от департамента, отговарящ за процеса по напускане на Европейския съюз. Същият източник добави, че се очаква британските министри да бъдат запознати с този анализ до края на настоящата седмица. В секретния документ се посочва, че се очаква икономическият растеж на Острова да пострада независимо от това дали Обединеното кралство успее да договори или не търговско споразумение с ЕС. Дори и при най-добрия сценарий, в който Великобритания ще получи достъп до Единния европейски пазар и след Брекзит посредством запазване на членството в Европейската икономическа зона, икономическият растеж в дългосрочен план ще бъде по-слаб с около 2% спрямо настоящите официални прогнози. Една по-всеобхватна сделка за свободна търговия би довела до по-слаб растеж с около 5% на БВП в продължение на 15 години спрямо текущите прогнози, докато най-лошият сценарий, при който няма търговска сделка и се наложи Великобритания да се върне към правилата на Световната търговска организация (СТО), ще доведе до по-нисък от очакваното икономически растеж с цели 8 на сто. Този секретен анализ също така разкрива, че нито един от секторите на икономиката и нито един от регионите на Обединеното кралство няма да избегнат негативния последици от Брекзит при някой от по-горните сценарии. Единствено селското стопанство би пострадало по-малко, при условие че Великобритания се върне към правилата на СТО. В този случай евентуална търговска сделка със САЩ ще стимулира британския икономически растеж с около едва 0,2% в по-дългосрочен план. Най-тежко засегнатите сектори на британската икономиката ще бъдат автомобилният, търговията на дребно, включително на храните и напитките, промишленото производство, химическата промишленост и производството на дрехи, съобщава Buzzfeed News, цитирайки секретния анализ.", "date": "2018.01.30", "title": "Очаква се Брекзит да донесе сериозни икономически щети"}
{"url": "http://www.novinite.bg/articles/156119/Dnes-shte-e-predimno-slanchevo", "text": "Днес ще е предимно слънчево. Ще духа слаб до умерен вятър от запад-северозапад, който през деня временно ще се усили. Максималните температури ще са между 13° и 18°.Атмосферното налягане е значително по-високо от средното за януари – слабо ще се понижи.В планините ще е предимно слънчево. Ще духа умерен, по билото на Стара планина силен северозападен вятър. Максималната температура на височина 1200 метра ще бъде около 8°, на 2000 метра – около 1°.По Черноморието ще е предимно слънчево. Ще духа слаб до умерен вятър от запад-югозапад, който до края на деня ще се ориентира от северозапад. Максималните температури ще са 12-15°. Температурата на морската вода е 6-7°. Вълнението на морето ще бъде 1-2 бала.", "date": "2018.01.30", "title": "Днес ще е предимно слънчево"}
{"url": "http://www.novinite.bg/articles/156159/Otkriha-skelet-na-10-metrov-dinozavar", "text": "Скелет на 10-метров динозавър е открит в оазиса Харга в провинция Нова долина в централната част на Египет, предаде изданието „Масруи”, предаде БНТ.Останките на живялото преди 75 млн. години в района животно с размерите на училищен автобус са открити още през декември 2013.В продължение на 4 години палеонтолозите от университета „Ел Мансура” са ги проучвали. Едва сега резултатите от работата им са публикувани в научното сп. Nature Ecology and Evolution („Нейчър Иколъджи енд еволушън”).По данни на учените, ът, наречен в чест на университета „мансуразавър”, е тежал 5,5 тона, имал е дълга шия и опашка, движел се е на четири крака и е бил тревопасен, като всички титанозаври, към които принадлежи.Това е един от малкото скелети на динозаври, открити в Африка, свързани с периода Креда (преди 80-66 млн. години), в края на който са измрели.Отличителна черта на мансуразавъра са вторичните кожни вкостенявания – остеодерми, които са имали защитни функции. Изследователите отбелязват, че скелетът е един от най-пълните сред откритите в Африка: добре запазени са черепът, долната челюст, шията и гръбначният стълб, крайниците.Учените смятат, че този вид  не прилича на останалите животни, обитавали през този период съвременна Африка.Останки на по-идентични завроподи (динозаври с крака на гущер) от периода Креда са намерени в Европа и Азия. Това дава възможност да се направи предположение, че животните не са еволюирали отделно, а са мигрирали из континентите, включително между Северна Африка и Южна Европа.Мансурозавърът е обитавал крайбрежието на древен океан, който е бил там, където сега е пустиня. Находката позволява да се уточни и географията на Кредния период.", "date": "2018.01.30", "title": "Откриха скелет на 10-метров динозавър"}
{"url": "http://www.novinite.bg/articles/156129/Registriraha-slab-trus-v-Petrich", "text": "Земетресение с магнитуд 2.2 е регистрирано край Петрич, съобщи дежурният сеизмолог Илиана Попова от НИГГГ към БАН.Трусът е регистриран в 22:36 ч. снощи край село Скрът. Земетресението е на дълбочина под 1 км.Няма данни трусът да е усетен на територията на областта, предаде Агенция Фокус", "date": "2018.01.30", "title": "Регистрираха слаб трус в Петрич"}
{"url": "http://www.novinite.bg/articles/156164/Iztrebvat-plahovete-vav-Varna", "text": "Общинското предприятие ДДД - „Дезинфекция, дезинсекция и дератизация“ започва масова зимно-пролетната дератизация на каналните шахти и дерета на територията на Община Варна. Тя включва залагане на родентициди в градската канализация и в дупките на гризачите, съобщава Монитор. Използват се препарати на антикоагулантна основа, които са със санитарно разрешително за пускане на пазара и информационен лист за безопасност. Третиранията ще се извършват при подходящи климатични условия и стриктно спазване на условията за безопасно приложение на биоцидитe, обясниха от ДДД. Процедурите по дератизацията ще се извършват по график в различните жилищни райони на Варна. В централния район „Одесос“ от 5 до 9 февруари ще се обработват общо 2 295 шахти, още 3 429 шахти в „Младост“ от 12 до 23 февруари, 1 857 шахти във „Владиславово“ от 26 февруари до 2 март, в „Аспарухово“ от 6 до 9 март - 1020 шахти и в район „Приморски“ - 2604 шахти, които ще се обработват в периода от 12 до 26 март. В кметствата Тополи, Каменар и Звездица от състава на варненската община, на 28 март ще бъдат обработени общо 134 шахти и 5 дка дерета. Още 611 дка дерета подлежат на обработка от 28 до 30 март, като в „Младост“ те са 283 дка, в „Приморски“ - 214 дка, във „Владиславово“ - 90 дка и в „Аспарухово“ - 24 дка.", "date": "2018.01.30", "title": "Изтребват плъховете във Варна"}
{"url": "http://www.novinite.bg/articles/156166/Validnostta-na-godishnite-vinetki-izticha-utre", "text": "Валидността на годишните винетки за 2017 г. изтича утре, напомнят от Агенция \"Пътна инфраструктура\". Стикери се продават в над 3 000 разпространителски пункта. От тях 372 бр. са с денонощен режим на работа. Това са големите бензиностанции, офисите на \"Български пощи\", областните пътни управления и гранично контролно-пропускателните пунктове. В търговската мрежа има около 3,2 млн. винетки от различните видове и категории превозни средства. През 2018 г. - за трета поредна година, цените на всички винетки за леки автомобили са непроменени. Годишната е 97 лв., месечната 30 лв., а седмичната 15 лв. За първи път има и тримесечна винетка за леките коли. Цената й е 54 лв. Тя ще позволи на хората, които карат автомобилите си предимно през лятото или по време на по-дълга отпуска или пък не живеят постоянно в страната да използват по-краткосрочен стикер. За първи път годишната винетка за всички превозни средства важи за срок от една година от датата на купуването й, т. е. ако шофьор си купи стикер например на 3 март 2018 г., когато тръгва на път за Националния празник и трите почивни дни, то той ще важи до 2 март 2019 г. Винетката се перфорира в търговския обект от продавача на стикера. Необходимо е да се изиска и касова бележка с вписан регистрационен номер на превозното средство, която трябва да се пази. Пълният списък на пунктовете за продажба на винетки е публикуван на интернет страницата на АПИ.", "date": "2018.01.30", "title": "Валидността на годишните винетки изтича утре"}
{"url": "http://www.novinite.bg/articles/156167/Premahnaha-rushashta-se-sgrada-na-Todor-Aleksandrov", "text": "Премахването на опасната и рушаща се сграда на бул. „Тодор Александров“ No 21 се извършва доброволно и според законоустановения ред от собствениците на имота.От 1999 г. има влязло в сила съдебно решение, с което е призната собствеността на настоящите собственици. От тогава  до момента администрацията на район „Възраждане“ е извършвала многобройни проверки и са издавани предписания на собствениците за премахване на сградата. Сградата беше застрашена и от самосрутване и от дългогодишната експлоатация, протекла без необходимите ремонтно-възстановителни работи.В периода 2005 – 2008 година за сметка на район „Възраждане“ е поставена ограда за обезопасяване на обекта.След многобройни срещи със собствениците и в последствие с техните наследници район „Възраждане“ сезира Прокуратурата, поради невъзможност да се проведе до край процедура по ЗУТ за освидетелстване на сградата като опасна и за нейното премахване, както и за налагане на административни санкции на собствениците, които от придобиване на собствеността до момента отказваха да я впишат в Агенцията по вписванията.Район „Възраждане“ активно работи със собствениците на частни имоти, както за поддържането им, така и за възстановяването на сградите. През 2017 г. и началото на 2018 година в района са премахнати общо 21 обекта, 19 от които опасни рушащи се сгради, сред които: бул. „Стефан Стамболов“ 7, ул. „Опълченска“ 30, ул. „Иларион Макареополски“ 11, ул. „Брегалница“ 53 и ул „Кирил и Методий“ 104. Едновременно с това се работи и за заздравяване и възстановяване на сградите в района.Във „Възраждане“ има 197 сгради, паметници на културата, от които: 180 сгради частна собственост, 15 общинска собственост и 12 държавна собственост. През 2017 г. са ремонтирани 5 сгради паметници на културата: на бул. „Стефан Стамболов“ 17, бул. „Стефан Стамболов“ 33, бул. „Христо Ботев“ 82, бул. „Княгиня Мария Луиза“ 45 и ул. „Екзарх Йосиф“ 10.В момента се провеждат процедури по консервация и реставрация на още 13 сгради  паметници на културата.  ", "date": "2018.01.30", "title": "Премахнаха рушаща се сграда на „Тодор Александров“"}
{"url": "http://www.novinite.bg/articles/156171/Remontat-na-kashtata-na-spirka-Vishneva-e-pochti-gotov", "text": "Покривът на емблематичната къща на спирка \"Вишнева\" е почти готов, почти завършен е ремонтът, съобщи репортерът на БНТ Боряна Черганова в \"Денят започва\". Целта на ремонта е сградата да бъде възстановена в автентичния й вид, предаде БНТ.Ремонтът на емблематичната къща на спирка \"Вишнева\" напредва, стараем се да използваме всяка възможност при хубавото време, за да изпълняваме графика, който сме изготвили за ремонта на сградата, обясни в ефира на БНТ Харалампи Гергинов от Столичния електротранспорт.Харалампи Гергинов, Столичен електротранспорт: Цялата дървена конструкция на сградата вече е подменена, покривът е изграден и започваме подготовката за затварянето на сградата. Имам предвид дървените ламперии, които съществуваха, които интересуваха гражданите. Автентичният вид ли ще бъде възстановен? Това е идеята и това е изискването към нас - да я възстановим сградата в автентичния вид. ", "date": "2018.01.30", "title": "Ремонтът на  къщата на спирка \"Вишнева\" е почти готов"}
{"url": "http://www.novinite.bg/articles/156162/BSP-iska-Delyan-Dobrev-otnovo-da-si-podade-ostavkata", "text": "БСП настоява ГЕРБ да поеме политическата отговорност и Делян Добрев да си подаде оставката. По-рано Конституционният съд обяви за противоконституционно решението на парламента да не приема оставката на депутата от ГЕРБ, предаде Нова телевизия. \"Ясно е, че нарушаването на Конституцията от страна на парламентарната група на ГЕРБ е умишлено и то е логичен резултат от цялостната линия на партията за нарушаване на принципите на правовата държава във всички нейни измерения и аспекти\", коментира депутатът от БСП Валери Жаблянов.   Той увери, че социалистическата партия \"ще продължи да прави всичко необходимо за опазване на Конституцията и празния ред\".   \"За нас допуснатата груба провокация срещу конституционния ред с оставката на Делян Добрев е плод на цялостната линия на правителството и парламентарното мнозинство да не се съобразяват с Конституцията и законодателството\", посочи Жаблянов.", "date": "2018.01.30", "title": "БСП иска Делян Добрев отново да си подаде оставката"}
{"url": "http://www.novinite.bg/articles/156140/Premierat-prizova-ekolozite-da-sprat-protestite", "text": "\"В Давос на баир 10 лифта... Броя, броя, броя...А тук - протест, протест, протест за един лифт\", възмути се премиерът. Той повтори, че разрешението на правителството е дадено само за строителство на водохващания за питейна вода. \"Една керемида повече няма да се допусне. А ако има повече - излизаме на протест и ние\", обеща той. Борисов напомни на протестиращите, че акциите им струват пари, защото трябва да се плаща извънреден труд на полицаите, а това значи разходи и за самите протестиращи като данъкоплатци. Премиерът отговори и на въпроса защо не е бил в парламента при гласуването на вота на недоверие - от уважение към самия парламент. Той изрази разочарованието си от нивото на изказванията там, които се свеждали до коментари за роднини и братовчеди. \"Като ме нападнат, мога да отговоря с каруцарския им език, да забравя, че председателстваме Съвета на ЕС,\" призна той.\r\n", "date": "2018.01.30", "title": "Премиерът  призова еколозите да спрат протестите"}
{"url": "http://www.novinite.bg/articles/156168/Evropejski-forum-po-ekoinovacii-za-kachestvo-na-vazduha-shte-se-provede-v-Sofiya", "text": "В София ще се състои 21-ви Европейски форум по екоиновации за качество на въздуха. Събитието е организирано от ЕК и МОСВ в рамките на Българското председателство на Съвета на ЕС и ще е на 5 и 6 февруари в София Тех Парк, съобщиха от пресцентъра на Министерството на околната среда и водите. На форума ще бъдат обсъдени екологични иновационни решения за подобряване на качеството на въздуха. Сред участниците ще има представители на компании и институции, които вече са успели да разработят и внедрят ефективни нови технологии или иновативни модели в областта на екологията. Във форума ще участват министърът на околната среда и водите Нено Димов, Даниел Кайеха Креспо, директор на \"Генерална дирекция по околна среда\" на ЕК, председателят на комисията по околната среда и водите в НС Ивелина Василева, както и евродепутатът Искра Михайлова, предаде БГНЕС.", "date": "2018.01.30", "title": "Европейски форум по екоиновации за качество на въздуха ще се проведе в София"}
{"url": "http://www.novinite.bg/articles/156169/Cacarov-razporedi-proverka-za-zloupotrebi-v-BDJ", "text": "Главният прокурор Сотир Цацаров разпореди проверка по повод журналистически репортаж за злоупотреби в БДЖ - Товарни превози, съобщиха от държавното обвинение, предаде БГНЕС. От прокуратурата обясняват, че ще бъдат проверявани твърденията за некачествен ремонт на локомотивите, сключване на неизгодни договори с външни изпълнители на ремонта, както и изплатени трудови възнаграждения без основание на лица, назначени формално в системата на БДЖ. В хода на проверката ще бъдат изискани журналистическите материали и ще бъдат снети обяснения от длъжностни лица от БДЖ.", "date": "2018.01.30", "title": "Цацаров разпореди проверка за злоупотреби в БДЖ"}
{"url": "http://www.novinite.bg/articles/156132/Zelen-bilet-i-za-dnes", "text": "Eлектронните табла по спирките в София ще указват дали за този ден е в сила продажбата на \"зелен билет\". Тази идея обмислят от Центъра за градска мобилност, за да гарантират в пълна степен достъпа на пътниците до информация.\"Зеленият билет\" бе сефтосан от софиянци тази неделя, когато Столичната община приложи за първи път една от мерките си в борбата срещу мръсния въздух. Новият билет струва само един лев и дава възможност за пътуване във всички превозни средства от цялата градска мрежа.В неделя столичани се информираха от медиите и социалните мрежи за \"зеления билет\", съобщиха от общината. Те уточниха и че в почивния ден са били продадени 30 217 зелени билета в София, пише \"Монитор\".На касите на Център за градска мобилност са продадени 2000 билета повече в сравнение с предишната неделя от месеца. От касите на метрото са продадени 13 500 зелени билета. Със зелен билет в метрото са се возили 23 хил. души. Общо в метрото са се возили 118 хил. пътници, което е с 12 хил. пътници повече в сравнение с 21-и януари 2018 г.Освен електронните табла по спирките, касиерите в пунктовете за билетите също трябва информират дали \"зеленият билет\" е в сила за деня.От общината контрират на твърденията, че хората с абонаментни карти са ощетени от \"зеления билет\". Администрацията в София припомня, че цената на картите не се вдигала, а годишната карта за целия градски транспорт е 365 лв., което е точно 1 лв. на ден.Информацията за очаквано замърсяване на въздуха става ясно вечерно време и може да се следи на сайта на общината. Прогнозите се правят след анализ на данните от сензорите на Министерството на околната среда и водите, които следят ежечасно обстановката.Отделно Столичната община има разработена система и с БАН, която прогнозира на база климатичните прогнози. Когато се съпоставят тези две прогнози, се взема съответното решение за активиране на отделните мерки.От \"Московска\" 33 разработват и мобилно приложение, чрез което хората също ще могат да следят прогнозирано замърсяване. При леко замърсяване на въздуха първите мерки, които ще се прилагат, са: общината ще призовава гражданите да използват градски транспорт, както и допълнително оросяване и чистене на улиците. Такъв призив бе отправен миналата седмица, когато за деня средно бяха продадени повече около 4-5 хиляди еднократни карти за пътуване.", "date": "2018.01.30", "title": "\"Зелен билет\" и за днес"}
{"url": "http://www.novinite.bg/articles/156144/Proizvodstvoto-na-elektroenergiya-narastva-sas-173", "text": "През ноември спрямо октомври нараства производството на: дизелово гориво - със 7.6 на сто до 254 хил. т; електроенергия - със 17.3 на сто до 4 006 ГВтч., съобщи Националният статистически институт. Намалява производството на: твърди горива - с 16.7 на сто до 2 836 хил. т; пропан-бутанови смеси - с 10 на сто до 9 хил. т. Производството на безоловен бензин остава без изменение. През ноември 2017 г. спрямо същия месец на предходната година нараства производството на: електроенергия - с 4 на сто. Намалява производството на: твърди горива - с 18.2 на сто; безоловен бензин - с 8.3 на сто; дизелово гориво - с 8.3 на сто. Производството на пропан-бутанови смеси няма изменение. През ноември спрямо октомври нарастват доставките на: безоловен бензин - с 35.1 на сто до 50 хил. т; природен газ - с 33.1 на сто до 330 млн. м3; електроенергия - с 11.5 на сто до 3 077 ГВтч. Намаляват доставките на: твърди горива - с 16.2 на сто до 2 922 хил. т; пропан-бутанови смеси - с 6.7 на сто до 42 хил. т; дизелово гориво - с 22.3 на сто до 164 хил. т. През ноември 2017 г. спрямо същия месец на предходната година нарастват доставките на: безоловен бензин - с 35.1 на сто; електроенергия - с 1.4 на сто. Намаляват доставките на: твърди горива - с 18.2 на сто; дизелово гориво - с 15 на сто; природен газ - с 1.2 на сто. Доставките на пропан-бутанови смеси нямат изменение, предаде БГНЕС.", "date": "2018.01.30", "title": "Производството на електроенергия нараства със 17.3%"}
{"url": "http://www.novinite.bg/articles/156161/Izplashtat-dopalnitelnite-pari-za-policaite-ot-mart", "text": "От март ще започне изплащането на получените 100 милиона лева за заплати. Това каза министърът на вътрешните работи Валентин Радев по повод дадените на униформените пари след среща между синдикатите и премиера, предаде Нова телевизия.Срещата се проведе на 11 януари - денят, в който официално беше даден старт на българското председателство на ЕС, а до решението за отпускането на парите се стигна след серия протести на полицаите. Синдикатите дори поставиха билборд в центъра на София, за да подчертаят разликата в заплатите на полицаите в България и в другите страни от ЕС.  ", "date": "2018.01.30", "title": "Изплащат  допълнителните пари за полицаите от март"}
{"url": "http://www.novinite.bg/articles/156155/Plevneliev-Golemiyat-otsastvasht-ot-debata-za-Istanbulskata-konvenciya-beshe-Rumen-Radev", "text": "Президентът Румен Радев не е изразил ясната си позиция по повод Истанбулската конвенция, заяви държавният глава в периода 2012-2017 г. Росен Плевнелиев, предаде БГНЕС.   \"За мен големият отсъстващ от този дебат беше българският президент и за мен това е символ на двоен стандарт, който не за първи път се случва пред очите ни\", каза Росен Плевнелиев по време на 12-ата среща на бизнеса с правителството.   По думите му няма как да се ходи в Европа и да се твърди, че сме европейци и да защитаваме човешките права и свободи, а същевременно българският президент да няма позиция.   Той добави, че вицепрезидентът Илияна Йотова е изразила своето мнение в подкрепа на конвенцията, но Румен Радев не го е сторил. Затова той апелира всички български институции да определят позицията си по този въпрос.Освен това той счита, че ако България не ратифицира Истанбулската конвенция, страната ни се приравнява със страни като Йемен и Саудитска арабия, които не гарантират основни човешки права и свободи.", "date": "2018.01.30", "title": "Плевнелиев: Големият отсъстващ от дебата за Истанбулската конвенция беше Румен Радев"}
{"url": "http://www.novinite.bg/articles/156170/Pravitelstvoto-veche-ima-nov-sajt", "text": "Електронна страница на правителството от днес е напълно обновена.Специален отдел има за достъп до обществена информация, което означава, че можете и през мобилния си телефон да поискате информация от правителството, предаде бТВ,Страницата има и нов облик на английски език. Версията не съвпада с българската, защото могат да се добавят данни, полезни за чуждите инвеститори. Например – къде и как може да се инвестира в България. Бързи връзки има към информацията за заседанията на правителството и взетите решения, както и къмдокументите, актове, протоколи от 1999 г. досега.Изработката на сайта е струвала 33 000 лв. при прогнозна първоначална стойност по обществената поръчка от 70 000 лв.", "date": "2018.01.30", "title": "Правителството вече има нов сайт"}
{"url": "http://www.novinite.bg/articles/156127/Tejka-katastrofa-v-Sofiya", "text": "Катастрофа стана днес сутринта в столицата. Две коли се сблъскали при кръговото кръстовище на площада на Авиацията. Ударът станал на изхода за Цариградско шосе в посока центъра, предаде Фокус. По автомобилите са нанесени материални щети. Движението на мястото се осъществява нормално.", "date": "2018.01.30", "title": "Тежка катастрофа в София"}
{"url": "http://www.novinite.bg/articles/156138/Otlojiha-debatite-za-Puchdemon", "text": "Дебатите в парламента на испанската автономна област Каталуния, насрочени за вторник и посветени на обсъждане на кандидатурата на избягалия в Белгия Карлес Пучдемон, се отлагат, съобщи парламентарният председател Роже Торен, предаде БГНЕС.„Заседанието (за кандидатурата на Пучдемон) не се отменя, а се отлага”, каза Торен. „Няма да предлагам друг кандидат”, допълни той.", "date": "2018.01.30", "title": "Отложиха дебатите за Пучдемон"}
{"url": "http://www.novinite.bg/articles/156133/770-uchilishta-zatvorni-zaradi-gripa", "text": "Поради обявена грипна епидемия в 770 училища в страната днес няма да има учебни занятия. Това съобщиха от пресцентъра на Министерството на образованието и науката. За 138 училища в област Бургас грипната ваканция продължава до 2 февруари. В София-град 276 училища също няма да учат до 2 февруари. 40 училища в област Сливен и 71 училища в област Русе са в грипна ваканция от днес. В Община Варна 63 училища няма да учат днес, но в област Варна се провеждат учебни занятия. В 13 училища в област Габрово и в 61 училища в област Монтана няма да има учебни занятия до 2 февруари. Обявена е грипна ваканция за 60 училища в област Хасково и за 44 училища в област Ямбол. В още 4 училища няма да се учи днес - ОУ „Иван Вазов“ – с. Мусачево, Софийска област, ОУ „Св. Св. Кирил и Методий“ – с. Ставерци, община Долна Митрополия, област Плевен, СУ „Хр. Ботев“ – гр. Белоградчик, и ОУ „Васил Левски“ – с. Бойница, област Видин.", "date": "2018.01.30", "title": "770 училища затворни заради грипа"}
