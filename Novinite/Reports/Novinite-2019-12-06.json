{"url": "https://www.novinite.bg/articles/183289/Otvoreno-pismo-ot-56-grajdanski-organizacii-sreshtu-otlaganeto-na-vlizane-v-sila-na-Zakona-za-socialnite-uslugi", "text": "Намеренията за отлагането на влизането в сила на Закона за социалните услугиУВАЖАЕМИ ДАМИ И ДОСПОДА,Ние, долуподписаните 56 граждански организации, категорично настояваме Законът за социалните услуги да влезе в действие и да се пристъпи към разработване на подзаконовата нормативна база. Нашите организации сме ангажирани от години с подкрепата на уязвимите групи в нашето общество – деца в риск и техните семейства, възрастни хора, хора с увреждания, хора с психични разстройства, хора, преживели кризисни ситуации, жертви на насилие и др. През последните три месеца сме свидетели на целенасочена кампания срещу Закона за социалните услуги, който бе приет през февруари 2019 г. след повече от 5 години дебати и обсъждане на различни концепции за реформа в социалната сфера. Законът все още не е влязъл в сила, а в Народното събрание са депозирани три законопроекта: единият е за неговата отмяна, а другият – за съществени изменения, а третият – за отлагане.Дебатите и наличието на различни гледни точки щяха да са нормална част от демократичния плуралистичен процес, ако не бяха злонамерените атаки, насаждането на внушения, които са далеч от истината, както и тенденцията да се използват манипулативно страховете и притесненията на хората. Социалната система в страната е в застой, налице са редица нерешени проблеми – съществуват цели райони, в които услугите са недостатъчни или напълно липсват, при голяма част от услугите подкрепата е частична, недостатъчна, хаотична и е често твърде закъсняла.За съжаление, в голяма част от случаите социалните услуги се предоставят само на хора, които имат вече сериозен проблем. Почти липсват превенция, ранна интервенция и прилагане на принципа за навременна помощ. Напълно съгласни сме с гласовете в общественото пространство, които твърдят, че семейството не е достатъчно подкрепено, че липсва интегриране на социалните услуги и социалните плащания в секторите здравеопазване, образование, полиция, което би осигурило съвместна и съгласувана работа на отделните системи в подкрепа на семейството, детето или възрастния човек. Виждаме и алармираме за сериозни проблеми в структурите на Агенцията за социално помагане – ниско заплащане и текучество, липса на подкрепящи мерки и обучителни програми за повишаване на квалификацията и мотивацията на социалните служители, бюрократичен подход към нуждаещите се, което води и до многото случаи, към които обществото е критично.Настояваме това да се промени. Необходима е нормативна промяна, която да постави основите за предоставяне на достъпна, навременна, индивидуализирана, компетентна и качествена подкрепа на нуждаещите се. Такава промяна е заложена в Закона за социалните услуги. Това е причината да настояваме Законът за социалните услуги да влезе в действие и да се пристъпи към разработване на подзаконовата нормативна база. Отказът от Закона за социалните услуги ще доведе системата до срив, това ще е отказ от реформа в сферата на социалната политика. Реформа, която всички ние очакваме от години! Законът за социалните услуги въвежда за първи път изисквания към работната сила в социалната система що се отнася до заплащане, образование, обучение на работното място, превенция на професионалното прегаряне и др. За първи път се поставя и изискването за лицензиране на всички частни доставчици. Досега единствено доставчиците на услуги за деца и семейства бяха лицензирани от Държавната агенция за закрила на детето. Увеличават се изискванията за отчетност и ефективност на социалната работа, прецизират се дефинициите, въвежда се изискване за стандарти и се създава Агенция за качеството, която да осъществява контрола върху качеството. Многократно през годините сме поставяли от различни трибуни въпроса за липсата на услуги за превенция, услуги, които да се предоставят преди проблемът да се е изявил или да спомагат за неговото ранно разпознаване и за оказването на навременна подкрепа.Това са услугите, благодарение на които всеки човек – родител, осиновител, човек с увреждане, възрастен човек, може да получи информация, да бъде консултиран по въпросите, които го интересуват, да бъде включен в обучения за развиване на необходимите му умения и пр. Подобни услуги са курсовете за грижа за възрастни в тежко състояние, превенцията на зависимости, общностната работа и др. През последното десетилетие често се оплакваме, че хората, семействата, децата биват изоставяни от системите, а институциите не си вършат работата. За първи път законът дава възможност нуждаещите се да получат интегрирана подкрепа в рамките на няколко вида социални услуги или от различни системи – социалната, образователната, здравната и др., като посочва начините, по които те да работят заедно в интерес на човека. Става дума вече за задължение, а не за пожелателна функция на държавните институции. Разпространяват се заблуди, че едва с новия Закон за социалните услуги се дава право на частни доставчици от страната и от страни членки на ЕС да предоставят услуги.През последните 13 години социалните услуги в България се предоставят от общини и частни доставчици, на които общините са възложили тази работа. Това са както стопански, така и нестопански организации. Някои от тези нестопански организации създадоха първите социални услуги в страната още през 1993 г., те спомогнаха за извеждането на първите хора с увреждания от специализираните институции, като същевременно развиват и пилотират най-новите и добри модели за подкрепа.От 2007 г., с членството на България в Европейския съюз, всички регистрирани доставчици в страни членски на съюза и на Европейското икономическо пространство имат правото да предоставят услуги в нашата страна. Дали има опашка от желаещи? Не, няма нито един. Прокарва се заблуждението, че Законът за социалните услуги ще позволи на някакви злонамерени към българското дете и семейство организации да влязат в страната и да създадат затруднения и проблеми на хората. Законът за социалните услуги регламентира, че социалните услуги, независимо дали се предоставят от община или от оставчик, се предоставят при ясни правила, като се изискват прозрачност и отчетност на дейността. Ако Законът за социалните услуги не влезе в сила, това ще бъде знак за отказ от реформи: уязвимите групи, които зависят от помощи, ще станат още по-зависими и безпомощни; услугите ще бъдат все така неравномерно разпределени; с оглед на демографските проблеми на страната все повече ще се задълбочават социалните различния и ще се увеличава бюджетът за социални плащания. Законът за социалните услуги трябва да влезе в сила и да се пристъпи към разработване на подзаконовата нормативна база. НГИ СИСТЕМАТА НИ УБИВА ВСИЧКИСДРУЖЕНИЕ ОБЩНОСТ МОСТОВЕФОНДАЦИЯ \"ДВИЖЕНИЕ НА БЪЛГАРСКИТЕ МАЙКИ\"БЪЛГАРСКИ АСОЦИАЦИЯ ЗА ЛИЦА С ИНТЕЛЕКТУАЛНИ ЗАТРУДНЕНИЯКАРИН ДОМКАРИТАС БЪЛГАРИЯАУТИЗЪМ ДНЕСФОНДАЦИЯ „ЛУМОС“ФОНДАЦИЯ \"ЗДРАВЕ И СОЦИАЛНО РАЗВИТИЕ\"БЪЛГАРСКИ ЦЕНТЪР ЗА НЕСТОПАНСКО ПРАВОСНЦ \"ЕКВИЛИБРИУМ\"ФОНДАЦИЯ „МЕЖДУНАРОДНА СОЦИАЛНА СЛУЖБА – БЪЛГАРИЯ“СДРУЖЕНИЕ \"ДЕЦА С ОНКОХЕМАТОЛОГИЧНИ ЗАБОЛЯВАНИЯ\"ГЛОБАЛНА ИНИЦИАТИВА В ПСИХИАТРИЯТАФОНДАЦИЯ „СВЕТЪТ НА МАРИЯ“СДРУЖЕНИЕ „АСОЦИАЦИЯ АУТИЗЪМ”ФОНДАЦИЯ „ЛАЛЕ“СДРУЖЕНИЕ БАЛИЗ-ПЛЕВЕННАДЕЖДА И ДОМОВЕ ЗА ДЕЦАТА - КЛОН БЪЛГАРИЯФОНДАЦИЯ „СИЙДЪР“ФОНДАЦИЯ \"МИСИЯ КРИЛЕ\",ФОНДАЦИЯ \"СВ. НИКОЛАЙ ЧУДОТВОРЕЦ\"ИНСТИТУТ ЗА СОЦИАЛНИ УСЛУГИ В ОБЩНОСТТАНАЦИОНАЛНА МРЕЖА ЗА ДЕЦАТАФОНДАЦИЯ “АСОЦИАЦИЯ АНИМУС”СДРУЖЕНИЕ \"ДРУЖЕСТВО ЗА УМСТВЕНО И ПСИХИЧЕСКИ УВРЕДЕНИ ЛИЦА\" - ГР.ДРЯНОВОСДРУЖЕНИЕ ЕГИДА ГР. ПАЗАРДЖИКСНЦ \"НАДЕЖДА ЗА ДОБРО БЪДЕЩЕ\"АГАПЕДИЯ БЪЛГАРИЯСДРУЖЕНИЕ \"САМАРЯНИ\"SOS ДЕТСКИ СЕЛИЩА БЪЛГАРИЯРУСЕНСКА АСОЦИАЦИЯ НА ЛИЦА С ИНТЕЛЕКТУАЛНИ ЗАТРУДНЕНИЯ - БАЛИЗСНЦ \"ИНОВАЦИЯ\"ФОНДАЦИЯ \"ФОРУМ ЗА НАБЛЮДЕНИЕ И АНАЛИЗ НА ПУБЛИЧНИ ПОЛИТИКИ\"ФОНДАЦИЯ \"ЖИВО СЕЛО\"СДРУЖЕНИЕ \"МИСИЯ ИНОВАЦИЯ ГРАЖДАНСТВО\"СДРУЖЕНИЕ \"МИСИЯ. ИНОВАЦИИ.ГРАЖДАНСТВО - МИГ\" - ЛОВЕЧЦЕНТЪР ЗА РАБОТА С ДОБРОВОЛЦИ КЪМ РЕГИОНАЛНА БИБЛИОТЕКА \"ПРОФ. БЕНЮ ЦОНЕВ\"ХУМАННОСТ И ДЪЛГОЛЕТИЕ\" ООДФОНДАЦИЯ \"СЛЪНЦЕ ЗА ВСЕКИ\"СДРУЖЕНИЕ \"НЕЗАВИСИМ ЖИВОТ\", ШУМЕНСДРУЖЕНИЕ \"ГРАЖДАНСКИ ИНИЦИАТИВИ- ГР. ЛОВЕЧ\"ФОНДАЦИЯ ЗА ДЕЦАТА В РИСК ПО СВЕТАФОНДАЦИЯ “СИМВОЛ НА ЛЮБОВТА”СДРУЖЕНИЕ БАЛИЗ-ПЕТРИЧФОНДАЦИЯ „ЗА НАШИТЕ ДЕЦА“БЪЛГАРСКИ ХЕЛЗИНКСКИ КОМИТЕТИНСТИТУТ ЗА СОЦИАЛНИ ДЕЙНОСТИ И ПРАКТИКИСДРУЖЕНИЕ\"РАВЕН СТАРТ- 2008\" - ГР. ГАБРОВОСДРУЖЕНИЕ \"ДЕТЕ И ПРОСТРАНСТВО\"СДРУЖЕНИЕ „СЕМЕЕН ЦЕНТЪР МАРИЯ“СДРУЖЕНИЕ ЗА ПОДКРЕПА НА ЛИЦА С УМСТВЕНИ ЗАТРУДНЕНИЯФОНДАЦИЯ „НАДЕЖДА“СДРУЖЕНИЕ \" БЪДЕЩЕ И ЗАКРИЛА НА ЛИЦА С ИНТЕЛЕКТУАЛНИ ЗАТРУДНЕНИЯ\" ГР. ГАБРОВОФИЦЕ – БЪЛГАРИЯНОУ-ХАУ ЦЕНТЪР КЪМ НБУ", "date": "2019.12.06", "title": "Отворено писмо от 56 граждански организации срещу отлагането на влизане в сила на Закона за социалните услуги"}
{"url": "https://www.novinite.bg/articles/183261/Godishen-horoskop-za-2020-Bliznaci-Lyubov-pari-kariera-zdrave", "text": "2020 г. ще бъде година, в която всички  ще могат да поставят ново начало, както в личния си живот, така и във финансов аспект.Близнаци е третият зодиакален знак и се управлява от планетата Венера. Това е въздушен знак, също като Везни и Водолей.Според вашия хороскоп за 2020 г. вие навлизате в период, в който трябва да изградите живота си, Близнаци, така че използвайте тази година, за да постигнете всичко, което наистина искате в живота си, и обърнете внимание на това как да сбъднете най-големите си мечти. Ако вашият рожден ден е между 21 май и 1 юни. 2020 ще донесе някои много добри възможности и късмет и ви позволява да подобрите живота си сериозно. През тази година ще имате нуждата да се сблъсквате с нови неща. Непознатото ще ви привлича силно. Ако вашият рожден ден е между 2 и 11 юни. През тази година нещата ще се получават най-добре, ако работите в партньорства и в екип. Поемете колкото можете повече ангажименти и ще постигнете големи успехи. Ако вашият рожден ден е между 12 и 21 юни. През 2020 година любопитството ще бъде движеща сила в живота ви, което не е никак лошо. Поставете си цели, които ще успеете да постигнете.Имате нужда от много търпение и дипломация, за да избегнете сблъсъци и дори раздели, особено между 3 януари - 15 февруари, когато темпераментният и създаващ конфликти .   в Близнаци между 12 май и 25 юни.Венера носи много конфликти с хората, които са важни за вас, и всичко може да започне от наследство, разпределение на отговорности или морални принципи. Възможно е някой важен за вас човек да ви предложи партньорство през август.Вижте повече на: ", "date": "2019.12.06", "title": "Годишен хороскоп за 2020- Близнаци: Любов, пари, кариера, здраве"}
{"url": "https://www.novinite.bg/articles/183283/Legendata-za-momicheto-voin-ojivyava-v-noviya-vpechatlyavasht-trejlar-na-igralnata-adaptaciya-na-Mulan", "text": "Вярна, смела, предана... На 27 март, вдъхновената от древната китайска поема „Баладата за Мулан“, емблематична анимационна приказка на Дисни Мулан оживява на голям екран в зашеметяваща игрална версия. Приказката за момичето, което за да защити честта на семейството и народа си, заблуждава всички, че е мъж и самоотвержено влиза в битка със завоевателите на Китай, превръщайки се в легендарен воин, пленява вниманието и въображението едновременно със своята интимна човешка история и впечатляващ, пищен и епичен размах.Новият зашеметяващ, още по-емоционален и красив трейлър на Мулан предлага завладяващ поглед към всичко, което зрителите могат да очакват от филма – грабваща приказна история, вълнуваща епоха и култура, страхотни ефекти и напрегнат екшън. Но най-вече трейлърът разкрива една изключителна героиня и нейната трансформация, която ще вдъхнови малки и големи.Няма съмнение, че ни очаква нещо много специално и шеметното приключение, на което ще ни отведе Мулан, ще бъде наистина неповторимо! Когато Китай е нападнат от нашественици от севера, предвождани от безмилостния Бори Хан, императорът издава указ, че по един мъж от всяко семейство трябва да служи в армията и да защитава страната си.В семейството на Хуа Мулан единственият мъж е възрастният ѝ баща, който някога е бил уважаван воин, но сега е прекалено немощен и не би оцелял в още една битка. За да освободи баща си от дълга му към родината и императора, Мулан решава да се престори на мъж и заминава вместо него да се подготви за предстоящия сблъсък с Хан и страховитата вещица, която го съпътства. Ако някой разбере тайната на Мулан, наказанието ще бъде твърде сурово, но едва след като разкрие истинската си същност, тя би могла да достигне пълния си потенциал и да се превърне в легенда! В актьорския състав на Мулан се включват Лиу Ифей (Забраненото кралство, Имало едно време) като Мулан, Джет Ли (Герой, Непобедимите) като императора, Дони Йен (Rogue One: История от Междузвездни войни) като командира Тунг, Джейсън Скот Лий (Тигър и Дракон) в ролята на Бори Хан, Гонг Лий (Проклятието на златното цвете) като вещицата и др.Режисьор на филма е Ники Каро (Whale Rider), а сценаристи са Рик Джафа и Аманда Силвър, Елизабет Мартин и Лорън Хайнек. Мулан оживява на 27 март в кината на 2D, 3D, IMAX 3D и 4DX в дублирана и субтитрирана версия.", "date": "2019.12.06", "title": "Легендата за момичето воин оживява в новия впечатляващ трейлър на игралната адаптация на „Мулан“"}
{"url": "https://www.novinite.bg/articles/183273/Sveshtenik-obarka-benzin-sas-svetena-voda-i-stana-strashen-vzriv", "text": "Пастор обърка светена вода с бензин, по време на служба за изцеление в църква в Лагос, Нигерия. Това предизвика огромна експлозия, в която загина един вярващ, съобщи БТА.\"Пасторът е взел варел с бензин, мислейки, че е пълен с вода. Когато изливал съдържанието върху един мъж, дошъл да бъде благословен, горивото се възпламенило от запалена свещ наблизо и пламъците обхванали и двамата\", разказа Ибрахим Фаринлойе, говорител на Националната агенция за извънредните ситуации.Мъжът издъхнал на място, а пасторът е с тежки изгаряния. Пожарът в църквата се разпространил до близкия газопровод, който също избухнал.", "date": "2019.12.06", "title": "Свещеник обърка бензин със светена вода и стана страшен взрив"}
{"url": "https://www.novinite.bg/articles/183259/Maglivo-i-studeno-shte-e-vremeto-dnes", "text": "Днес преди обяд в равнините и котловините ще е мъгливо, а над останалите райони ще бъде предимно слънчево. След обяд от запад ще започне да се заоблачава. Ще е почти тихо, в Източна България със слаб вятър от юг-югозапад. Максималните температури ще са между 5° и 10°, на местата с по-трайна мъгла и по-ниски.В планините ще е предимно слънчево. След обяд от запад ще започне да се заоблачава. Ще духа слаб до умерен вятър от запад-югозапад. Максималната температура на височина 1200 метра ще е около 9°, на 2000 метра – около 2°.По Черноморието ще е предимно слънчево, почти тихо. След обяд вятърът ще се ориентира от юг-югозапад и ще е слаб до умерен. Максималните температури ще са между 8° и 10°. Вълнението на морето ще е 1-2 бала.", "date": "2019.12.06", "title": "Мъгливо и студено ще е времето днес"}
{"url": "https://www.novinite.bg/articles/183299/Strahotnata-tijnejdjarka-Diana-Petkova-podobri-bradyasal-rekord-na-zlatnata-Tanya-Bogomilova", "text": "Рекордите на златната рибка на българското плуване Таня Богомилова изглеждат вечни и недосегаеми, но един от тях не устоя след 31-годишна атака.Диана Петкова е новият притежател на върховото постижение на 100 м бруст на малък басейн, след като регистрира 1:08,07 мин. на европейското първенство в Глазгоу.Рекордът на Богомилова от 1:08,20 мин. е поставен 10 декември 1988 - годината, в която донесе първото и единствено олимпийско злато за родното плуване и стана Спортист №1 при жените на България.Любопитното е, че го поставя точно в Единбург.Другият любопитен момент е, че Петкова е възпитаничка на Ботко Трендафилов, извел до два олимпийски медала в Сеул голямата съперничка на Богомилова – Антоанета Френкева.Третият интересен факт е, че досегашният национален рекорд е по-бавен от този на 50-метров басейн – 1:07,95 мин. – дълго време най-добро постижение на игрите под петте преплетени кръга.Тогава обаче подготовката на Богомилова бе насочена изцяло към Южна Корея и 50-метровия басейн.Четвъртият е, че Диана не е типичната брусистка, а спринтов кроулистка.Новият рекорд на Петкова й отреди 36-о място в пресявките. Полуфиналът затвори словачката Андрея Подманикова – 1:06,24 мин.Рекордът е пети за 19-годишната пловдивчанка от октомври насам – направи още две поправки на 100 м съчетано, две на 50 м бруст.Има национален клубен рекорд на 4 по 50 м св. стил с щафетата на Спринт и на голям басейн на 50 м св. стил.", "date": "2019.12.06", "title": "Страхотната тийнейджърка Диана Петкова подобри брадясал рекорд на златната Таня Богомилова"}
{"url": "https://www.novinite.bg/articles/183292/Naj-golyamoto-piano-v-sveta-shte-sviri-do-Koleda-pod-tepetata", "text": "Най-голямото пиано в света ще свири в Пловдив от днес до Коледа. Съоръжението тежи над половин тон и е дълго близо 10 метра. Разположено е в един от големите търговски центрове в район \"Тракия\". Освен за България, пианото е абсолютно ново и за цяла Източна Европа. Такива инструменти има в Хонг-Конг, Дубай, Ню Йорк. В музея на Бийтълс в Ливърпул има подобно пиано, но е с много по-малки размери - 1/3 от това, което е в Пловдив.Това е най-голямото пиано в света - 7 октави, каквито има и в едно класическо пиано, но в много по-голям размер. Създателят му обединява детското въображение с технологиите. На външен вид прилича на пианата от края на миналия век, но е много по-осъвременено. Това пиано е участвало във филмовата продукция „BIG” с участието на Том Ханкс.Чрез него пред публика се правят едни от най-интересните и красиви спектакли. В света има само две такива събития - в Италия спектакълът се нарича \"Ел гранде пиано\", в Германия - \"Мистър Пиано\", а в България спектакълът носи името \"Мега Пиано\".", "date": "2019.12.06", "title": "Най-голямото пиано в света ще свири до Коледа под тепетата"}
{"url": "https://www.novinite.bg/articles/183263/Tajna-vest-Pochina-velikata-Stoyanka-Mutafova", "text": "На 97 години почина легендата на българския театър и кино Стоянка Мутафова.\"Тази сутрин в 6, 15 ч. загубихме Стоянка Мутафова. Нейния Нейчо си я прибра на Никулден! Поклон пред светлата ѝ памет!\". Тъжната вест съобщи Евгени Боянов, който работеше с невероятната българска актриса.Стоянка бе любима на няколко поколения български зрители. Тя бе известна и като една от най-възрастните актриси на планетата.Преди месец й извадиха жлъчката в Правителствена болница, но после получи усложнения - сепсис. Той бе овладян, но явно не напълно, защото след транспортирането й във ВМА Мутафова така и не успя да се възстанови.", "date": "2019.12.06", "title": "Тъжна вест! Почина великата Стоянка Мутафова"}
{"url": "https://www.novinite.bg/articles/183305/Sled-desetiletiya-izsledvaniya-stana-yasno-Klimatichnite-promeni-smalyavat-pticite", "text": "Изменението на климата води до промени при птиците – телата им се смаляват, а крилата им порастват. До това заключение стигнаха учени, проучили за 40 години 70 000 трупове на птици, разбили се в небостъргачите на Чикаго. За него информира Би Би Си Русия.Авторите на изследването твърдят, че тяхната работа е едно от най-големите орнитоложки проучвания в историята и ще помогне да се разбере как животните се адаптират към климатичните промени. Проучени са 52 вида птици.Повечето от образците обаче са събрани от един орнитолог – Дейвид Уилард.„Разбрахме, че почти всички видове птици се смаляват“, казва Брайън Уикс, един от авторите на изследването и асистент в катедрата по екология и устойчиво развитие на университета в Мичиган. “Имаше много видове птици сред пробите, но всички те показаха подобна динамика, казва Уикс.”Постоянството в резултатите е шокиращо.”Той твърди, че повечето изследвания на адаптивността на животните към нов климат са свързани с промените в техните местообитания или миграционни навици. Изследването на Уикс се фокусира върху морфологията на птиците, как те се променят.Уикс изяснява, че над 38 години (от 1978 до 2016 г.) средно дължината на долната кост на краката на птиците намалява с 2,4%, а крилата нарастват с 1,3%.Брайън Уикс смята, че намаляването на торса се дължи на климатичните промени и води до растеж на крилата.„Те извършват дълги и изморителни полети“, казва Уикс Намаляването на размера на тялото означава, че по време на полета птиците разполагат с по-малко енергия.Ученият смята, че най-добрият шанс за полети на дълги разстояния има при птици с голям размах на крилата, което компенсира намаляването на размера на тялото. Но учените нямат точно обяснение защо затоплянето води до намаляване на тялото. Една от теориите е, че малките животни се охлаждат по-бързо поради съотношението на повърхността към обема на тялото.Според Уикс издирването на 70 000 образци за изследвания е било „подвиг на Херкулес“. Труповете на птици бяха събирани от Дейвид Уилард, съавтор на изследването и орнитолог в Полевия природонаучен музей в Чикаго. Уилард започва да обикаля една сутрин на 1978 г. Уилард високите сгради в Чикаго, за да събира труповете на птици, сблъскали се в небостъргачи. При извършване на полети през нощта понякога те са привлечени от светлината от прозорците. Летят към тях, удрят се в сгради и обикновено умират от този удар. Според някои оценки, няколко милиона птици умират по този начин всяка година.Събрани образци са предоставени и от доброволци, но Уилард сам е измерил всичките 70 716 трупа.Изследването е публикувано в списание Ecology Letters.Това не е първото проучване, което свързва намаляването на размера на животните с изменението на климата. През 2014 г. два екипа учени откриха тази връзка между планинските кози и саламандрите.", "date": "2019.12.06", "title": "След десетилетия изследвания стана ясно: Климатичните промени смаляват птиците"}
{"url": "https://www.novinite.bg/articles/183278/Eto-koga-shte-e-poklonenieto-pred-golyamata-balgarska-aktrisa-Stoyanka-Mutafova", "text": "Поклонението пред голямата българска актриса Стоянка Мутафова ще е на 9 декември, понеделник в Сатиричния театър.Аплодираната от поколения българи и чужденци, Кралицата на българската комедия, Г-жа Стихийно бедствие, както често я наричаха, почина тази сутрин на 97-годишна възраст след тежко и продължително боледуване. Поклон пред паметта ѝ!", "date": "2019.12.06", "title": "Ето кога ще е поклонението пред голямата българска актриса Стоянка Мутафова"}
{"url": "https://www.novinite.bg/articles/183281/Majkata-na-Andrej-Batashov-za-jena-mu-Tazi-lyulinska-prevazhodna-go-vkara-v-groba", "text": "Враждата между майката и вдовицата на покойния Андрей Баташов, Теодора и Боряна, едва ли някога ще утихне. 9 години след смъртта на 45-годишния актьор и политик, между двете продължава да тлее неистова омраза. Красавецът с аристократична осанка – една от големите звезди на българската сцена, си отиде от този свят на 45 години след тежко боледуване. Майката на Баташов не поддържа никаква връзка с неговата вдовица – не само, че не се виждат и чуват, но и не желае да говори за нея.Възрастната жена обаче редовно се чува по телефона с Кристина – бившата танцьорка в ансамбъл \"Филип Кутев\", която живя с Андрей в продължение на 9 години. \"Не разбрах какво се развали при тях. След това как я намери тази люлинска превъзходна – аз така й казвам... Тя е коравосърдечен човек, но по необясними за мен причини той се влюби в нея\", споделя съкрушената от сръб майка на актьора. От самото начало на връзката на Андрей с Боряна, Теодора не одобрявала избора на сина си. Въпреки че изобщо не харесвала снаха си, тя не го показвала и сдържала емоциите си. \"Той сгреши само един-единствен път и то беше фатално. Не можа да открие подходящата за него съпруга\", признава Теодора. Младото семейство заживяло в съседен на нейния апартамент. Майката на Андрей въртяла цялото домакинство и в двете жилища. \"Събота и неделя тя спеше до 2-3-4 часа следобед, отказваше да готви на Андрей, не се сещаше да разтреби, да създаде малко уют в дома им\", разкрива майката на Андрей. Актьорът се венчал за 20 години по-младата от него Боряна през есента на 2008 г. на тайна церемония в Царска Бистрица едва 3 месеца след запознанството си. Изненада бе как заклет ерген като Андрей се реши за толкова кратък срок на толкова сериозно обвързване. Приятелка на Теодора й намекнала, че най-вероятно красавицата е успяла да \"върже\" сина й с магия. В свои интервюта майка му е признавала, че най-съкровената мечта на сина му била да има дете. Боряна обаче нямала никакво желание да става майка. \"Той толкова искаше детенце, толкова мечтаеше за момиченце. А тя – не! И досега се води Баташова...Как не се намери някой да се ожени и да махне тази фамилия\", тюхка се майка му. На Коледа, година преди да почине, Боряна ненадейно се изнесла от дома му. Андрей много страдал и плакал от обида. Това майката на актьора никога няма да й прости. Тя е категорична, че бившата й снаха носи вина за преждевременната смърт на сина й. Приятели на Андрей също обвиняват съпругата му за здравните проблеми на Баташов. Според тях той понесъл раздялата тежко, започнал да прекалява с чашата, към която и без това не бил безразличен, не обръщал внимание на прекарани на крак болести и нанесъл непоправими поражения на организма си. \"Толкова страдаше Андрей! По цели нощи сме разговаряли. Звъни ми по телефона, докато съм на работа в читалището, че му тече кръв от носа. Прибирам се и намирам всичко в кръв. Сигурно е вдигнал кръвно. Какво ли не съм му говорила, но той казваше: \"Мамо, но аз я обичам!\" Малко след това си отиде. Тя го довърши според мен. Това беше голям стрес за него\", обвинява я майката на Баташов. На 29 ноември 2010 г. актьорът угасна от полиорганна недостатъчност, след продължително боледуване и лечение първоначално в болница \"Токуда\", а след това и във ВМА. Там Андрей трябваше да бъде подготвен за чернодробна трасплантация, но така и не дочака намирането на подходящия донор. На пресконференция шефът на клиниката по реанимация във ВМА Николай Петров обясни, че на третия-четвъртия ден от лечението на актьора в кръвта му са били открити онтитела срещу ку-треска, което направило невъзможна трансплантацията. Полиорганната недостатъчност, от която почина Баташов, е следствие от цироза на черния дроб и наложен сепсис. 9 години след смъртта му майка му разкрива, че е възможно Андрей да е лепнал ку-треската в Индия. Преди сватбата с Боряна актьорът бил на гастрол с театъра в Делхи. Трупата отседнала в хотел, в който водата се пречиствала, но след това имали представления в провинциално градче. Условията там били повече от мизерни. След смъртта си Андрей остави като свои наследници майка си и вдовицата си. Двете трябваше да поделят два апартамента в един и същ блок и вход в столичния квартал \"Лозенец\". Едното жилище било тристаен апартамент, а другото – студио, което Баташов превърнал в семейно гнездо за него и Боряна. Въпреки че бракът между Андрей и банкерката просъществувал само една година и в течение на следващите 10 месеца двамата живеели разделени, Боряна имала права на наследник, тъй като смъртта покоси актьора, преди да се разведат. Месеци преди да напусне този свят Андрей подал молба за разтрогване на брака им и в последните дни преди да влезе в болница с остра чернодробна недостатъчност уреждал  подробностите около него с адвокатите си. Тежкото му състояние обаче не му позволило да довърши процедурата по развода, пише \"Уикенд\". Едва 10 месеца след смъртта му Боряна се появи на кастингите на музикалното шоу \"Х Фактор\" и показа, че за нея животът продължава и то с песни и танци. Бившата банкерка се впусна в светския живот на столицата и се преквалифицира в конферансие на партита, конкурси за красота и концерти. 6 години след като овдовя, Боряна изненадващо се нареди барабар с неомъжените девойки, за да хване булчинския букет на вип сватба. \"Мисля, че това говори достатъчно за нея\", казва сломената майка на актьора.", "date": "2019.12.06", "title": "Майката на Андрей Баташов за жена му: Тази \"люлинска превъзходна\" го вкара в гроба"}
{"url": "https://www.novinite.bg/articles/183265/SNIMKI-Balgariya-plache-Izvestni-lichnosti-s-jalejki-za-g-ja-Stihijno-bedstvie", "text": "Известни личности от обществения и културен живот изказаха съболезнования на близките на легендарната актриса Стоянка Мутафова. Обичаната от всички г-жа Стихийно бедствие си отиде тази сутрин - на 97-годишна възраст. Тя беше приета в реанимацията на Военномедицинска академия и поставена на апаратно дишане. През последните 5 месеца Мутафова имаше сериозни здравословни проблеми.Сред изказалите съболезнования са премиерът Бойко Борисов, колегите й от Съюза на българските артисти и още куп известни личности от културата, политиката, спорта и шоубизнеса.\"Отиде си един изключителен, мил и добър човек. Тя винаги ще бъде от символите на българския театър. Поклон!\", написа премиерът Бойко Борисов във Facebook.ЕТО НЯКОИ ОТ ЖАЛЕЙКИТЕ:Съболезнования изказват и колегите й от Сатиричния театър.Марта Вачкова публикува три снимки на Мутафова от сцената.  С голямо прискърбие научих за загубата на Стоянка Мутафова – изключителна личност и творец. Призвана да дарява своя безграничен талант, обичана безрезервно от публиката. Това написа президентът Румен Радев във фейсбук по повод кончината на голямата българска актриса.Владимир Пенев: Стоянка Мутафова е подарък за хората, които я познаваха „Стоянка Мутафова беше най-светлият и интелигентен човек, който познавах. Тя имаше ужасно много познания в литературата и изкуството. Тя е незабравима, подарък за хората, които я познаваха. Много ми е мъчно”, каза в ефира на „Здравей, България” актьорът Владимир Пенев. „Имах щастието да работя с нея. Играехме на една сцена в Сатиричния театър. Самата тя споделяше, че вече й е трудно. Духът и иска да лети”, сподели Христина Апостолова, сценарист на \"Откраднат живот\".\"Със загубата на Стоянка Мутафова въздухът обеднява все повече\", каза пред журналисти в Народното събрание председателят на Комисията по културата и медиите и депутат от ГЕРБ Вежди Рашидов по повод кончината на Стоянка Мутафова. Той определи за изключително тъжно това, че един след друг са си отишли две имена, знакови за нацията. „Отива си идентичността на българската нация, самочувствието ѝ. Затова често казвам, че изкуството е вечно. Това са хората, които създават морала, хората, които проповядват морала“, каза още Вежди Рашидов. Той сподели, че му е много тъжно хора, които са били негови кумири да си отиват. \"Аз съм пораснал с достойнството на тези талантливи хора“, допълни още той. „Просто една епоха си отиде. Жалко! Въздухът обеднява все повече и все по-малко озон остава в него. Съжалявам за това, което всеки ден се случва. Явно това е животът. За съжаление отиват си телата, но много съм щастлив, ако младото поколение запази самочувствието си, пазейки тези святи имена във времето, защото така се прави държаваа“, допълни още Вежди Рашидов.Тъжно е, но знаем, че хора като тях остават с творчеството си, с личността си и винаги са с нас. Това каза кметът на София Йорданка Фандъкова пред журналисти по повод смъртта на голямата българска актриса Стоянка Мутафова. „В много кратък срок загубихме две знакови личности в историята на театъра в България. Съболезнования на близките на Стоянка Мутафова. Огромна личност, невероятен човек. Имах привилегията да я познавам лично. Само преди няколко месеца се видяхме, гледах може би нейното последно участие в знаковата пиеса „Госпожа стихийно бедствие“. След представлението имахме възможност да се видим. Невероятен човек с толкова енергия, с такова присъствие не само на сцената, но и в живота. Тя се включваше в наши инициативи винаги до последно“, допълни още кметът на София.Калин Сърменов: Тя даваше всичко от себе си. Даже си спомням, когато Орешарски беше, на тези митингите на Орешарски, тя каза \"Да взема аз да мина през огражденията\". И аз викам: \"Како, моля ти се недей\". И тя вика: \"Мен няма кой да ме спре\". И наистина - нея нямаше кой да я спре. Във всяко едно отношение. Светла ѝ памет!Силвия Лулчева: Благодаря на Бог за тази среща и наистина България се разделя с изключителна личност с невероятен талант и изумителен човек. Поклон и светла ѝ памет! Благодаря ѝ за силата, за издръжливостта толкова дълги години да бъде в театъра, сред любимата ѝ публика и публиката, която безкрайно много трябва да ѝ благодари за всяка една усмивка.\"Напусна ни една от най-ярките личности, творец с мисия и човеколюбие - Стоянка Мутафова. С таланта си тя направи съпричастни с изкуството няколко поколения българи. След нея остава емоцията и любовта, които ни дари с всяка своя поява на сцената и на екрана. Поклон пред паметта й\". Това сподели председателят на НС на БСП Корнелия Нинова на своята Фейсбук страница.", "date": "2019.12.06", "title": "(СНИМКИ) България плаче! Известни личности с жалейки за г-жа Стихийно бедствие"}
{"url": "https://www.novinite.bg/articles/183280/Spomen-za-lyubimata-Stoyanka-Mutafova-Vdahnovyavashti-citati-SNIMKI-VIDEO", "text": "За да отдадем нужната чест на Стоянка Мутафова, сме подготвили няколко нейни любими цитата: \"Без компютри няма напредък, но без изкуство няма живот.\"\"Човек получава толкова много цветя два пъти в живота - когато идва и когато си отива. Аз идвам!\"\"Ако реша да лудувам, го правя толкова бясно, че събирам полицията. Не мога по друг начин.\"\r\n„Голяма беда за актьорското съсловие е простотията...“\r\n\"Да запазиш детското в себе си е да запазиш вкуса си към живота…\"\"Не мога да се прехласвам от благодарности към публиката. Артистите много обичат в интервютата да ръсят фрази като \"Моят бог е моята публика\" или \"За мен публиката е всичко\". Как могат да са всичко четиристотин души в салона, дето и лицата им не различаваш? Какъв е тоя бог, дето толкоз лесно му се кланяш? Я по-полека.\"\"Голямото ми притеснение беше да не би да остана незабелязана. Трескаво измислях щуротии само и само да привлека вниманието върху себе си.\"\"Нямам проспани години. Нямам тихи любови.\" \"Или си енергичен, или не. Не можеш да си такъв нарочно или насила.\"\"Не се чувствам старица, нищо че изглеждам така.\"\"– Как искате да Ви запомнят? – А, много ми е зор! Както искат, така да ме запомнят!\"\"Понякога се чувствам много млада, много малка даже. Някои пъти като дете. Нещо детско си нося в себе си. Не се чувствам възрастна. Не, не, не. Не нося това, което много хора имат много рано – едно такова достолепие добиват в поведението си – така може, пък така не може. Както искам, така си живея.\" \"Който не носи театър в себе си е умрял.\" \"Българинът е завистлив. В това е най-добър. Виж, да се бори, да се бунтува – за това не го търси.\"Тази сутрин ни напусна легендарната актриса Стоянка Мутафова. Магнетична, невероятно талантлива и с неподражаемо чувство за хумор... жена, която вдъхновяваше и ще продължи да го прави, макар че вече не е между нас. Решихме да я почетем, като споделим с вас някои от най-силните й цитати, защото в думите й има много мъдрост.  \"Никога не вървя по магистрала. Карам по странични пътеки, насам-натам, докато си изградя образа. При мен няма постоянство и не повтарям нещата.\" \"Вече съм твърде възрастна и гледам основно назад, не напред. Но се радвам, че още съм на сцена де. Дано е така до последно!\" \"Моята усмивка не е дежурна усмивка.\" \"По-хубаво нещо от истината няма. От нея те заболява, но ако вникнеш по-дълбоко, виждаш, че е по-добре да го знаеш.\"\"Всеки човек прави изкуство, а да обичаш родината си е най-голямото изкуство.\" \"Знайте, че сте българи, а се старайте да надминете европейците!\" \"Пет пари не давам на колко години съм. По-добре да съм ги направила, отколкото да не съм ги направила. Има хора, които си отидоха на 30.\" \"'Майната му'. Винаги съм била на този принцип. Не страдам много за нищо, нито пък се радвам прекалено на хубавите неща. Май това е формулата да станеш столетник като мен. Нищо не си слагам на сърце.\" \"Няма артист, който да каже, че не е искал да се издига. Това е лъжа. Ако е изостанал, то това се е случило при много различни причини. Има много талантливи хора, които изостават и не успяват, нямат късмет.\"\"Когато излизам на сцената, получавам особена сила, каквато в живота няма откъде от друго място да взема. Въпреки многото години аз съм си все така буйна, годините не могат да ме укротят... На сцената ми минават всички болежки. Дай ми на мен да съм стихийно бедствие и ми гледай сеира. Сцената ми е живецът и затова не се отказвам. Да стоя вкъщи, би значело духовна смърт за мен. Щом пълня салоните и ме аплодират, значи трябва да играя и публиката ме иска. Гледайте ми спектаклите, а не болестите!\" ", "date": "2019.12.06", "title": "Спомен за любимата Стоянка Мутафова: Вдъхновяващи цитати (СНИМКИ/ВИДЕО)"}
{"url": "https://www.novinite.bg/articles/183298/Angela-Merkel-poseti-Aushvic-dari-60-mln-za-lagera", "text": "Германската канцлерка Ангела Меркел пристигна в бившия нацистки лагер на смъртта \"Аушвиц\" на първото си посещение в най-известното място на масови убийства, извършени в Европа от режима на Адолф Хитлер, съобщи Асошиейтед прес, цитирана от БТА.Меркел направи дарение от 60 млн. евро за лагера, който днес е музей на жертвите на Холокоста. Парите ще влязат във фонд за поддържане на физическите останки на лагера - сгради, бараки, огради, наблюдателни кули и лични вещи, като обувки и куфари, на убитите тук. Всички тези веществени обекти са запазени като свидетелство за германските зверства и като един от най-разпознаваемите символи на способността на човечеството да извършва злодеяния. Състоянието им обаче се влошава под тежестта на годините и на многомилионния поток от туристи от цял свят, което налага дългосрочни консервационни мерки.\r\n\r\n\r\n\r\n", "date": "2019.12.06", "title": "Ангела Меркел посети \"Аушвиц\", дари 60 млн. за лагера"}
{"url": "https://www.novinite.bg/articles/183258/Golyam-praznik-e-Nikulden", "text": "Православната църква почита днес паметта на Свети Николай Мирликийски Чудотворец. Празникът е наричан от народа Никулден. Свети Николай е един от най-почитаните християнски светци. Покровител е на моряците и рибарите, морските специалисти (капитани, инженери, докери, боцмани и др.), банките и банкерите.Николай Мирликийски е роден през 3-и век в Патара, днешна Мала Азия. След праведен монашески живот е избран за архиепископ на град Мир, Ликийска област. Умира през 342 г. Мощите на светеца днес се пазят в италианския град Бари. През целия си живот Свети Николай помага на страдащите, защитавал невинните, укрепва слабите със словото на истината и вярата.Според народните вярвания светецът причинява бурите и ураганите в морето, и затова на Никулден всички гемии спират да се движат.Подрежда се празнична трапеза, на която задължително се поднася специално ястие – рибник, приготвено от прясна риба, най-често шаран, като курбан за преживяно нещастие, избегната беда или просто за здраве и благополучие на къщата.Поверие гласи, че в портфейлите се слага люспа от празничната риба, която носи късмет и пари. Костите от рибата не бива да се изхвърлят. Те се закопават в земята или се пускат в течаща вода, за да има благополучие в семейството и то да се увеличи.На празничната трапеза присъства рибник (шаран, изпечен в тесто), както и обреден хляб, които се осветяват. Народната поговорка казва: „Варвара вари, Сава пече, Никола иде с голямата лъжица и гости гощава“.На Никулден завършва и сезонът на есенния риболов, който се отбелязва с угощение и почерпка от рибарите и търговците на риба.В народната представа Свети Никола носи първият сняг - разтърсва дългата си бяла брада и от нея се изсипват първите снежинки. Ако на Никулден се появи скреж, това е добре за зърнените култури. Известна е поговорката: \"Днес му е денят, утре му е снегът\". На Никулден се правят предсказания за времето и бъдещата реколта.Свети Никола се смята покровител на семейството и рода, пазител на дома, имота и стоката.Свети Никола, освен покровител на рибарите и мореплавателите, е покровител и на банкерите.Преди да го канонизират за светец той бил лихвар, който помагал на бедни и безпарични, като раздавал богатството си.Но гледал тези, на които правел благодеяния, да не разберат откъде идват те.Според преданието Свети Никола незабелязано подхвърлил три кесии със злато в дома на обеднял търговец, за да може да омъжи трите си дъщери и да ги спаси от безчестие.", "date": "2019.12.06", "title": "Голям празник е - Никулден!"}
{"url": "https://www.novinite.bg/articles/183264/Golyamata-Stoyanka-Mutafova-koya-beshe-tya-Bezbroj-kultovi-roli-3-braka-jivot-v-chujbina", "text": "Скръбната вест, че от този свят си е отишла рано тази сутрин великата Стоянка Мутафова попари България. Публиката много обичаше неподражаемата Стояна и това ще продължи и занапред. Защото тя завинаги остава в историята, записана със златни букви. Няма и как да е иначе.Стоянка е родена на 2 февруари 1922 г. в София. Баща ѝ Константин Мутафов е драматург в Народния театър „Иван Вазов“. Роден е в град Русе, където малката Стоянка често гостува в своето детство.През 1941 г. завършва Първа софийска девическа гимназия. Завършва класическа филология в Софийския университет „Климент Охридски“, Държавна театрална школа към Народен театър „Иван Вазов“ в София (1946 – 1947) и театралния отдел на Академията за изкуства в Прага, Чехословакия (1947 – 1949).От 1946 г. до 1949 г. работи в театър в Прага, а от 1949 до 1956 г. в Народния театър. Тя е сред основателите на Държавния сатиричен театър „Алеко Константинов“, където работи от 1956 до 1991 г., след това в Драматичен театър „Адриана Будевска“ в Бургас – от 1991 г.Играе в над 90 театрални постановки. Популярна с ролите си във филмови и телевизионни продукции като „Големанов“, „Вражалец“, „Милионерът“, „Новогодишна шега“, „Топло“, „Любимец 13“, „Кит“ и др. Известни нейни сценични партньори са Георги Калоянчев, Георги Парцалев, Апостол Карамитев, Невена Коканова.На 94-годишна възраст през 2016 г., осъществява мащабно турне в театрални зали в САЩ, Канада, Германия, Нидерландия, Швейцария и Великобритания. На Стената на славата пред Театър 199 има пано с нейните отпечатъци. Кандидат за Световен рекорд на Гинес в категорията „Най-възрастна активно играеща на сцената актриса“. От 1 ноември 2017 г. пътува в цялата страна заедно с дъщеря си Мария Грубешлиева, с която провежда творчески-срещи разговор и представяне на книгата „Добър вечер, столетие мое“. Гостува с книгата си в Пловдив, Стара Загора, Кюстендил, Русе, Пазарджик, Хасково, Димитровград, Шумен, Велико Търново, Горна Оряховица, Перник, Велинград, Силистра, Тутракан, Балчик, Поморие, Трявна, Левски, Царево, Бургас, Асеновград, София, и др. По време на националното турне е получана близо 20 почетни знака, някои от които в градовете Левски, Трявна, Поморие, Бургас, Пловдив, Асеновград и др. През 2019 г. Стоянка Мутафова отбелязва на своите 70 години на сцена и 97-ми рожден ден в зала 1 на НДК.Стоянка Мутафова има 3 брака. През 1946 г. се жени за първия си съпруг, чешкия режисьор Роберт Роснер, когато е на 23 години, а той – на 51 г. След брака отиват да живеят във Виена, а после заради неговата работа се преселват в Прага. Там Стоянка Мутафова завършва второ висше образование към театралния отдел на Пражката консерватория.Вторият ѝ съпруг е Леонид Грубешлиев, по професия журналист и преводач. От него е единствената дъщеря на актрисата – Мария Грубешлиева (Муки).Третият съпруг на Мутафова е артистът Нейчо Попов. За него тя казва, че е любовта на живота ѝ. За първи път се виждат в Народния театър, където тя започва да работи като актриса, а той е студент във ВИТИЗ.", "date": "2019.12.06", "title": "Голямата Стоянка Мутафова - коя беше тя? Безброй култови роли, 3 брака, живот в чужбина"}
{"url": "https://www.novinite.bg/articles/183267/Bus-udari-tramvaj-na-bul-Botevgradsko-shose", "text": "Катастрофа тази сутрин усложни трафика на бул. Ботевградско шосе. Пътното-транспортно произшествие е между бус и трамвай, предава Нова тв. В момента в в района има голямо задръстване.", "date": "2019.12.06", "title": "Бус удари трамвай на бул. Ботевградско шосе"}
{"url": "https://www.novinite.bg/articles/183268/Naum-Shopov-stana-bashta-SNIMKA", "text": "Нaум Шoпoв cтaнa тaткo нa мoмичeнцe. Mлaдият aктьoр и лeкaр ce пoхвaли в Instаgrаm и cпoдeли двe cнимки oт щacтливoтo cъбитиe. Двaмaтa c Тea ca зaeднo oт 7 гoдини, a минaлaтa гoдинa ce cгoдихa. Имeтo нa нaй-нoвoтo пoпълнeниe в звeзднaтa фaмилия Шoпoви e Aмaя.  ", "date": "2019.12.06", "title": "Наум Шопов стана баща (СНИМКА)"}
{"url": "https://www.novinite.bg/articles/183272/Akciya-Vsichki-katadjii-hvashtat-stop-palkite-i-izlizat-po-patishtata", "text": "Засилени проверки по пътищата от днес до 9 декември. Пътните полицаи в цялата страна ще следят предимно дали се шофира след употреба на алкохол и наркотици, дали водачите зад волана са правоспособни и дали автомобилите им са технически изправни.Мерките са заради предстоящия студентски празник. И тази година най-предпочитани дестинации за 8 декември са зимни курорти и хижи.Заради това и ще бъде засилено полицейското присъствие в такива райони. Екипи ще има и в близост до заведения, резервирани за празника.", "date": "2019.12.06", "title": "Акция! Всички катаджии хващат стоп палките и излизат по пътищата"}
{"url": "https://www.novinite.bg/articles/183260/WWF-otbelyazva-Nikulden-sas-simvolichen-flashmob-v-podleza-na-SU", "text": "Днес е Никулден! Освен празник на  моряците, пътешествениците, търговците и банкерите, днешният ден от край време се свързва и с рибата. По стара традиция много българи се отправят на пазар, за да подготвят тържествена трапеза, отрупана с разнообразни рибни ястия. Но дали осъзнаваме каква роля играе нашето потребителско поведение върху бъдещето на рибните запаси на планетата? За да задоволим глада си за морска храна, днес ние ловим повече риба, отколкото океаните могат да осигурят. А това се отразява както на морските екосистеми, така и на много местни общности, които се прехранват от рибарство.Представители на WWF, преоблечени като рибари, ще разказват на посетителите какво се случва с рибата, а и с онези 800 милиона души по света, които зависят от нея. На място ще присъства и експерт на WWF, готов да отговаря на всички въпроси, свързани с рибата и океаните. Посетителите ще получат и първия по рода си наръчник за устойчива консумация на морска храна – Рибен буквар 2.0. А тези, които се снимат с „рибарите“, ги очакват специални награди. Заповядайте и ще научите повече за кампанията на WWF „Риба и за в бъдеще“. Провеждана в десетки страни в Европа и по света, тя предупреждава, че свръхуловът заплашва да превърне рибарите в следващия изчезващ вид. Рибата и морските дарове са най-търгуваната стока в глобален мащаб, а 33 % от тях  са подложени на свръхулов. В резултат за последните 40 години световните запаси са намалели почти наполовина. Европейският съюз е най-големият пазар на морска храна на планетата, което прави ролята на европейските потребители много важна.  В помощ на потребителя , с които цели да насърчи отговорния избор на морска храна, гарантиращ запазването на рибата и морските дарове и за в бъдеще. , коментира ръководителят на WWF България Веселина Кавръкова.За съжаление обаче, свръхуловът е едва втората най-голяма заплаха за океаните след климатичните промени. А двете заедно могат значително да намалят производителността на риболовната индустрия, като оставят без риба Южното полукълбо. В тази връзка WWF подготви специална , която съчетава приятното с полезното. Благодарение на нея, докато се забавляваме, всички ние можем да измерим климатичния отпечатък, който оставяме върху атмосферата, в зависимост от вида на морската храна, която консумираме и начина по който тя е уловена и транспортирана.  ", "date": "2019.12.06", "title": "WWF отбелязва Никулден със символичен флашмоб в подлеза на СУ"}
{"url": "https://www.novinite.bg/articles/183266/Zavarshi-remontat-i-na-posledniya-uchastak-ot-prohoda-Petrohan", "text": "Завърши рехабилитацията на 22,2 км от път II-81 Костинброд - Бучин проход. Участъкът е част от прохода „Петрохан“ на територията на Софийска област. Инвестицията е за близо 11 млн. лв. Проектът - лот 2, се финансира от Оперативна програма „Региони в растеж“ 2014-2020 г., чрез Европейския фонд за регионално развитие и националния бюджет. Път II-81 София – Петрохан – Лом е изграден през 1970 г. и е основна комуникация на Северозападна с Югозападна България през билото на Стара планина.Той е най-пряката връзка за жителите от областите Монтана и Видин със София, както и с Дунав мост II, пристанище Лом и балнеоложкия курорт Вършец. С успешното изпълнение на проекта тази година завършва рехабилитацията на общо 43 км от второкласния път, а с това и на целия проход „Петрохан“. В края на август т. г. бяха ремонтирани 20,8 км в отсечката Бучин проход – Берковица, включени в лот 3 на оперативната програма. Трасето на територията на област Монтана беше ремонтирано през 2015 г. по програма „Транзитни пътища V“. Началото на рехабилитирания участък в лот 2 (между 8-ми и 30-ти км) е в края на гр. Костинброд, преминава през с. Бучин проход и завършва след кръстовището за гр. Годеч. Пътят е с нова асфалтобетонова настилка. Възстановено е отводняването на платното и пътната конструкция в участъците с нарушена носимоспособност.Отсечката е с нова хоризонтална маркировка, ограничителни системи и пътни знаци. Ремонтирани се единадесет пътни кръстовища – за гр. Сливница и гр. Годеч, както и за селата Царичина, Градец, Белидие хан, Понор, Дръмша, Цръклевци, Искрец, Шума и др. Обновени са две мостови съоръжения – над р. Блато при 8-ми км и р. Бучино при 29-ти км. Укрепен е свлачищен участък от км 9+950 до км 10+030. С изпълнението на проекта са подобрени транспортно-експлоатационните качества на отсечката. Повишава се безопасността на движение и удобството на пътуващите с по-висока скорост и за по-кратко време.Строително-монтажните работи на лот 2 са изпълнени от ДЗЗД „Пътища 2016 - 1 етап“, с участници: „Геострой“ АД, „Пътстрой-92“ АД, „Пътища и съоръжения“ ЕАД и „Димас“ АД. Стойността на договора е 10 789 930.90 лв. с ДДС. Строителният надзор е осъществен от ДЗЗД „ММЛ-ТК“, в което участват: „МОТТ МАКДОНАЛД ЛИМИТИД“ и „Трансконсулт-БГ“ ООД. Техният договор е за 280 039.32 лв. с ДДС. Проект BG16RFOP001-7.001-0009 е финансиран от Оперативна програма „Региони в растеж“ 2014-2020 г., съфинансирана от Европейския съюз чрез Европейския фонд за регионално развитие Общата стойност на проекта BG16RFOP001-7.001-0009 Лот 2 „Път ІІ-81 Костинброд - Бучин проход от км 8+200 до км 30+400, област София“ е 11 292 759,82 лв. с ДДС. Финансирането от Европейския съюз е 9 598 845,85 лв. с ДДС. Националното съфинансиране е 1 693 913,97 лв. с ДДС.", "date": "2019.12.06", "title": "Завърши ремонтът и на последния участък от прохода  „Петрохан“"}
{"url": "https://www.novinite.bg/articles/183293/Tradiciyata-spazena-Stotici-imenici-se-sabraha-za-obsht-fotos-v-Burgas-dyado-na-101-g-sashto", "text": "Стотици бургазлии, празнуващи днес имен ден, се събраха пред сградата на Община Бургас, за да спазят традицията – да си направят обща снимка, с която да влязат в историята на града.Превърналия се в запазена марка за празника Никулден фотос за седма поредна година събира на пл. „Атанас Сиреков“ бургазлии с името Николай, Никола, Николина, Нина и производните им, като и през 2019 г. сред имениците се виждаха хора от всички възрастови групи – бебета, малки деца, тийнейджъри, майки и татковци, баби и дядовци. Сред имениците бяха и 101-годишният Никола Мечков от жк „Меден рудник“ и най-възрастната именичка Николина Бояджиева от жк „Лазур“, която е на 95 години.„Златната“ снимка ще бъде изпратена за съхранение в Бургаския държавен архив, където ще бъде запазена за идните поколения. Всеки от участниците във фотоса ще получи безплатно копие на историческия кадър, както и подаръци – моряшко шалче и специална отличителна значка с придобилия местна популярност надпис „На Никулден имам имен ден“.Традиционно в снимката се включи и кмета на Бургас Димитър Николов. В Бургас тази година имен ден празнуват 5853 мъже, жени и деца.", "date": "2019.12.06", "title": "Традицията спазена! Стотици именици се събраха за общ фотос в Бургас, дядо на 101 г. - също"}
{"url": "https://www.novinite.bg/articles/183276/Nad-140-hil-dushi-sa-pochinali-ot-morbili-v-svetoven-mashtab-prez-minalata-godina", "text": "Над 140 хил. души са починали от морбили в световен мащаб през миналата година. Броят на смъртните случаи отново отбелязва ръст. Това показват официални данни, оповестени от Световната здравна организация. Повечето от загиналите са деца на възраст под пет години, пише БТВ. Здравни експерти описаха ситуацията като „потресаваща и трагична” и подчертаха, че може да се предотврати чрез ваксиниране. Миналата година Великобритания, Албания, Чехия и Гърция загубиха статута си на ликвидирали заболяването. САЩ отбелязват най-големия брой смъртни случаи от морбили от 25 години. Епидемични прояви на болестта има в Конго, Мадагаскар и Украйна.", "date": "2019.12.06", "title": "Над 140 хил. души са починали от морбили в световен мащаб през миналата година"}
{"url": "https://www.novinite.bg/articles/183287/BChK-pochva-da-razdava-hrani-v-naj-golemiya-plovdivski-kvartal", "text": "Българският Червен кръст започва раздаването на хранителни продукти и в район „Тракия” в понеделник, 9-ти декември 2019 г. в понеделник, 9-ти декември 2019 г. Пунктът се намира на ул. „Ген. Константин Кесяков” до блок 91  и е с работно време от 09,00 до 13,00 часа през делничните дни.Раздаването е в изпълнение на Оперативната програма за храни и/или основно материално подпомагане на най-нуждаещи се лица, съфинансирана от Фонда за европейско подпомагане на най-нуждаещи се лица. То ще се извършва от служители и доброволци на БЧК. Всеки правоимащ, включен в списъците от Агенцията за социално подпомагане, ще получава съответните продукти срещу документ за самоличност и подпис.През предстоящия транш, който ще се осъществи от месец декември 2019 г. до месец февруари 2020 г. хранителният пакет ще съдържа общо 24,570 кг. от 16 хранителни продукта.", "date": "2019.12.06", "title": "БЧК почва да раздава храни в най-големия пловдивски квартал"}
{"url": "https://www.novinite.bg/articles/183284/Visoki-niva-na-zamarsen-vazduh-nad-Sofiya-no-ne-dostatachno-za-zelen-bilet", "text": "Един път и половина е превишена нормата за замърсяване с фини прахови частици на въздуха в София днес. При норма от 50 микрограма на кубичен метър станциите на Столичната община отчитат 80 микрограма, но това е под нормата за въвеждането на зелен билет, обясни кметът на София Йорданка Фандъкова, предаде БНР. \"Прогнозите, които имахме, показаха за вчерашния и днешния ден, че се очакват превишения. Много ясно са формулирани условията, при които се пуска \"зелен билет\". Към момента във вчерашния и днешния ден не са налични условия за пускане на \"зелен билет\", подчерта тя. Над допустимите нива са фините прахови частици още във Враца, Пловдив, Кюстендил, Ямбол и Свищов. Данните са на платформата airbg.info. От там отчитат, че в столицата замърсяването тази сутрин е било на места над пет пъти по-високо от нормите, съобщи bTV. Продължават и проверките за нерагламентирано изграряне на отпадъци. За ноември общината е направила близо 400 поверки, а съставените актове са 74.", "date": "2019.12.06", "title": "Високи нива на замърсен въздух над София, но не достатъчно за \"зелен билет\""}
{"url": "https://www.novinite.bg/articles/183262/Dneven-horoskop-za-petak-6-dekemvri-2019-g", "text": "Преглеждайте и-мейла и профилите си в социалните мрежи по-често, защото има човек, който трябва да ви предаде важно съобщение, но не може да се свърже с вас по друг начин.Вашата енергия е доста стабилна, което означава, че сте в добра позиция, за да се справите с важните въпроси. Може да започнете първо с любовния си живот, той се нуждае от внимание.Вашите близки преминават през труден период. Те се нуждаят от вашата подкрепа, но в момента са много уязвими. Изчакайте до утре сутрин, за да проведете тези важни разговори. Вижте повече на: ", "date": "2019.12.06", "title": "Дневен хороскоп за петък, 6 декември 2019 г."}
{"url": "https://www.novinite.bg/articles/183290/Priklyuchi-operaciyata-za-kontrol-nad-vodachi-izpolzvali-mesta-za-spirane-prednaznacheni-za-hora-s-trajni-uvrejdaniya", "text": "Приключи специализираната операция за контрол над водачи на моторни превозни средства, използващи места за спиране, предназначени за хора с трайни увреждания. Полицейските действия са част от календара на Европейската мрежа на службите на Пътна полиция – TISPOL и се проведоха в периода от 6 часа на 3 декември до 6 часа на 4 декември на територията на всички държави-членки. В рамките на 24 часа беше извършен засилен контрол над водачите на МПС, паркирали на места за спиране, определени за хора с трайни увреждания.По време на полицейската операция на територията на България са установени общо 1330 нарушения при проверени 4788 водачи на МПС.По време на операцията са установени редица други нарушения. Констатирани са 36 случая на липса на задължителната застраховка „Гражданска отговорност“, отнети са 60 свидетелства за управление на моторни превозни средства на водачи за неплатени глоби, връчени са 575 електронни фиша на водачи за различни техни нарушения, както и на 39 пътници.Най-много нарушения са установени в ОДМВР Пазарджик – 193, ОДМВР Добрич – 192 и ОДМВР Бургас – 184.", "date": "2019.12.06", "title": "Приключи операцията за контрол над водачи, използвали места за спиране, предназначени за хора с трайни увреждания"}
{"url": "https://www.novinite.bg/articles/183271/Biletite-za-Evroviziya-2020-v-prodajba-ot-12-dekemvri-yasni-sa-i-vodeshtite", "text": "Организаторите на Евровизия продължават да радват феновете на конкурса с новини за най-голямата музикална надпревара в света. След като тази седмица представиха дизайна на модерната и авангардна сцена, те разкриха и датата, на която ще започне продажбата на билети за шоуто - 12 декември. Бяха обявени и имената на водещите, които ще се грижат за доброто настроение на зрителите по време на двата полуфинала и големия финал на 12, 14 и 16 май. Това са Едсилия Ромпли, Шантал Янцен и Ян Смит.И трите конкурсни вечери ще бъдат излъчени на живо по БНТ1 от 22 часа. Ценните билетите за Евровизия - от 20 до 250 евро Да гледаш Евровизия на живо е истинска привилегия за милионите фенове на конкурса в цял свят, но за да се случи това те първо трябва да си закупят билет за шоуто. Пропуските ще бъдат в продажба от 12 декември и могат да бъдат закупени от официалния сайт на организаторите - tickets.songfestival.nl. Освен за двата полуфинала и големия финал, които ще се излъчат на живо по над 50 международни телевизии, в продажба ще бъдат и билети за още 6 предварителни генерални репетиции, които обаче няма да бъдат излъчени. Музикалните фенове ще могат да си закупят пропуски за трите жури финала - генералните репетиции, които се провеждат в деня преди двата полуфинала и финал и по време на които гласуват журитата в цяла Европа и Австралия.Най-скъпи са билетите за големия финал - цели 250 евро. Най-евтините пропуски за шоуто на 16 май са 90 евро. Цените на билетите за всички репетиции са значително по-ниски, като се предлагат такива и за 20 евро. Част от пропуските за конкурса ще бъдат предоставени безплатно на жители на Ротердам с ниски доходи. За тази цел организаторите са отделили 500 места за финала и 1000 за всеки от двата полуфинала. Двукратна участничка в Евровизия, ТВ водеща и популярен певец ще водят шоуто Ясни са имената и на тримата водещи, които ще открият двата полуфинала и финала на музикалната надпревара.   Това са двукартната участничка в Евровизия за Нидерландия Едсилия Ромпли, ТВ водещата и актриса в мюзикъли Шантал Янцен и популярният певец и водещ Ян Смит. Едсилия Ромпли добива популярност след като печели холандското предаване за таланти Soundmixshow през 1996 година. През 1998г. представя Нидерландия на Евровизия с песента “Hemel & Aarde” и завършва на 4-то място. През 2007 година отново се завръща на конкурса с песента “On Top Of The World”. Певицата има зад гърба си 7 театрални турнета. През 2019 година е водещ на Eurovision in Concert в Амстердам - едно от промоционалните събития съпътстващи конкурса. Шантал Янцен добива популярност след участия в редица музикални постановки в театъра.Тя е популярна актриса и участва в едни най-обичаните холандски филми. През 2011 приема ново предизвикателство и се мести към частната комерсиална телевизия RTL, където води едни от най-популярните развлекателни предавания в страната - “Холандия търси талант” и “Гласът на Холандия”. Друго значимо постижение на Шантал е, че печели наградата за най-добър телевизионен водещ впечатляващите 5 пъти. Ян Смит е третият водещ на Евровизия 2020. Той става музикална звезда в Нидерландия още като дете. През 2005 година неговото собствено телевизионно шоу “Gewoon Jan Smit” печели една от най-престижните холандски телевизионни награди “Златен телевизионен пръстен”. Той е част от групата “De Toppers” и немската формация “KLUBBB3”, които често изнасят големи концерти в Германия, Австрия, Холандия, Белгия и Швейцария. На 28 януари ще бъде изтеглен жребия, който ще определи в кой от двата полуфинала на Евровизия 2020 ще участва България.", "date": "2019.12.06", "title": "Билетите за Евровизия 2020 в продажба от 12 декември, ясни са и водещите"}
{"url": "https://www.novinite.bg/articles/183279/Poveche-ot-75-ot-domakinstvata-imat-dostap-do-internet", "text": "75,1% от домакинствата в България имат достъп до интернет в домовете си. Само в рамките на последните десет години е отбелязан ръст от 42,0 процентни пункта, отчита НСИ в проучване, проведено през 2019 г., за използването на информационни и комуникационни технологии (ИКТ) в домакинствата. В същото време една четвърт от лицата (24,5%) никога не са използвали интернет, като в рамките на изминалите десет години техният относителен дял е намалял повече от два пъти. За достъп до интернет домакинствата използват най-вече мобилна връзка чрез мрежата на мобилните телефонни оператори (64,0%) и фиксирана кабелна връзка (57,8%). През настоящата година с най-висок относителен дял на домакинства с достъп до интернет е Югозападният район (77,8%), а с най-нисък е Северозападният район (70,8%). Домакинствата с деца използват по-активно глобалната мрежа, като цели 90,5% от тях имат достъп до интернет при 70,0% за домакинствата без деца. През 2019 година 24,8% от домакинствата нямат достъп до интернет в домовете си. Половината от тях (или 50,3%) смятат, че нямат нужда от него (не е полезен, интересен и др.), докато 41,9% посочват като основна причина липсата на знания и умения за работа с интернет, а според 24,3% разходите за достъп са твърде високи, показва проучването на НСИ.", "date": "2019.12.06", "title": "Повече от 75% от домакинствата имат достъп до интернет"}
{"url": "https://www.novinite.bg/articles/183300/Zaradi-mrasniya-vazduh-Stolichna-obshtina-proveryava-avtoservizi-i-tapicerski-atelieta", "text": "В изпълнение на мерките заложени в „Програма за управление качеството на атмосферния въздух на Столична община екипи на Столичен инспекторат извършват проверки на обекти, с потенциални източници на замърсяване, предаде БГНЕС.Тази седмица са проверени 33 строителни обекта, 21 автосервизи, пунктове за смяна на автомобилни гуми, ателие за тапицерски услуги. Извършени са 4 проверки на пунктове за изкупуване на отпадъци от хартия, картон, пластмаса съвместно с експерти от РИОСВ - София. Проверките включват начина на отопление и нерегламентирано горене на отпадъци.Проверени са и 5 производствени обекти.За непочистена прилежаща територия са наложени две глоби.Съставени са 4 акта за установени нарушения за горене на отпадъци на открито. Районите, в които са констатирани нарушенията са „Младост“, \"Триадица\" и \"Подуяне\".", "date": "2019.12.06", "title": "Заради мръсния въздух: Столична община проверява автосервизи и тапицерски ателиета"}
{"url": "https://www.novinite.bg/articles/183303/Bezplatni-pregledi-za-tuberkuloza-ot-09-do-13-dekemvri-2019-g-v-cyalata-strana", "text": "В периода 09 - 13 декември ще се проведат безплатни прегледи за туберкулоза в лечебни заведения за диагностика и лечение на туберкулоза в областните градове на страната. За 2019 г. това е четвъртата кампанията „Седмица на отворените врати”, която се осъществява в изпълнение на Националната програма за превенция и контрол на туберкулозата в Република България. През годините проявата е доказала своята ефективност за повишаване обществената информираност по отношение на заболяването и за предоставяне на безплатен достъп до медицински услуги. По време на проведени кампании през месеците март, юни и септември 2019 г. общо анкетирани за туберкулоза са 6 793 лица, а на 4 654 в риск от туберкулоза са извършени медицински прегледи и допълнителни изследвания. Открити са 69 лица с туберкулоза и 185 лица с латентна туберкулозна инфекция. На всички се прилага безплатно лечение и химиопрофилактика. Най-много лица са преминали в СБАЛПФЗ „Д-р Димитър Граматиков - Русе“, „СБАЛПФЗ - Пазарджик“, УМБАЛ „Свети Георги“, МБАЛ „Д-р Иван Селимински” - Сливен, „СБАЛПФЗ - Бургас“, „СБАЛББ - Габрово“ и „СБАЛПФЗ - Враца“. По време на проведените за периода 2009 г. - септември 2019 г. кампании „Седмица на отворени врати” анкетираните за туберкулоза са 121 523 лица. Диагностицираните и насочени за лечение от туберкулоза са 1 311 лица. Други 4 643 лица са открити с латентна туберкулозна инфекция и са обхванати с химиопрофилактика. По време на „Седмицата на отворените врати“ на всеки желаещ се предлага скрининг за риска от туберкулоза чрез анкета и консултации. На лицата, които са в риск, се провеждат допълнителни прегледи и изследвания. При откриването на случаи на туберкулоза своевременно се предприемат мерки за хоспитализация и лечение, в резултат на което се прекъсва веригата за предаване на инфекцията. През годините кампанията се е доказала като добър способ както за откриване на лица с туберкулоза и латентна туберкулозна инфекция, така и за ефективна превенция на туберкулозата в страната.", "date": "2019.12.06", "title": "Безплатни прегледи за туберкулоза от 09 до 13 декември 2019 г. в цялата страна"}
{"url": "https://www.novinite.bg/articles/183306/BABH-globyava-targovskiya-obekt-prodal-parjolata-s-igla-v-Sofiya", "text": "Българската агенция по безопасност на храните (БАБХ) ще наложи административно наказание съгласно Закона за храните на търговския обект в София, продал свинската пържола с игла, за допусната опасна храна на пазара. Агенцията провери всички обекти, през които е преминало месото от кланицата, в която са заклани свинете, предприятието, където трупното месо е транжирано на едри разфасовки и търговския обект, в чиято транжорна едрата разфасовка е нарязана под формата на пържоли и реализирана до краен потребител.Никъде не са открити видими признаци за наличие на чуждо тяло. Установено е, че свинското месо не е претърпяло допълнителна обработка (като например осоляване, мариноване, шприцоване, тумблиране и др.), а е предлагано като прясноохладена разфасовка. Технологията на добив и обработка на месото за производство на месни разфасовки (пържоли) не предполага използването на каквито и да е инжекционни пособия, в това число и игли. Поради тази причина агенцията определя този случай като случаен инцидент, вероятно при ветеринарномедицинска манипулация на съответното животно. В БАБХ не са постъпвали други подобни сигнали. Предприети са мерки за по-стриктно изпълнение на задълженията на всички ангажирани по веригата за недопускане на подобни инциденти в бъдеще.", "date": "2019.12.06", "title": "БАБХ глобява търговския обект, продал пържолата с игла в София"}
{"url": "https://www.novinite.bg/articles/183291/API-Shoforite-da-se-dvijat-s-povisheno-vnimanie-pri-izhoda-na-Sofiya-na-AM-Trakiya", "text": "Утре и в неделя е възможно затруднение в движението на изхода на София на АМ „Тракия“ поради монтаж на рамки с нови указателни табели. В събота – 7 декември, от 10 ч. до 15:30 ч., когато пътуващите по автомагистралата към столицата са по-малко, ще се монтират табелите в платното за София. В неделя – 8 декември, от 11 ч. до 13:30 ч. – ще се монтират табелите в платното за Бургас. Шофьорите да карат внимателно и със съобразена скорост.", "date": "2019.12.06", "title": "АПИ:  Шофьорите да се движат с повишено внимание при изхода на София на АМ „Тракия“"}
{"url": "https://www.novinite.bg/articles/183270/19-godishen-se-obesi-v-Smolyan", "text": "В РУ-Смолян е получено съобщение за това, че в Смолян на ул.“Дичо Петров“ е намерено обесено 19-годишно момче от общ.Смолян. Първоначални данни за насилствена смърт не са установени.Трупът е транспортиран за извършване на аутопсия в МБАЛ \"Д-р Братан Шукеров\" АД - гр.Смолян. Местопроизшествието е запазено и посетено от ДОГ при ОД МВР-Смолян и РУ-Смолян. По случая е образувано досъдебно производство.", "date": "2019.12.06", "title": "19-годишен се обеси в Смолян"}
{"url": "https://www.novinite.bg/articles/183304/Proveriha-veznite-v-152-targovski-obekta-po-povod-Nikulden", "text": "В навечерието на празника на Свети Николай - Чудотворец, инспектори от Главна дирекция „Метрологичен надзор“ (ГД МН) на Държавна агенция за метрологичен и технически надзор (ДАМТН) провериха 152 търговски обекта, в които се предлагат за продажба риба и рибни продукти, съобщиха от пресцентъра на Агенцията. Сред тях са рибни борси, специализирани магазини за риба, щандове за продажба на риба и рибни продукти в големи търговски вериги, както и временно разкрити обекти за продажба на риба в цялата страна.Проверявани са за техническа изправност, правилна употреба и за съответствие със законовите изискваните везните, използвани за пряка продажба на риба и рибни продукти. Инспектирани са общо 169 бр. везни. За 13 от тях (7,6 % от проверените) е установено несъответствие със законовите изисквания. За шест от тези везни е констатирано, че не са от одобрен тип или са без оценено съответствие със съществените изисквания към тях. Поради тази причина, нередовните везни са спрени от използване за измервания, свързани с търговски плащания. Такива везни са използвани предимно във временно открити търговски обекти за продажба на риба. За седем везни е установено, че не са преминали изискуемата ежегодна последваща проверка, която се удостоверява с определените за целта знаци. В тази връзка са съставени протоколи за задължителни предписания, като нередовните везни са спрени от употреба.За установените нарушения на Закона за измерванията, на шест търговци са издадени актове за установяване на административни нарушения (АУАН). Предприети се действия за съставяне на още седем АУАН. Най-много нарушения са установени на територията на градовете Сопот и Карлово.Във връзка с настъпващите Коледни и новогодишни празници, инспекторите на ДАМТН продължават проверките в търговски обекти за продажба на месо и месни продукти.", "date": "2019.12.06", "title": "Провериха везните в 152 търговски обекта по повод Никулден"}
{"url": "https://www.novinite.bg/articles/183277/Zabraniha-dostapa-do-parlamenta-na-jurnalistite-na-Televiziya-Alfa-VIDEO", "text": "Ръководството на Народното събрание забрани достъпа на журналистите на Телевизия Алфа. Това съобщиха от ПП „Атака“ във Facebook. “По настояване на депутатите от “Обединени патриоти” - НФСБ и ВМРО, журналистката Радослава Маринова, която беше попитана от техния колега Петър Петров с какво бельо е, не е допусната да изпълнява служебните си задължения“, се посочва в съобщението. „Народното събрание за пореден път наруши закона, като този път погази свободата на словото.Вместо да изгони Петър Петров от НФСБ, изгони журналистите на Алфа! Цензура! И това защото само тази медия попита патриотите от НФСБ и ВМРО защо не подкрепиха предложението за 300 лв. минимална пенсия“, казват от „Атака“.", "date": "2019.12.06", "title": "Забраниха достъпа до парламента на журналистите на Телевизия Алфа (ВИДЕО)"}
{"url": "https://www.novinite.bg/articles/183275/Karakachanov-dovolen-ot-byudjeta-za-otbrana-za-2020-g", "text": "Доволен съм от бюджета за отбрана за следващата година, защото той нараства. Това каза днес в отговор на въпрос във Варна вицепремиерът и министър на отбраната Каракачанов, който присъства на откриването на Учебно-спортния комплекс във  Военноморското училище \"Н. Й. Вапцаров\".По думите му от 1.51 процента от БВП, бюджетът става 1.61 на сто от БВП. Каракачанов подчерта, че отново ще има увеличение на възнагражденията от гледна точка на подобряване на условията за работа и привличане на нови кадри в армията. Той очаква бюджетът да стигне и малко по-високи нива при реализацията на поне един от двата проекта за армията, защото със сключването на договор ще има и авансово плащане.Кампанията \"Бъди войник\" води до намаляване на недокомплекта в армията, но няма как да решим проблеми, трупани 30 години, за една година, коментира още министърът. Той каза, че през миналата година за първи път постъпилите в армията са били повече от напусналите или 325 души повече към края на октомври. През тази година към октомври постъпилите са малко повече от 600 спрямо напусналите. Според него резултатът ще дойде след като окончателно се решат всички проблеми, свързани със стандарта, обучението и модернизацията на армията. За следващата година министерството разработва нов вариант на кампанията \"Бъди войник\".Помолен за коментар за изгонването на българския дипломат от Москва Каракачанов каза, че в дипломацията е така и има реципрочност. Министърът допълни, че тази нощ дипломатът е напуснал територията на Русия. Семейството на дипломата също ще се прибере в рамките на следващите 10-12 дни, каза още той. Министърът каза още, че винаги е смятал, че ние трябва да поддържаме добри отношения с Русия, да не даваме поводи за конфликти, но отношенията ни трябва да бъдат на принципна основа като равнопоставени, взаимноуважаващи се страни.Идеята за обучение на водолази в басейн във Военноморското училище е прекрасна, каза още Каракачанов и допълни, че е коментирана възможността за обучение и на подводничари в басейна. Той припомни, че преди седмица са били отпуснати част от средствата за него.", "date": "2019.12.06", "title": "Каракачанов доволен от бюджета за отбрана за 2020 г."}
{"url": "https://www.novinite.bg/articles/183282/Angel-Djambazki-Balgariya-e-lider-na-Zapadnite-Balkani", "text": "Фондацията за европейска реформа New Direction е създадена през 2009 г. от Маргарет Тачър. Вицепрезидент на фондацията е Ангел Джамбазки - член на EП в групата на Европейските консерватори и реформисти и заместник-председател на ВМРО. Фондацията за европейска реформа и Международния републикански институт (IRI) организират в София конференция „Западни Балкани“. –  Срещата ще се проведе на 7 декември в Националния дворец на културата и на нея ще присъстват министри, европейски представители, дипломати, учени и млади лидери от региона. Сред основните теми, които ще бъдат обсъждани, са сигурност, европейска перспектива, регионално сътрудничество и икономическото развитие на страните от Западните Балкани. Ще се обърне внимание на трансатлантическото сътрудничество, както и на бъдещите перспективи за района. Това е особено важно с оглед на неадекватното поведение на френския президент Емануел Макрон. – Западните Балкани - геополитически и исторически, принадлежат на Европа и присъединяването им към Европейския съюз е естествен процес, който ще направи Съюза завършен. Бързото разширяване от 2004-а, 2007-а и 2013 г. като че ли охлади амбициите на ЕС за по-нататъшно разширяване. Въпреки факта, че Западните Балкани отдавна са в дневния ред на Европейския съюз, интеграцията на региона е бавна и натоварваща. Решението за вето за започване на преговорния процес със Северна Македония и Албания на френския президент Макрон го доказва. Въпреки че българското председателство на Съвета на ЕС върна фокуса върху Западните Балкани, като един от неговите приоритети и президентът Юнкер направи няколко изявления за засилване на перспективата на тези страни за бъдещо присъединяване към ЕС, процесът на разширяване отново губи своето значение и приоритет. Тази тенденция е опасна за нашите интереси. Ето защо е изключително важно да се продължи дискусията за процеса на разширяване и бъдещите перспективи на Западните Балкани. – Западните Балкани не бяха подминати от кризата с нелегалната миграция. Особено наболял е този проблем на гръцко-македонската граница, както и в Босна и Херцеговина, където и досега хиляди нелегални мигранти чакат да се доберат до Европа. За съжаление потокът от нелегални мигранти все още продължава и по никакъв начин не заобикаля балканските държави, въпреки хабенето на средства от ЕС за прищявките на Ердоган. В Гърция например всеки ден пристигат по 400 нелегални мигранти от Африка и в момента има около 47 хиляди, а капацитетът на така наречените горещи точки по островите е не повече от 8 хиляди. На страните от региона трябва да им е ясно, че силната защита на границите не подлежи на обсъждане. Друг важен проблем е и намесата на външни държави в региона. Небезизвестен е фактът, че някои страни се опитват да използват своите марионетки в Западните Балкани, за да прокарват интересите си. Това е нормално в сферата на международната политика, но ние трябва да пазим своите интереси. – Със своята активна политика спрямо държавите от Западните Балкани България се утвърди като безспорен фактор в Европа и региона. След като твърдо се застъпихме за региона по време на председателството на Съвета на ЕС, е очевидно, че в Европа на България се гледа като на лидер на Западните Балкани. Нашата стабилност и решителност да подкрепяме региона в пътя му към интеграция в евроатлантическите институции ни дадоха възможността да имаме тази водеща роля.", "date": "2019.12.06", "title": "Ангел Джамбазки: България е лидер на Западните Балкани"}
{"url": "https://www.novinite.bg/articles/183296/Prezidentat-kam-dobrovolci-Dori-da-promenish-samo-edin-choveshki-jivot-kam-po-dobro-promenyash-celiya-svyat", "text": "Едно общество е силно и има бъдеще, когато всеки един негов член осъзнае, че трябва да прави така, че всички около него да се чувстват по- добре. Това заяви държавният глава Румен Радев при връчването на годишните награди в конкурса „Доброволческа инициатива“ за 2019 година. По традиция президентската институция е домакин на ежегодната церемония . Румен Радев приветства доброволците, които тази година са участвали със свои проекти в националното състезание. По думите на президента, най- голямата награда за участниците е удовлетворението, че са подали ръка на нуждаещите се, показали са им нови хоризонти и възможности.„Дори да промениш един-единствен човешки живот към по-добро, ти променяш света“, заяви Румен Радев. „Окуражително е, че все повече млади хора се привличат в доброволчески инициативи, а това ни дава увереност, че бъдещето на България е в ръцете на достойни, добри, човеколюбиви и вдъхновени хора“, посочи президентът и благодари на доброволците за отделената енергия и труд в благородни каузи. Конкурсът „Доброволческа инициатива“ се организира за девета поредна година от Фондация „Лале“ и Националния алианс за работа с доброволци. В рамките на тазгодишното издание бяха номинирани 49 проекта от цялата страна. На церемонията днес бяха връчени три равностойни награди: за подкрепа на личностното и професионално развитие на младежи, растящи в социални институции или нездравословна семейна среда; проект за социална интеграция на бежанци; инициатива за менторство на млади хора в риск и без семейства, настанени в Наблюдавани жилища, по пътя им към самостоятелен живот.", "date": "2019.12.06", "title": "Президентът към доброволци: Дори да промениш само един човешки живот към по-добро, променяш целия свят"}
{"url": "https://www.novinite.bg/articles/183294/Amerikanski-giganti-shte-modernizirat-armiyata-ni", "text": "Американски компании искат да участват в модернизацията на армията ни. Фирми като “Локхийд Мартин\", “Нортроп Груман\", “Ошкош Дифенс\", “Текстрон\" и Ай Би Ем имат интерес към съвместно производство на оръжия и бойна техника с български заводи. И участие в търговете за нова техника на армията. Това стана ясно на втория форум за отбранителна индустрия и киберсигурност, организиран от Американо-централноевропейската бизнес асоциация. Осемте американски компании са на посещение в България, съобщава \"Монитор“.\"Благодарение на нашето партньорство с българското правителство те имат над 70 срещи с български фирми! Посланик Мустафа приветства групата, след като посети заедно с тях Министерския съвет“.“Нортроп Груман\" имат интерес да продадат на България оръдията “Бушмастер\", а “Ошкош\" - бронираните бойни машини MRAP и лека тактическа бронирана техника. “Локхийд Мартин\", от които България вече купи 8 изтребителя F-16,стана ясно от представянията на компаниите. Ай Би Ем има интерес да продаде продукти за киберзащита.Модернизацията на армията с нови техника и оръжие ще продължи поне до 2032 г., каза зам.-министъра на отбраната Атанас Запрянов. През април ще стане готов стратегическият преглед на отбраната и в него ще са записани новите проекти, обясни той пред бизнеса. Засега освен двата големи проекта за нови бронирани машини и патрулни кораби военните предвиждат и сделки за покупка на триизмерни радари за водене на F-16 и радари и нова артилерия за противовъздушната отбрана. Освен това с американска финансова помощ разчитат да закупят и способности за киберзащита.“Значителна част от растящия български износ се дължи на произвеждащите оръжия и военна техника заводи и те стават все по-добри\", коментира на форума и министърът на икономиката Емил Караниколов.МВР пък търси помощта на американския бизнес за възможности за контрол над комуникациите и проследяване при внедряването на 5G мрежата, обясни вътрешният министър Младен Маринов.До момента американски фирми са инвестирали у нас над 2,5 млрд. долара и са наели над 30 000 български работници, но това е само началото, каза посланичката на САЩ Херо Мустафа.През януари предстои първата стратегическа среща между България и САЩ след подписаното от премиера Бойко Борисов и президента Доналд Тръмп споразумение, добави тя.", "date": "2019.12.06", "title": "Американски гиганти ще модернизират армията ни"}
{"url": "https://www.novinite.bg/articles/183274/Izpravi-seBG-Noviyat-proekt-na-Maya-Manolova", "text": "\r\n\"Изправи се.БГ\" - така се казва гражданската платформа, която Мая Манолова обяви официално днес. Платформата няма да прераства в партия, увери Манолова.\r\n\r\n\r\n\r\n\r\n", "date": "2019.12.06", "title": "\"Изправи се.БГ\": Новият проект на Мая Манолова"}
{"url": "https://www.novinite.bg/articles/183295/Izgoneniyat-ot-Kremal-nash-diplomat-e-Georgi-Projnov-Karakachanov-s-ubijstven-komentar", "text": "Дипломатът ни, който вчера Москва обяви за персона нон грата се оказа Георги Пройнов. Той е съветник в служба \"Търговско-икономически връзки. По-рано министърът на отбраната Красимир Каракачанов коментира експулсирането на българския дипломат.\"В дипломацията има реципрочност. Това се очакваше. Тази нощ той е напуснал територията на Русия, имаме контакт с него. Семейството му в рамките на следващите десетина дни също ще се прибере\", поясни той.\"Смятам, че с Русия трябва да държим добри отношения, да не даваме поводи за конфликти. Но отношенията ни трябва да бъдат на принципна основа като равнопоставени, взаимноуважаващи се страни. А не да бъдем третирани като малките неблагодарни деца на балканите\", смята министъра.", "date": "2019.12.06", "title": "Изгоненият от Кремъл наш дипломат е Георги Пройнов, Каракачанов с убийствен коментар"}
{"url": "https://www.novinite.bg/articles/183269/Kupuvame-dva-koraba-ot-Niderlandiya-za-blizo-2-miliona-evro", "text": "Народното събрание ратифицира договора с Кралство Нидерландия за доставка на два кораба /минни ловци/ за нуждите на военноморските ни сили. Договорът е на стойност 1,996 млн. евро. без ДДС, предаде БТА.По време на разискванията Кольо Милев от \"БСП за България\" заяви, че групата ще подкрепи договора, тъй като нашите военноморски сили имат нужда от придобиването им. \"Цената не е голяма, корабите не са нови, но след тяхното възстановяне и осигуряването на нашите ремонтни органи и на военните формирования за подготовка и поддръжка, това е положително и ние ще го подкрепим\", каза депутатът.Пламен Манушев от ГЕРБ отбеляза, че корабите са изключително добри. Той посочи, че военноморските ни сили имат нужда от подмяна и на противоминните си сили, тъй като тези, с които разполага, са съветско производство. По думите му те вече са на привършване на жизнения си цикъл. Манушев каза още, че придобиването е важно с оглед чистотата на водните пътища в Черно море. Според Манушев с покупката на двата кораба ще бъде възстановен един от дивизионите ни. \"С три минни ловци и три редови миночистача - ще бъдат напълно възстановени способностите за борба с минната опасност\", отбеляза депутатът.Николай Цонков от \"БСП за България\" посочи, че това е добре за флота, защото е начин да мотивираме Българската армия. В крайна сметка ще повишат отбранителните способности на Българската армия, отбеляза той.", "date": "2019.12.06", "title": "Купуваме два кораба от Нидерландия за близо 2 милиона евро"}
{"url": "https://www.novinite.bg/articles/183302/Polagat-nov-asfalt-na-pat-ubiec-kraj-Montana", "text": "За да се избегне втори трагичен случай като при Своге, специалисти от Института по пътищата са препоръчали да се преасфалтира пътят край монтанското село Долна Вереница. Участъкът от главен път Е-79 изход Монтана – пътен възел Долна Вереница ще бъде преасфалтиран спешно заради износената пътна настилка. Това съобщи началникът на КАТ \"Пътна полиция\" гл. инспектор Елвис Иванов. В момента се изготвя проект за ремонта. Черната статистика сочи, че само за година по първокласен път Е-79 в отсечката от 73-ти до 100 км с. Белотинци-гр. Монтана са станали 20 тежки катастрофи с 4 убити и 28 ранени граждани. След изпратени сигнални писма тук са пристигнали специалистите от Института по пътищата, направили са замерване и е установена причината за тежките произшествия- нисък коефициент на триене с пътната настилка.  От следващата седмица започва поставянето на нов асфалт на 700 метровата отсечка под ръководството на Областно пътно управление – Монтана от фирмата- изпълнител \"Трейс\", тъй като пътят е в гаранция.На мястото със зла прокоба са сменени от АПИ 17 знака, които са унищожени от катастрофиралите тирове. След Нова година ще бъде рехабилитирана и настилката на отсечката Смоляновци - Белотници.", "date": "2019.12.06", "title": "Полагат нов асфалт на път убиец край Монтана"}
{"url": "https://www.novinite.bg/articles/183297/Petkova-Risk-za-Turski-potok-nyama", "text": "Проектът „Турски поток“ категорично не е под заплаха, увери министърът на енергетиката Теменужка Петкова. Пред журналисти в парламента тя коментира думите на руския президент Владимир Путин, който обвини страната ни, че „умишлено бави“ реализацията на проекта и подчерта, че България се върши „съвестно работата“ по него, защото осъзнава важността му.„Риск за проекта няма“, категорична бе министър Петкова, която потвърди думите на премиера Бойко Борисов, че страната ни изгражда по 5 км. на ден от трасето, но става въпрос за различни етапи от строителните дейности.Енергийният министър припомни, че в края на миналата година България актуализира своята енергийна стратегия, с което заяви, че проектът е стратегически за страната ни, заедно с проекта за изграждане на терминал за втечнен газ в Александруполис. Всички дейности обаче отнемат време, предупреди Теменужка Петкова, която даде пример с обжалването на обществените поръчки от двата консорциума, участвали в процедурата, което е довело да забавянето ѝ.„На 18 септември беше подписан договорът. Работи се непрекъснато за реализацията на този проект, който е изключително важен за нас. Към момента се работи на трасе от 150 км., разделено на три отделни лота. Доставени са тръбите за всичките 150 км.“, каза още министър Петкова.Тя припомни още, че вече са изградени и въведени в експлоатация първите 11 км., от турско-българската граница до компресорна станция „Странджа“.„Изградихме газоизмервателна станция. В процес на изграждане са и две нови станции. Работата по проекта не е спряла. Както предвижда договорът, първите 308 км. трябва да бъдат готови през месец май 2020 година“, допълни още министърът на енергетиката.", "date": "2019.12.06", "title": "Петкова: Риск за „Турски поток“ няма"}
{"url": "https://www.novinite.bg/articles/183307/Priklyuchi-proverkata-na-IAMN-po-sluchaya-s-pochinaloto-3-godishno-dete", "text": "Министърът на здравеопазването Кирил Ананиев получи окончателния доклад от проверката, която възложи на Изпълнителна агенция „Медицински надзор“ /ИАМН/ по случая с починалото 3-годишно дете. В Министерството на здравеопазването постъпиха и констативните протоколи както от проверките в лечебните заведения СБАЛДБ „Проф. д-р Иван Митев“, УМБАЛСМ „Н.И.Пирогов“ и УБ „Лозенец“, така и в практиката на личния лекар на детето. Всички получени от ИАМН доклади – два предварителни и един окончателен, както и съпътстващите протоколи, независими експертизи и документи от хода на проверката, ще бъдат предоставени на Прокуратурата, която също се сезира по случая. Целта е да бъде оказано пълно съдействие на компетентните органи в хода на разследването.Окончателният доклад потвърждава причината за смъртта на детето тежка двустранна хеморагична пневмония (двустранни масивни кръвоизливи в белите дробове), причинена от вирусна инфекция, при която са възникнали и допълнителни усложнения – тежки двустранни кръвоизливи, полиорганна недостатъчност в надбъбречните жлези. Последните са от съществено значение за изключително бързото развитие на болестта. Проверката на ИАМН не е констатирала пропуски в диагностично-лечебния процес. С оглед приключването на проверката на Изпълнителна агенция „Медицински надзор“ в трите болници, от днес директорите на лечебните заведения са възстановени на работа.", "date": "2019.12.06", "title": "Приключи проверката на ИАМН по случая с починалото 3-годишно дете"}
{"url": "https://www.novinite.bg/articles/183301/Otkazaha-registraciya-na-partiyata-na-Slavi-Nyama-takava-darjava", "text": "Софийски градски съд отхвърли молбата за регистрация на политическа партия „Няма такава държава“ на Слави Трифонов. Мотивите на съдебния състав, с председател Татяна Костадинова, са два: името и емблемата на партията, в която има вградено българското знаме.Според съдебния състав представеното графично изображение засилва извода, че „интегрираните цветове бяло, зелено, червено“ биха могли да внушават за използване на флага.Относно името на партията съдът приема, че „изразът „няма такава/няма такъв …“ „би могъл да е противен на добрите нрави, само когато се отнася до държавността, схваната като комплекс от държавни органи и институции. Когато обаче той окачествява не държавността, а състоянието на държавата, изразът се явява по-скоро оценка, а не обида\". Решението може да се обжалва или протестира пред Върховния касационен съд в седемдневен срок от връчване на препис.", "date": "2019.12.06", "title": "Отказаха регистрация на партията на Слави - „Няма такава държава“"}
{"url": "https://www.novinite.bg/articles/183288/Taneva-Zarazenoto-sas-salmonela-pileshko-ne-e-stignalo-do-potrebitelya", "text": "Нито един кг от охладеното пилешко месо от Полша не е отишъл при крайния потребител, заяви в парламента земеделският министър Десислава Танева. БАБХ е иззела 109 тона пилешко месо от полския производител. На пазара са влезли общо 544 тона от същия производител, които обаче вече са изтъргувани към други пазари или са преработени термично. „Продукт на този полски производител е продаден поне в още 7 европейски страни. Продуктът е за последваща преработка, не може да се консумира директно от потребителя без термична обработка“, посочи Десислава Танева. Министърът уточни, че в случая България няма право да изнася информация нито за производителя, нито за имената на операторите, закупили стоката. „Нямаме правомощия да забраним вноса от този производител“, каза още тя.", "date": "2019.12.06", "title": "Танева: Заразеното със салмонела пилешко не е стигнало до потребителя"}
{"url": "https://www.novinite.bg/articles/183285/Jiteli-na-Stambolijski-signalizirat-Prodava-se-meso-ot-sarni-v-dvoreca-Krichim", "text": "Бременни сърни и сърнишко месо се продават от двореца „Кричим”. Новината възмути жители на Стамболийски, които се оплакали на кмета на общината Георги Мараджиев днес, пише Марица.бг„Сутринта при мен дойдоха граждани и ми се оплакаха, че резиденицията продава бременни сърнички за 428-450 лева. Също така и трупно сърнишко месо за 9 лв. килограма, както и дърва по 30 лв. за кубик”, разказа пред „Марица” Георги Мараджиев. Той ще поиска пълна проверка на случая , тъй като всичко, което чул от жителите, навявало за поголовна сеч, продажба на живо и трупно сърнишко месо. Това означавало, че някой вероятно се опитва да фалира двореца и той да бъде продаден.„Ще запозная всички органи със случая, включително и прокуратурата. Апелирам отговорните институции да се самосезират”, призова Мараджиев. И обясни възмутен, че недоумява как някой може да върши подобни неща, при положение, че общината се чуди как да си върне двореца и да го отвори за туристи.Директорът на „Югозападно Държавно Предприятие” –Благоевград инж. Дамян Дамянов категорично отрече да се извършва нещо нерегламентирано в двореца.„Държа да уточня, че се продават живи не сърни, а елени-лопатари, тъй като броят им е прекалено голям за площта. Това се отразява недобре както на здравния, така и на трофейния им статус. В момента извършваме разселването им в района на язовир „Студен кладенец”, имаме заявки и от ловни стопанства”, каза инж. Дамянов пред „Марица”.Той не отрече да се продава и месо, но ставало дума за единични бройки животни. Това били обикновено наранени след приключването на т. нар. Период на сватбуване при вида или при извършване на селекционен отстрел. Продажбата на месото ставало регламентирано, по определен ценоразпис.Подобно било положението и при продажбата на дърва. Той отрече да се извършва сеч на територията на двореца. Продават се само паднали и изсъхнали дървета, уточни инж. Дамянов.Въпреки това той обясни, че разпорежда вътрешна проверка по случая и до дни ще запознае редакцията с резултатите.", "date": "2019.12.06", "title": "Жители на Стамболийски сигнализират: Продава се месо от сърни в двореца „Кричим”"}
