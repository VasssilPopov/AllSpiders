{"url": "http://www.novinite.bg/articles/152490/Cvetanov-Balgariya-ima-nujda-ot-visokvalificirana-rabotna-raka-koyato-ne-dostiga", "text": "България има нужда от високвалифицирана работна ръка, която в момента не достига. По тази причина се създава правна възможност страната ни да има високотехнологично развитие, а не да привлича нискоквалифицирани кадри у нас. Това каза заместник-председателят на ГЕРБ и председател на Комисията по вътрешна сигурност и обществен ред в Парламента Цветан Цветанов, която днес заседава в Русе, инофмрира БНТ.\r\nОтносно одобряването на текстовете в проектозакона за изменение на Закона за МВР, които се отнасят за т.нар. синя карта за пребиваване и разрешение за работа на чужденци, Цветанов обясни, че се удължава срокът, в който квалифицирани кадри могат да идват и да работят у нас. До две седмици текстовете ще бъдат внесени за разглеждане в пленарна зала.\r\nЦветан Цветанов - председател на Комисията по вътрешна сигурност и обществен ред към Народното събрание: „От тази гледна точка смятаме, че законопроектът е добър и ще даде възможност действително на тези български общност, които са в Молдова, Украйна, Албания, да могат действително да намерят своето професионално реализиране по висококвалифицираните специалности, които те могат да упражнят тук в България.\r\nВъзражения по новите текстове изразиха Красимир Янков и Пенчо Милков от БСП. Те бяха свързани с така наречената „синя карта“. Според тях, текстовете трябва да бъдат коригирани, когато минат и през тристранния съвет. Днешния доклад на работната група е отложен с две седмици, за да може вицепремиерът Валери Симеонов да запознае тристранния съвет с измененията.\r\nЦветан Цветанов-председател на Комисията по вътрешна сигурност и обществен ред към Народното събрание: „БСП имат възражения, че всъщност работодателите са тези, които трябва да увеличават заплатите, а не да се търси възможност да идва друга, по-евтина работна ръка, ние сме приели и 4 от общо 14 –те параграфа, които бяха променени днес и бяха приети от предложенията, които бяха направени от БСП.\r\nПо думите на Цветанов, практиката на Комисията по вътрешен ред, през периодите между първото и второто гласуване, е депутатите да правят съответните предложения, а работна група от експерти от съответните ведомства да прецизира текстовете.\r\n", "date": "2017.11.07", "title": "Цветанов: България има нужда от високвалифицирана работна ръка, която не достига"}
{"url": "http://www.novinite.bg/articles/152481/Balgariya-podpomaga-novi-proekti-s-Detskiya-fond-na-OON-UNICEF", "text": "Министерският съвет одобри проект на Споразумение с Детския фонд на Организацията на обединените нации (УНИЦЕФ), с което се финансира инициативата \"Образованието не може да чака\", съобщи пресслужбата на кабинета. Дарението е в размер на 100 000 евро и е предназначено за осигуряване на българския принос към Глобалния фонд за образование в извънредни ситуации, чийто депозитар и администратор е УНИЦЕФ, информира БНТ.\r\nГлобалният фонд за образование в извънредни ситуации е учреден по време на Първия световен хуманитарен форум през 2016 г. в Истанбул и има за цел до 2030 г. да осигури достъп до сигурно, безплатно и качествено образование на всички деца и младежи в зони на конфликти и кризи. През следващите пет години се предвижда фондът да събере 3,85 млрд. долара, чрез които да се осигури достъп до образование за 13,6 млн. деца и младежи, живеещи в условията на хуманитарни кризи.\r\nПравителството одобри и проект на споразумение между българското Министерство на външните работи и  - Армения, за предоставяне на доброволна целева вноска в размер на 174 000 долара за осъществяване на проект \"Реформата в областта на детските грижи в Армения: уроците на българския опит\".\r\nЗа Армения, където има около 3500 деца в институции, опитът на България и предаването на добри практики са полезни при провеждането на предвидените реформи. Инициативата стъпва и на опита, натрупан при изпълнението на съвместен проект на МВнР на България и  - Грузия, с подобна насоченост и фокусиран върху грижата и интеграцията на деца с увреждания.\r\nС включването си в инициативите страната ни ще има възможност да сподели своя опит и постижения в областта на защитата на правата на децата и грижата за тях с други страни от Западните Балкани и Черноморския регион, които са изправени пред сходни предизвикателства по отношение на закрилата и насърчаването на правата на детето. Финансовият ни принос е свързан и с ангажимента на страната ни като член на Европейския съюз да подпомага по-слабо развитите страни. Той ще допринесе и за подкрепа на общите усилия за осъществяване на политиката на Съюза на сътрудничество за развитие, както и изпълнението на Програмата на ООН за устойчиво развитие до 2030 година.\r\n", "date": "2017.11.07", "title": "България подпомага нови проекти с Детския фонд на ООН - УНИЦЕФ"}
{"url": "http://www.novinite.bg/articles/152491/Evakuiraha-parlamenta-v-Shotlandiya-zaradi-plik-s-byal-prah", "text": "Паника настъпи в шотландския парламент в Единбург, след като депутати намериха плик с подозрителен бял прах. Това стана около 11:30 часа местно време, предаде Нова телевизия.Депутатите и служители на институцията напуснаха сградата, пред която бързо пристигна полиция и линейки. Полицията потвърди евакуацията на парламента, районът около който е отцепен.  ", "date": "2017.11.07", "title": "Евакуираха парламента в Шотландия заради плик с бял прах"}
{"url": "http://www.novinite.bg/articles/152486/Koga-shte-pochivame-po-Koleda-i-Nova-godina", "text": "След като отработването и сливането на почивните дни отпадна като практика, тази година ще почиваме с един ден повече по Коледа. 23 и 24 декември се падат в събота и неделя, а 25 и 26 са Коледа и официално се почива, но тъй като Бъдни вечер е в неделя, по новата схема ще се почива и в сряда на 27 декември. Така ни се падат цели 5 поредни почивни дни - от 23 до 27 декември.За сметка на това около Нова година ще почиваме само три дни. 30 и 31 декември се падат събота и неделя, а 1 януари е понеделник. За съжаление вторник, 2 януари, е официален работен ден.\r\n", "date": "2017.11.07", "title": "Кога ще почиваме по Коледа и Нова година"}
{"url": "http://www.novinite.bg/articles/152495/V-Yaponiya-osadiha-na-smart-cherna-vdovica-ubila-nyakolko-sapruzi", "text": "Магистрати от японския град Киото осъдиха на смърт чрез обесване печално известната в страната \"черна вдовица\" Чисако Какехи, предадоха световните агенции, предаде ДАРИК. Тя бе призната за виновна без смекчаващи вината обстоятелства в убийството на съпруга си и след това на двама свои възрастни любовници, а също и за опит за убийство на друг близък познат, за да получи от него наследство. Съдиите подчертаха в решението си, че престъпленията са извършени за лична облага и с особен цинизъм. 70-годишната жена не се призна за виновна. Адвокатите ѝ настояваха тя да бъде оправдана, като изтъкнаха, че страда от напредващо старческо слабоумие, и вече обжалваха присъдата. В присъдата обаче се отбелязва, че убийцата е била напълно вменяема, докато е извършвала престъпленията си, и си е давала сметка какво прави. Какехи се е омъжвала четири пъти. Всичките ѝ съпрузи са умирали при странни обстоятелства, след като са я посочвали за наследница. Правосъдието обаче не успя да докаже вината ѝ в убийствата на първите трима. То съумя да постигне това само в случая с четвъртия, с когото тя бе живяла едва от един месец, посочва ТАСС.\r\n След тези събития дамата, вече на доста солидна възраст, започнала често да се отбива в бюро за запознанства, където настоявала за срещи със заможни улегнали мъже, най-добре без деца и други близки роднини. Трима от новите ѝ познати направили нови завещания в полза на Какехи. Двама от тях били убити един подир друг, но третият оцелял и точно това станало причина да бъде изобличена. Следствието твърди, че дамата карала мъжете си да вземат хранителна добавка, но всъщност им пробутвала ампули със синилна киселина. Разследващите открили множество следи от тази отрова в личните ѝ вещи. Общата стойност на наследствата, получени от Какехи, достига според оценки 1 милиард йени (почти 9 милиона долара). При странни обстоятелства са починали общо най-малко 10 познати на \"черната вдовица\". ", "date": "2017.11.07", "title": "В Япония осъдиха на смърт „черна вдовица“, убила няколко съпрузи"}
{"url": "http://www.novinite.bg/articles/152456/Bezdomnikat-osaden-za-paleja-na-Tyutyunevite-skladove-objalva-prisadata-si", "text": "Бездомникът Любомир Данчев, който беше осъден на 4 години затвор за палежа на Тютюневите складове в Пловдив, иска да бъде оправдан изцяло. Жалбата му се гледа днес от Окръжния съд. Данчев твърди, че невинен и по време на пожара не е бил в сградата, информира БНТ.\r\nПреди началото на заседанието адвокатът на Данчев Стефан Левашки, който е председател на Адвокатската колегия в Пловдив, отново изрази съмнение, че от една незагасена цигара може да се разрази толкова мащабен пожар.\r\nСпоред обвинението обаче, именно това е причината за стихията, която унищожи тютюневите складове в Пловдив, а в момента за зоната, в която се намират Тютюневите складове, се изработват нови правила. Националният институт за недвижимо културно наследство и община Пловдив предвиждат определянето на нова зона, свързана с индустриалното наследство. Част от сградите ще бъдат с актуализиран статут, а други ще бъдат предложени за обявяване на паметници на културата.\r\nСобствениците на изгорелите тютюневи складове вече за внесли и документация за възстановяване.Kрасимир Тодоров, и.д. на НИНКН: За част от сградите има влезли устройствени планове, има проекти, които са внесени за фасадна реставрация, за укрепване. Има и предложения за адаптация, които разглеждаме.\r\n- Има ли опасност обаче и там една сутрин да се събудим и да се види, че статутът е премахнат?\r\n- Не, няма опасност.\r\n \r\n ", "date": "2017.11.07", "title": "Бездомникът, осъден за палежа на Тютюневите складове, обжалва присъдата си"}
{"url": "http://www.novinite.bg/articles/152492/Sadat-pusna-ot-aresta-Joan-Matev", "text": "Софийският градски съд пусна от ареста Йоан Матев, обвинен в убийството на 16-годишния Георги Игнатов в Борисовата градина преди повече от две години. Съдът наложи мярка \"Подписка\" на Матев. Обвинителен акт срещу Матев все още не е внесен в съда, а максималният 8-месечен срок, в който той може да остане в ареста, изтече.   При тежки престъпления, които предвиждат лишаване от свобода от 15 и повече години, срокът може да бъде удължен до година и половина. Според съда обаче по време на убийството Матев е бил непълнолетен, което предвижда по-леко наказание и срокът не може да бъде удължаван. Решението не е окончателно и ще бъде обжалвано от прокуратурата пред Апелативния съд следващия вторник. Дотогава Матев остава в ареста. Георги Игнатов беше намерен убит с нож на 2 юни 2015 година на пейка в Борисовата градина. Дълго време полицията се опитваше да намери извършителя. Камери в района заснеха как от мястото бяга момче. Кадрите дори бяха изпратени в чужбина за обработка. За разкриване на убийството са проверени над 400 души. Матев попаднал в полезрението на разследващите половин година преди задържането му и с течение на времето се превърнал в основен заподозрян. Той бе арестуван през февруари тази година.При разпит ден преди задържането на Матев свидетел потвърдил самоличността му и посочил мястото, където е скрит ножът, с който е извършено престъплението. Смята се, че мотивът за убийството е грабеж. Според съдебнo-медицинска експертиза ножът пасва на прободната рана на Игнатов. ДНК експертиза обаче не е могла да се направи, тъй като по ножа не са били открити биологични следи. Адвокатът на Йоан Матев посочи, че няма категорични доказателства, че именно клиентът му е извършил престъплението. ", "date": "2017.11.07", "title": "Съдът пусна от ареста Йоан Матев"}
{"url": "http://www.novinite.bg/articles/152464/Na-turistichesko-izlojenie-v-London-razglejdat-Balgariya-s-VR-ochila", "text": "Министърът на туризма Николина Ангелкова откри българския  щанд на международното туристическо изложение WTM в Лондон – най-голямото в света за професионалисти.На борсата, която се провежда от 6 до 8 ноември 2017 г., се очаква да присъстват над 70 министри с ресор туризъм.България се представя в британската столица с национален щанд от почти 300 кв. м., в който се включват 16 туристически компании и общини от страната. Те разкриват потенциала й като целогодишна дестинация с акцент върху културно-историческия, морския, балнео- и СПА, зимния и ски туризма.В цялостната визия за страната са показани и други форми на специализирани услуги – еко- и селски, винен и гурме, конгресен и събитиен, голф, ловен, приключенски туризъм.Сред основните атракции на българския щанд е 3D дигиталният корнер, който е съвместна инициатива за насърчаване на културния туризъм между студентите от Русенския университет и Министерството на туризма.Принтерът възпроизвежда миниатюри на известни туристически забележителности у нас, които могат да се получат на място. Сред тях са прочути крепости, манастири и църкви, паметници, природни феномени.„Проектът вече действа и е успешен резултат от нашето сътрудничество с академичната общност, той нагледно разкрива част от огромното културно наследство на страната ни“, подчерта министър Ангелкова.В рамките на изложението се представя и интернет платформата с мобилно приложение I love Bulgaria, която е част от плана за дигитализация на маркетинговата и рекламната политика на министерството. Разработката, която стартира миналата година, обхваща 100-те национални туристически обекта и нови забележителности от редица общини по Черноморското крайбрежие и вътрешността на страната.След сканиране на QR кода им посетителят се „озовава“ сред уникални за туриста маршрути.", "date": "2017.11.07", "title": "На туристическо изложение в Лондон разглеждат България с VR очила"}
{"url": "http://www.novinite.bg/articles/152461/Ulesnyavat-dostapa-na-rabotnici-sas-sinya-karta", "text": "„Вносът” на работници с така наречената „синя карта” обсъди на закрито заседание в Русе парламентарната комисия по вътрешна сигурност и обществен ред, информира Нова телевизия.Текстовете са част от промените между първо и второ четене на закона за МВР. Ако те бъдат приети, това ще улесни идването на квалифицирани работици от трети страни за работа у нас. Така ще се облекчи бизнесът, който изпитва остър недостиг от кадри за отделни браншове.По-късно следобед ще има и съвместно заседание на вътешните парламентарни комисии на България и Румъния. На него се очаква България да представи доклад за готовността ни за европредседателството, най-вече в сферата на сигурността. ", "date": "2017.11.07", "title": "Улесняват достъпа на работници със \"синя карта\""}
{"url": "http://www.novinite.bg/articles/152476/21st-Century-Fox-vodi-pregovori-s-Disney-za-prodajba-na-povecheto-si-aktivi", "text": "Американската корпорация 21st Century Fox води преговори за продажбата на по-голямата част от компанията си на конкурента Walt Disney, оставайки медийна компания, фокусирана изцяло върху новините и спорта, съобщава CNBC, позовавайки се на запознати източници.Разговорите се водят през последните няколко седмици и не е сигурно дали ще доведат до сделка. Двете страни в момента не водят преговори, но имайки предвид, че те биват възобновявани на няколко пъти, може отново да бъдат рестартирани.За Fox готовността да се ангажира с разговори за продажба с Disney се базира на засилващото се убеждение сред висшия мениджмънт, че разширяването на медийния бизнес е от непосредствена важност и няма как това да се случи чрез придобивания. Твърди се, че компанията е убедена, че група, която е по-строго фокусирана върху новините и спорта, ще се конкурира по-ефективно в сегашната пазарна среда.Медийният небосклон се измени значително през последните години, след като гиганти като Facebook, Google, Amazon и Netflix промениха начина, по който хората възприемат медиите и доминират в дигиталното разпространение на видео съдържание.За Disney възможността да поеме контрола над друго филмово студио и значителни активи за телевизионни продукции, докато подготвя нови стрийминг услуги, е привлекателна заради значителната експозиция на Fox към международни пазари, например Великобритания, Германия и Италия. Disney наскоро обяви, че ще оттегли всичките си филми от платформата на Netflix и ще представи две нови стрийминг предложения за потребителите. Компанията обаче не може да притежава две телевизионни мрежи, затова няма да купи мрежата на Fox. Disney няма да купи активите, свързани със спортни програми, вярвайки, че обединяването им с ESPN може да се възприеме за антиконкурентно от властите. Fox News и Business каналите също няма да бъдат включени в сделката, както и филиалите за местно излъчване, казват източниците.Освен филмовото студио, телевизионната продукция и международните активи като Star и Sky Disney ще добави мрежите за забавление, например FX и National Geographic.Структурата и цената на сделката засега не са ясни. Предвид факта, че тя ще включва продажбата на много, но не всички активи на Fox, не е ясно как Fox ще смекчи потенциалните данъчни последици на сделката.Представители на двете компании са отказали коментар. Акциите на Fox приключиха сесията в понеделник с повишение от 9,9%, а на Disney – с 2%.", "date": "2017.11.07", "title": "21st Century Fox води преговори с Disney за продажба на повечето си активи"}
{"url": "http://www.novinite.bg/articles/152496/Opasno-zamarsyavane-na-vazduha-v-Nyu-Delhi", "text": "Замърсяването на въздуха в индийската столица Ню Делхи достигна изключително високи нива. Лекарите обявиха, че ситуацията е особено опасна за здравето, предаде БНТ.От индийската медицинска асоциация препоръчаха учебните заведения да бъдат затворени, а властите призоваха хората да не излизат навън. Делхи е обвит в бяла пелена. Заради смога 20 полета бяха отменени, десетки влакове пътуват със закъснение. Основни причини за тежката ситуация са строителните обекти и паленето на огньове във фермите.", "date": "2017.11.07", "title": "Опасно замърсяване на въздуха в Ню Делхи"}
{"url": "http://www.novinite.bg/articles/152500/NATO-izprashta-oshte-vojski-v-Afganistan", "text": "Съюзниците от НАТО се очаква да постигнат съгласие в четвъртък да увеличат с 3 000 души персонала на военните части за мисията за обучение на Алианса в Афганистан, съобщава генералният секретар на НАТО Йенс Столтенберг, цитиран от \"Ройтерс.Около половината от допълнителните войски идват от Съединените щати, а другата половина от съюзниците от НАТО и страните партньори, които не са членки на НАТО, допълва Столтенберг.\"Решихме да увеличим броя на войските ... за да помогнем на афганистанците да преодолеят застой\", съобщи Столтенберг на пресконференция преди среща на министрите на отбраната на алианса по-късно тази седмица.Той подчертава, че войниците няма да имат бойни задачи, но ще бъдат част от съветващата и подпомагаща мисия, наречена \"Решителна подкрепа\".Командуващият на \"Решителна подкрепа\", Джон Никълсън от САЩ и командващ на американските сили в Афганистан, призова за повече войски през февруари, заявявайки, че още няколко хиляди войници биха подпомогнали за отслабване на силите на талибаните и други ислямистки бойци.Приносът на НАТО ще подпомогне \"Решителна подкрепа\", която изгражда армията и военновъздушните сили на Афганистан, добавя Столтенберг.Според нова стратегия, обявена от президента на САЩ Доналд Тръмп, секретарят на отбраната на САЩ Джеймс Матис заяви през септември, че в Афганистан ще бъдат допълнително разположени повече от 3000 войници от САЩ.Официалните представители на НАТО отказват да обсъждат детайли за военните части и вероятно войските на САЩ ще бъдат разделени между мисията за обучение и ръководената от САЩ антитерористична мисия в Афганистан.", "date": "2017.11.07", "title": "НАТО изпраща още войски в Афганистан"}
{"url": "http://www.novinite.bg/articles/152494/Deloto-za-KTB-razpredeleno-publichno-na-nov-sadiya", "text": "Председателят на Апелативен съд - София Даниела Дончева си направи отвод като докладчик по делото, заедно с членовете на съдебния състав.Търговско дело, станало известно като \"делото за 102 милиона\" или делото \"КТБ\" беше публично преразпределено на съдия докладчик Мадлена Желева.В мотивите си по отвода съдия Дончева сочи, че то \"очевидно представлява интерес, който не може да бъде определен като релевантен към спазването на действащата нормативна уредба\".Според съдия Дончева това се установява както от серия изказвания на магистрати, съпътстващи преместването на предишния докладчик Милен Василев в друг съдебен състав, така и от публикации в някои медии, повтарящи тезите им и формиращи предварително нагласи за начина, по който това дело трябва да бъде решено.\"Последователността на изявите най-вероятно цели игнориране на възможността за безпристрастна преценка на обстоятелствата по делото, както и отправяне на предупреждение към всеки съдия, който би си позволил подобен начин на работа\", пише още в отвода на съдия Дончева. В тази връзка тя апелира за спиране на политическия тип говорене, появил се в съдебната система, както и целенасоченото пускане и публикуване на невярна информация по конкретния случай в медиите.Във връзка с констатации от проверка на Върховния касационен съд, свързана със заповед на съдия Дончева за преместване на съдия Василев в друг състав, в Апелативен съд - София е свикано Общо събрание, на което ще бъдат обсъдени всички забележки и предложения на проверяващия екип.Съдия Дончева припомня, че по нейна инициатива по случая са разпоредени и текат още две проверки - в Инспектората към Висшия съдебен съвет и в прокуратурата на Република България.По този повод тя изразява мнение, че преди да станат известни резултатите и от тях, е непрофесионално и очевидно целенасочено, определени констатации да бъдат релевирани в публичното пространство като категорични и неоспорими, а фрагментираното им поднасяне чрез определени медии по случая може да бъде разглеждано като препятстване на безпристрастно постановяване на съдебни актове.", "date": "2017.11.07", "title": "Делото за КТБ разпределено публично на нов съдия"}
{"url": "http://www.novinite.bg/articles/152488/Darjavata-s-plan-sreshtu-kiberatakite", "text": "Броят на киберпрестъпленията у нас се увеличава, а държавата увери, че има планове за действие при кибератаки, макар информацията колко са атаките срещу сайтове на държавни институции да се оказа тайна. А междувременно 24% от всички икономически престъпления срещу бизнеса в България са следствие на злонамерени действия в мрежата. Това стана ясно по време на пресконференция на хостинг компанията ICN.bg, на която бяха представени данни за най-популярните онлайн заплахи. Сред най-разпространените атаки в мрежата е т. нар. DDoS (Distributed Denial of Service или отказ от услуга), целящи спирането на достъпа до онлайн услуги чрез претоварване на сървъра, използването на фишинг мейли и сайтове, както и пробивите на слаби пароли за достъп до информация.Според статистиката, 37% от компаниите у нас нямат план за действие при кибератака, 14% нямат намерение да имплементират защити срещу такава уязвимост, а 21% дори не знаят за съществуването на подобни практики.\r\n\r\n\r\n", "date": "2017.11.07", "title": "Държавата с план срещу кибератаките"}
{"url": "http://www.novinite.bg/articles/152433/Ucheni-sazdadoha-vaksina-sreshtu-infarkt", "text": "Вкарването на специален вирус в организма е достатъчно, за да сведе на практика до нулата риска от инфаркт, сочат резултатите от изследване, цитирани от Лайф.Американски учени разработили единствена по рода си терапия, която позволява на пациенти, засегнати от сърдечносъдови болести и предразположени към сърдечни пристъпи, да забравят завинаги за здравословните си проблеми. Специалисти от болницата \"Маунт Синай\" използвали като профилактика срещу инфаркти специален генномодифициран вирус, който след вкарването му в човешкия организъм намалил сърдечната недостатъчност с 30 на сто. Вкарването на вируса в човешкия организъм сложило началото на особен вид генна терапия, насочена към понижаване на протеина фосфатаза 1, чието повишено количество значително усложнява изпомпването на кръв от сърцето. По думите на учените, една-единствена инжекция в бедрената артерия е достатъчна, за да може лекарството да започне да действа.Независимо че в случая липсват странични ефекти и че използването на вируса може на практика да излекува всички пациенти, засегнати от сърдечни заболявания, учените смятат, че подобно лечение може да се окаже значително по-скъпо от традиционните терапии.", "date": "2017.11.07", "title": "Учени създадоха ваксина срещу инфаркт"}
{"url": "http://www.novinite.bg/articles/152459/Chastnite-bolnici-Parite-za-zdrave-ne-sa-dostatachni", "text": "Частните лечебни заведения - против мораториума върху заплащане на нови лекарства и сключване на нови договори с болници. Забраната е заложена в бюджета на Здравната каса за 2018 година, който предстои да се гласува в Народното събрание, предаде Нова телевизия.Една от пациентските организации още миналата седмица заяви, че мораториумът обрича на смърт тежко болни пациенти.Колкото до това, че парите за здраве догодина са повече, от частните болници изчисляват, че средствата само изглеждали увеличени. Причината е, че през 2018 г. минималната работна заплата ще се увеличи. Така на практика ще се събират и повече здравноосигурителни вноски. ", "date": "2017.11.07", "title": "Частните болници: Парите за здраве не са достатъчни"}
{"url": "http://www.novinite.bg/articles/152424/Dneven-horoskop-za-7-noemvri", "text": "\r\n\r\nДнес сте много по-енергични от обикновено и искате да излизате и да правите всякакви неща. Ще ви бъде трудно да убедите приятелите и колегите си да се включат, но в крайна сметка ще успеете.\r\n\r\nВашата импулсивна страна ще ви направи малко луди днес, но не по страшен начин. Най-лошото, което може да се случи, е да си платите двойно накрая, защото може да вземете повече неща, отколкото са ви нужни.\r\n\r\nТова е страхотен ден, за да се сдобиете с нови технически джаджи. Първо разгледайте последните модели и проучете кои са най-продаваните. Днес сте по-близо до света на технологиите, отколкото сте били някога.\r\nПредставителите на останалите зодиакални знаци могат да намерят дневния си хороскоп .\r\n ", "date": "2017.11.07", "title": "Дневен хороскоп за 7 ноември"}
{"url": "http://www.novinite.bg/articles/152446/Razbiha-i-ograbiha-carkvata-v-Belica", "text": "Крадци задигнаха 600 лева от кутии за дарения от църквата „Свети Георги”. Храмът се намира в центъра на град Белица, на метри над сградата на общината. Полицейски служители на РУ-Разлог работят по извършената кражба от светата обител, предаде ДАРИК. За времето от 12:00 часа на 05.11.2017 г. до 12:00 часа на 06.11.2017 г. апаши са разбили входната врата и са проникнали в църквата. Отмъкнали са само парите от дарителските кутии, не са посегнали на иконите и църковната утвар. По случая е образувано досъдебно производство. ", "date": "2017.11.07", "title": "Разбиха и ограбиха църквата в Белица"}
{"url": "http://www.novinite.bg/articles/152437/Bezplatni-konsultacii-za-grip-i-sezonni-virusni-infekcii-vav-VMA", "text": "Във Военномедицинската академия се организират безплатни прегледи и консултации за грип и сезонни вирусни инфекции при лица над 12-годишна възраст. Това съобщиха от лечебното заведение. Консултациите и прегледите ще бъдат на 13, 14 и 15 ноември, от 10.00 до 14.00 ч., в кабинет 108 на Катедрата по инфекциозни болести. Необходимо е предварително записване на тел.: 02/ 92 25 989, от 9.00 до 15.00 часа, информира БНТ. ", "date": "2017.11.07", "title": "Безплатни консултации за грип и сезонни вирусни инфекции във ВМА"}
{"url": "http://www.novinite.bg/articles/152449/Izdirvat-vazrasten-maj-ot-Stara-Zagora", "text": "ОД на МВР-Стара Загора издирва Георги Костадинов Делчев, на 84 години, от Стара Загора.Мъжът е в неизвестност от 16 октомври, когато е напуснал дома си. Висок е около 1,60 - 1,65 см., слаб, с къса бяла коса, сини очи. Облечен е с анцуг, светла блуза с дълъг ръкав и зелено-сив домашно плетен елек. Обут е с цървули.Умоляват се гражданите, които имат информация за Георги Делчев да сигнализират на телефон 112 или в най-близкото районно управление. ", "date": "2017.11.07", "title": "Издирват възрастен мъж от Стара Загора"}
{"url": "http://www.novinite.bg/articles/152469/Angarski-Kiril-Ananiev-e-dobar-izbor-za-zdraven-ministar", "text": "\"Надявам се да е той, защото изборът е добър. Той е правил и други бюджети, той е консенсусен и диалогичен, смятам, че ще се справи. Дори политически е добре премислено, защото е признат експерт от почти всички политически партии в България така, че е много добро попадение.\" Това заяви бившият министър без портфейл в служебното правителство на Стефан Софиянски и заместник-кмет на София Красимир Ангарски относно предложението Кирил Ананиев да бъде новият здравен министър.По думите на Ангарски пред bTV, Ананиев \"най-добре познава какво е предвидено в здравеопазването и ще го изпълни най-добре, от който и да е друг. Предполагам, че вече има в главата си план какво да прави\".Според Ангарски, сегашното състояние на здравеопазването се дължи не само на влиянието на лобита или непознаване на материята, а и на допълнителни обстоятелства, като наличието на 400 болници, начинът им на управление, разрешителният режим...Според експерта, малките общински болници биха могли да станат медицински пунктове или спешни центрове и не навсякъде да се правят операции, а най-тежките случаи да отиват в университетските болници. По думите му това не се е случило до сега, тъй като \"всеки депутат иска в града му да има болница.\"Против Ананиев обаче се обяви проф. Милан Миланов. Спорът дали здравният министър да е лекар или финансист е много стар. Сега обаче имаме законови ограничения – големият финансов ресурс е в НЗОК, над 3 млрд. лева, докато здравното министерство има бюджет от само 400 млн. лева. Затова министърът на здравеопазването трябва да разбира тънкостите на здравната система – чака ни рамков договор, падна Наредба 2. Такива са аргументите на проф. Миланов в подкрепа на това здравният министър да е лекар.Припомняме, че на 6 ноември стана ясно, че заместник-министърът на финансите Кирил Ананиев ще бъде новият здравен министър.Сега Ананиев оглавява Надзорния съвет на Националната здравноосигурителна каса (НЗОК) и отговаря за управлението на близо 4 млрд. лева от здравни вноски. Той е бил зам.-министър на финансите почти във всички правителства от 1998 г. насам. Ползва се с подкрепата на почти всички партии заради опита си.", "date": "2017.11.07", "title": "Ангарски: Кирил Ананиев е добър избор за здравен министър"}
{"url": "http://www.novinite.bg/articles/152451/Policiyata-izze-609-kasa-cigari", "text": "Цигари без бандерол иззеха димитровградските полицаи. На 6 ноември, те са проверили 65-годишен мъж на булевард „България“ в Димитровград. В него са открити 116 къса безакцизни папироси. Последвала е проверка в дома му на улица „Лайпциг“, откъдето са конфискувани още 493 къса.Безакцизните папироси са предадени с протоколи за доброволно предаване.От полицията информират още за бързо производство в Тополовград срещу 16-годишен младеж от града. Неправоспособното момче е заловено от териториалните полицаи да управлява мотопед по улиците на града без регистрационни табели.", "date": "2017.11.07", "title": "Полицията иззе 609 къса цигари"}
{"url": "http://www.novinite.bg/articles/152450/Pulmolozi-preglejdat-bezplatno-deca-v-Chirpan", "text": "Безплатни консултации с пулмолози за децата на Чирпан ще се проведат на 9 и 16 ноември от 10:00 до 16:00 часа Медицински център „Д-р Николай Тошев“. Направления от личните лекари не са необходими за консултациите. Деца, които много често боледуват и имат пристъпи на суха кашлица със свиркане в гърдите, трябва да бъдат консултирани с пулмолог, за да се избегне поставянето на диагноза астма, информира ДАРИК.   Организатор е Ортодоксалният орден на Хоспиталиерите и болница „Централ Хоспитал“ в Пловдив. Родителите могат да получат съвети от специалисти в навечерието на грипната епидемия, която традиционно в нашата страна е през януари-февруари. Все още не е късно и семействата имат възможност да ваксинират децата или да проведат профилактика срещу заболяването и бактериалните усложнения, до които нерядко води.", "date": "2017.11.07", "title": "Пулмолози преглеждат безплатно деца в Чирпан"}
{"url": "http://www.novinite.bg/articles/152483/Slujitel-inscenira-otvlichane-za-da-prikrie-krajba-na-3000-leva", "text": "Служител на куриерска фирма от Търговище се обадил на ръководството на фирмата и заявил, че неизвестни лица са го отвлекли. Разказал, че са го отвели в гориста местност в близост до града и по-късно са го заключили в служебния му автомобил „Рено Канго”. След като били уведомени за случая, органите на реда започнали разследване. Те установили че 21-годишният служител съзнателно е подвел ръководството на фирмата, като е целял да прикрие извършена от него кражба на служебни пари – 3205 лева. По случая е образувано досъдебно производство, а действията по разследването се ръководят от Окръжната прокуратура в Търговище.", "date": "2017.11.07", "title": "Служител инсценира отвличане, за да прикрие кражба на 3000 лева"}
{"url": "http://www.novinite.bg/articles/152453/Podpravkite-koito-ni-pomagat-da-otslabnem", "text": "Подправките могат да превърнат храната в незабравим кулинарен шедьовър, но без да добавят калории. Канелата е ароматна подправка и силен помощник в борбата с килограмите. Тя засилва метаболизма. Съдържа вещества, които повишават секретирането на инсулин от клетките и съответно допринасят за подобрен контрол над диабета. Съдържа също минерали и фибри Може да се добави към кафето, чая, да се сложи върху закуската от овесени ядки. Кимионът подпомага обмяната на веществата в организма. Смята се, че кимионът засилва имунната система и има антиалергични свойства. Богат източник е на витамини и антиоксиданти. Естрагонът е полезен при храносмилателни проблеми, тъй като нормализира киселинността на стомашния сок. Билката нормализира апетита и спазмите в стомаха. Ментата стимулира храносмилателните ензими, които помагат за усвояването на хранителните вещества. Кардамонът помага за изхвърляне на токсините от организма и така съдейства за бързото сваляне на килограми. Босилекът е една от най-популярните подправки и има многобройни лечебни свойства. Той е отличен източник на фибри. Има болкоуспокояващо и противовъзпалително действие.", "date": "2017.11.07", "title": "Подправките, които ни помагат да отслабнем"}
{"url": "http://www.novinite.bg/articles/152432/Ozi-Ozbarn-tragva-na-proshtalno-turne", "text": "Музикалната легенда Ози Озбърн обяви, че през следващата година тръгва на прощално турне. Съобщението идва няколко месеца, след като неговата група \"Блек сабат\" обяви, че приключва с музиката, предаде Дарик. Финалната обиколка на Озбърн, който повече от пет десетилетия продължава да поддържа интереса на почитателите си, ще започне на 5 май в Мексико.   \"Prince of Darkness\", както ще се нарича турнето, ще продължи в Чили, Аржентина и Бразилия, преди да се насочи към Северна Америка. Очаква се по-късно да бъдат обявени конкретните дати. \"Това ще бъде последното ми световно турне, но не мога да кажа, че няма да правя концерти тук и там\", заяви музикантът в изявление. Озбърн е уволнен от групата \"Блек сабат\" през 1979 г. заради злоупотребата си с наркотици, но впоследствие печели световна слава като солов артист със своя група. В бандата, с която ще излезе на една сцена, ще се завърне и легендарният китарист Зак Еайлд, който е един от хората, помогнали за налагането на стила на Озбърн в края на 80-те. През 2009 г. двамата се разделят, без да става ясно каква е причината. \"Блек сабат\" - с Озбърн, съоснователят Томи Айоми на китарата и текстописецът Гейзър Бътлър на баса, ще изнесат своя последен концерт на 4 февруари в родния град на бандата Бирмингам.", "date": "2017.11.07", "title": "Ози Озбърн тръгва на прощално турне"}
{"url": "http://www.novinite.bg/articles/152443/Nova-telefonna-izmama-evtini-darva-sreshtu-predvaritelno-plashtane", "text": "Нов вид телефонна измама е засечена в села в района на Велико Търново, предаде БНР. Измамниците действат по схемата уреждане на евтини дърва срещу предварително заплащане, се разбра на срещи между полицията и пенсионери в селата Килифарево, Балван и Дебелец.Целта на срещите е полицаите да разясняват на възрастните хора как да реагират при подобни телефонни обаждания. Раздават се брошури с примерните схеми, по които действат телефонните измамници. Отделно в тези срещи участват и пожарникари, които информират хората за превантивните мерки срещу битови пожари през отоплителния сезон.\r\n", "date": "2017.11.07", "title": "Нова телефонна измама - евтини дърва срещу предварително плащане"}
{"url": "http://www.novinite.bg/articles/152435/Mari-se-zavrashta-na-korta-sreshtu-Federer-dnes", "text": "\r\nАнди Мъри е възстановен от контузията в бедрото и ще се завърне на корта днес, макар и в демонстративен мач. Съперникът на бившия номер 1 в света ще бъде Роджър Федерер. Двубоят е в Глазгоу (Шотландия) и е организиран от фондацията на британеца. Срещата ще започне след 20:00 часа българско време, пише \r\nМиналия април Мъри и Федерер играха благотворителен мач в Цюрих, който бе организиран от фондацията на швейцареца, припомня tenniskafe.com. Очаква се в Глазгоу да присъстват 11 хиляди зрители, а събраните средства от билети ще отидат на сметката на Unicef и други местни благотворителни организации, като една от тях е \"Бъдеще за младите хора\".\r\nАнди ще играе и с брат си Джейми на двойки в двубой срещу Тим Хенмън и Мансур Бахрами. Това ще бъде първи тест за 30-годишния британец от 12 юли, когато той отпадна на полуфиналите на Уимбълдън от Сам Куери заради контузия. За Федерер пък мачът ще бъде добра загрявка за финалния \"Мастърс\" в Лондон, който започва другата седмица.\r\n", "date": "2017.11.07", "title": "Мъри се завръща на корта срещу Федерер днес"}
{"url": "http://www.novinite.bg/articles/152448/Trabantat-stana-na-60-godini", "text": "На 7 ноември 1957 г.  в Източна Германия е произведен първият автомобил от марката на бившата ГДР. Малолитражните немски возила са произвеждани между 1957 и 1991 г в автомобилния завод в Цвикау. За тези 34 години от завода са излезли над 3 милиона коли с марката „Трабант”. Днес източногерманското картонено чудо на техниката е символ на цяла една епоха, предаде Дарик.Името на марката в превод означава ,,спътник”. Със своето име той е трябвало да напомня на грандиозен сателит, изпратен в космоса през 1957 г. За времето си „”Трабант” е бил сравнително съвременен автомобил, създаден в противовес на „Костенурката” от Западна Германия, както е известен моделът на „Фолксваген”.  Липсата на достатъчно суровини, най-вече метали, е принудила инженерите от  ГДР да използват нетрадиционни методи, разказва варненецът Веселин Павлов, горд собственик на немското возило и активен член на Национален клуб „Трабант”.Както е известно, купето е направено от композитния материал „дуропласт“ – фенолформалдехидна смола, армирана с памучни фибри. Методът на производство на Trabant, който е изключително труден, остава непроменен през тридесетте години от производството му.   С „Трабант” Веселин Павлов се сдобива през 1985 г. По-късно го продава. След десетина години се натъква на колата си в сайт за търговия с автомобили и отново я купува. Реставрира „Трабант”-а и вече няма намерение да се разделя с него. Интересът към „Трабант” по улиците става все по-голям и предизвиква усмивките не само на варненци, но и на чуждестранните летовници, особено на тези от бившите соцстрани, споделя  Ангел Пеев, председател на Национален клуб \"Трабант\". Варненецът има 4 коли на източногерманската марка. Една от тях има забележителна визия – изрисувана е  с епизоди от анимационния филм \"Ледена епоха\".Днес „Трабант”-ът е ценна придобивка за много колекционери и привърженици на ретро автомобили. А цената му през последните 2-3 години цената му рязко е скочила нагоре, разкрива Пеев.   60-тата годишнина на картонения автомобил ще бъде отбелязана и у нас. Двамата варненци се стягат за празничния „Трабант” фест, който ще се проведе в Павел баня на 11 ноември. Картонените им коли не се застояват много в гаража, а тази събота ще запърпорят към малкото градче в Южна България.На феста ще вземат участие автомобили от различни краища на страната. Сред тях ще са две лимузини и „Трабант” 4х4.", "date": "2017.11.07", "title": "Трабантът стана на 60 години"}
{"url": "http://www.novinite.bg/articles/152428/Minusovi-temperaturi-vav-Velikobritaniya", "text": "Полярни ветрове и минусови температури във Великобритания. Островът очаква първия си сняг и температури от минус 10 градуса по Целзий още тази седмица.Говорител на метеорологичната служба обяви, че през тази седмица най-вероятно ще вали сняг в северните части на страната. Ниските температури ще се задържат по-дълго от обичайното отново заради Ел Ниньо.А февруари ще е най-студеният от години с температури много под средните за месеца. ", "date": "2017.11.07", "title": "Минусови температури във Великобритания"}
{"url": "http://www.novinite.bg/articles/152434/Indijcite-posreshtnaha-Berbo-kato-futbolen-bog", "text": "Димитър Бербатов бе посрещнат като истински бог в Индия от феновете на новия си отбор Керала (Бластърс). Двукратният шампион на Висшата лига с Манчестър Юнайтед кацна на летището в град Кочи в 2:34 ч. след полунощ местно време. Късният час не бе смутил екзалтираните фенове, които му показаха какво го очаква в екзотичната страна.Още два часа преди пристигането на Бербо феновете започнаха да опъват жълтите шалове на клуба и да прииждат на потоци, за да видят новия си любимец. Когато той кацна, те полудяха и го посрещнаха със скандирания \"Берба!\". Българинът веднага бе окичен с шал, а отдолу носеше фланелка на Керала. Привържениците издигнаха големи транспаранти по повод идването на новото попълнение.\"Тук сме да посрещнем Бербатов\", \"Финални приготовления\", \"Това е сцена, когато Краля пристига в кралството\", \"Още няколко минути и Бербо ще докосне земята на боговете. А ние чакаме\" - това бяха част от репликите на запалените привърженици, цитирани от \"24 часа\".Първенството на Индия започва на 17 ноември. Феновете вече обявиха, че нямат търпение да посрещнат Бербатов с песни и на своя стадион \"Джавахарлал Неру\". Съоръжението, кръстено на бащата на Индира Ганди, е с капацитет 75 000 зрители, а посещаемостта в предходните сезони е средно около 50 000 на мач.", "date": "2017.11.07", "title": "Индийците посрещнаха Бербо като футболен бог"}
{"url": "http://www.novinite.bg/articles/152423/Dosieto-na-streleca-ot-Teksas-ne-e-bilo-v-nacionalnata-baza-danni", "text": "След масовата стрелба в Тексас, американските военновъздушни сили проверяват защо криминалното досие на стрелеца Девин Патрик Кели не е било въведено в националната база данни, информира Нова телевизия.Бившият военен е бил съден за домашно насилие през 2012 година и е имал забрана да притежава оръжие. Миналата година обаче той е успял да купи пушката, с която извърши нападението в църквата и уби 26 души.Кели стрелял срещу хората с полуавтоматично оръжие и два пистолета, след като се скарал със тъща си. После се обадил на баща си по телефона и му казал, че не мисли, че ще оцелее.  ", "date": "2017.11.07", "title": "Досието на стрелеца от Тексас не е било в националната база данни"}
{"url": "http://www.novinite.bg/articles/152444/Cheren-tryufel-be-otgledan-vav-Velikobritaniya", "text": "Черен трюфел от френската област Перигор за пръв път бе отгледан във Великобритания в резултат на климатичното затопляне, оповестиха учени от Кембриджкия университет и фирмата Mycorrhisal Systems, цитирани от \"Франс прес\" и БТА.  Черният трюфел с научното название Tuber melanosporum се среща най-вече в Югозападна и Югоизточна Франция, но също в Испания и Италия. През месец март черен трюфел за пръв път бе отгледан в Монмътшър в Южен Уелс в рамките на програма, лансирана от въпросната фирма и местни фермери.\"Става въпрос за най-северната област, в която някога са събрани черни трюфели\", отбелязаха учените. \"Вестта показва, че резистентността на трюфелите е по-голяма, отколкото се предполагаше досега. Това вероятно е станало възможно в резултат на климатичните промени, след като някои райони са се приспособили към отглеждането на тези видове\", заяви Пол Томас от университета в Стърлинг, Шотландия.   ", "date": "2017.11.07", "title": "Черен трюфел бе отгледан във Великобритания"}
{"url": "http://www.novinite.bg/articles/152418/Koi-hrani-predotvratyavat-rak", "text": "Британски и норвежки учени назоваха храните, които предотвратяват появата на стомашно-чревни заболявания, в това число и рак.Наровете, червените сортове грозде, круши, гъби, леща, соя и зеленият грах са особено ефективни за профилактика на подобни болести, пише Лента, цитирана от БТА.Според учените тези храни оказват положително влияние на автофагията (процеса, при който клетката усвоява собствените си вредни компоненти) и предотвратяват развитието на възпалителни процеси в организма.До изводите си авторите стигнаха, като проучваха причините, влияещи на нормалното протичане на автофагията. ", "date": "2017.11.07", "title": "Кои храни предотвратяват рак?"}
{"url": "http://www.novinite.bg/articles/152440/Yunker-Ispaniya-ne-e-narushila-varhovenstvoto-na-zakona", "text": "Председателят на Европейската комисия Жан-Клод Юнкер заяви, че Испания не е нарушила върховенството на закона във връзка с каталунската криза. Юнкер допълни, че изпитва симпатия към каталунците, но и че събитията в областта не са европейски въпрос, информира БНТ.\r\nЖан-Клод Юнкер коментира каталунския въпрос пред белгийска телевизия. Той заяви, че вярва в испанското и белгийското правосъдие. Онези, които не спазват конституцията, са в нарушение на закона, коментира Юнкер. Европейската комисия зае предпазлива позиция, но евросъюзът е основан на правила, които трябва да се спазват, каза още председателят на комисията.\r\nОтстраненият каталунски лидер Карлес Пучдемон ще бъде разпитан следващата седмица от белгийски съдия при закрити врата. Пучдемон няма право да напуска Белгия без разрешение от белгийските власти.\r\nСъдебното решение дали да бъде предаден на Испания или не няма да подлежи на обжалване.\r\n ", "date": "2017.11.07", "title": "Юнкер: Испания не е нарушила върховенството на закона"}
{"url": "http://www.novinite.bg/articles/152439/Problemat-sas-Severna-Koreya-shte-bade-razreshen-zareche-se-Tramp", "text": "Американският президент Доналд Тръмп обяви по време на посещението си в Южна Корея, че ситуацията по отношение на Северна Корея ще бъде разрешена.\"Тя винаги се разрешава. Тя трябва да бъде разрешена\", добави държавният глава на САЩ, изтъквайки: \"Никой не харесва мирно решение повече от президента Тръмп.\"Той коментира още, че и \"лошо решение\" за напрежението около Северна Корея може да се наложи да бъде взето, но когато е бил попитан директно да каже дали има предвид война с тези думи, Тръмп загатнал: \"Знаете какво означава това.\"Днес и утре американският президент е на посещение в Южна Корея, като ще обсъди с ръководството на страната както икономическите отношения, така и ситуацията по отношение на Северна Корея.По-рано Северна Корея обяви точно след пристигането на Тръмп в Южна Корея, че ще засили ядрения си потенциал и добави, че е готова да отговори на всякакви \"луди\" действия на американския държавен глава.", "date": "2017.11.07", "title": "Проблемът със Северна Корея ще бъде разрешен, зарече се Тръмп"}
{"url": "http://www.novinite.bg/articles/152480/Arestuvani-vav-Franciya-i-Shvejcariya-pri-antiteroristichna-operaciya", "text": "Десет души бяха арестувани в рамките на антитерористична операция на френските и швейцарските власти. Това съобщава \"Франс прес\", цитирана от Агенция \"Фокус\". Заподозрените са разменяли помежу си „тревожни съобщения\" чрез приложението за шифровани съобщения в „Телеграм“, разкриват източници, близки до разследването. По думите им следователите се опитват да „определят какво са планирали\" задържаните.  ", "date": "2017.11.07", "title": "Арестувани във Франция и Швейцария при антитерористична операция"}
{"url": "http://www.novinite.bg/articles/152431/Dvama-dushi-strelyaha-po-ohranata-na-partijna-centrala-v-Garciya", "text": "В Гърция двама въоръжени мъже откриха огън снощи срещу силите за борба с безредици, охраняващи централата на опозиционната партия ПАСОК в центъра на Атина. Няма ранени при стрелбата, предаде БНТ.\r\nРазследването на атаката, извършена в оживен час, е поверено на бригадата за борба с тероризма. Нападението е извършено в момент, когато в сградата са били около 30 активисти на социалистическата партия.\r\nСрещу централата на партията неведнъж е имало стрелба и атаки със запалителни коктейли. В повечето случаи нападателите са били левичарски и анархистки групи.\r\n", "date": "2017.11.07", "title": "Двама души стреляха по охраната на партийна централа в Гърция"}
{"url": "http://www.novinite.bg/articles/152445/Atakata-sreshtu-televizionna-redakciya-v-Kabul", "text": "Един човек е загинал, а около 20 са ранени при нападението на неизвестни лица срещу офиса на телевизионната компания „Шамшад Ти Ви” в афганистанската столица Кабул, съобщи телевизия „Толо нюз”. Нападението е извършено след 10.30 ч. местно време, когато терорист самоубиец се е взривил до входа, а после трима въоръжени нападатели щурмували сградата. На мястото се чували изстрели, предаде БНТ.Представител на вътрешното министерство съобщи за „Толо нюз”, че силите за сигурност работят за прочистване на района от нападатели.По-рано „Толо нюз” съобщи в Туитър, че „Шамшад Ти Ви” е спряла излъчването.Движението „Талибан” заяви, че не е свързано с нападението.", "date": "2017.11.07", "title": "Атаката срещу телевизионна редакция в Кабул"}
{"url": "http://www.novinite.bg/articles/152485/Hilyadi-na-protest-pri-poseshtenieto-na-Donald-Tramp-v-Seul", "text": "Държавният глава на САЩ Доналд Тръмп пристигна в южнокорейската столица Сеул, „придружаван“ от самолетоносачи, разрушители и ядрена подводница, които в следващите няколко дни ще демонстрират американската военна мощ на режима в Пхенян, информира новинарският канал Си Ен Ен, цитиран от Агенция \"Фокус\". В Сеул Тръмп не пропусна да се похвали с „компанията“ си.„Мисля, че демонстрираме голяма сила. Изпратихме три от най-големите самолетоносачи в света (на Корейския полуостров), също така е разположена и ядрена подводница. Надяваме се на Бог никога да не използваме военните сили, които САЩ разполагат на Корейския полуостров\", увери американския президент на пресконференция с южнокорейския си колега. Тръмп обаче допълни: „Честно казано, наистина има смисъл Северна Корея да седне на масата за преговори и да сключи сделка, която е полезна за народа им, но и за всички други нации по света\".   ", "date": "2017.11.07", "title": "Хиляди на протест при посещението на Доналд Тръмп в Сеул"}
{"url": "http://www.novinite.bg/articles/152442/100-godini-ot-Oktomvrijskata-revolyuciya", "text": "През 1917 година се случи Руската революция, която потресе целия свят - \"Дайте хляб!\". В хода на революцията, започнала като стихиен порив на народните маси, Николай II се отрече от престола. Сменилото се временно правителство, състоящо се от демократи, бързо напуска авансцената. Болшевиките, водени от Ленин взимат властта в свои ръце със сила..... На 7 ноември се навършват точно 100 години от Октомврийската революция, породила първата в историята социалистическа държава. Въпреки това в днешна Русия практически не се усеща празнична суматоха около столетието, с изключение на отделни части от обществото, като комунистическата партия. Говорителят на президента Дмитрий Песков подчерта: \"Администрацията на Путин не планира да провежда мероприятия\". По думите му няма никаква необходимост да се отбелязва по-специално тази дата. Ако СССР, роден от революцията, съществуваше и сега, то ситуацията сигурно щеше да е различна, но той изчезна в края на 1991 година... Русия е приемник на ССР, но независимо от това всичко се промени: държавната и икономическата система, структурата на обществото, а така също и идеологията.От друга страна е факт, че руснаците и днес изпитват силна носталгия по съветския период, когато в ролята си на свръхдържава СССР противостоеше на САЩ, развиваше промишлеността си, а животът на хората се отличаваше с определена стабилност. Администрацията на Путин не може изцяло да отрича плодовете на революцията, породила СССР. \"Някои наричат Октомврийската революция държавен преврат, но този исторически факт изисква дълбока, обективна и професионална оценка\", подчерта самият Путин, заемайки неутрална и неопределена позиция. Изглежда, че той не иска да задълбочава историческия дискурс, засягайки сърдечните струни на руснаците, което може да доведе до разкол в обществото, но ми се струва, че има и други причини, поради които властта се въздържа от оценка на революцията. Ликвидирането на опозицията, контрол над медиите, държавно управление на икономиката... Мнозина отбелязват сходството между властния стил на управление на Путин и съветската авторитарна система. \"Кое е най-влиятелното лице за последните 100 години?\" Руските социологически проучвания показват, че на върха на класациите са Путин и Сталин, които си оспорват първото място. Някои дори предполагат, че популярността на президента, чийто рейтинг надвишава 80%, напомня култа към личността на сталинския период.\r\n", "date": "2017.11.07", "title": "100 години от Октомврийската революция"}
{"url": "http://www.novinite.bg/articles/152479/26-martvi-momicheta-otkriti-kraj-italianskiya-bryag", "text": "Италианските власти разследват смъртта на 26 момичета, открити във водите на Средиземно море край бреговете на Салерно, предаде Си Ен Ен.Има съмнения, че тийнейджърките, са били изнасилвани многократно преди да починат. Предстои това да бъде установено чрез аутопсия.Смята се, че става дума за бежанки от Нигер и Нигерия, които са потеглили по опасния път от Либия към Европа.   По данни на Би Би Си телата са пристигнали в неделя с испански военен кораб, превозващ 375 мигранти. Труповете на момичетата били на тънка гумена лодка заедно с още 64 души. Тя била наполовина потънала. Самите спасители описват мрачна сцена: оцелелите, които едвам се крепят върху останките от плавателния съд, докато телата на момичетата плават около тях.Според италиански медии женските тела били държани в хладилна част на военния кораб. Повечето от тях са на възраст 14-18 години.Повечето от 375-те оцелели, докарани в Салерно, са африканци от Субсахарска Африка, от Нигерия, Сенегал, Гана, Гамбия и Судан, съобщава ежедневникът La Repubblica. Сред тях са 90 жени - осем от тях бременни - и 52 деца. На борда е имало и някои либийски мъже и жени. ", "date": "2017.11.07", "title": "26 мъртви момичета открити край италианския бряг"}
{"url": "http://www.novinite.bg/articles/152455/Donald-Tramp-razgovarya-s-prezidenta-na-Yujna-Koreya", "text": "Американският президент Доналд Тръмп разговаря в Сеул с президента на Южна Корея Мун Дже-ин. Страната е втората спирка от азиатската обиколка на стопанина на Белия дом. Двустранната търговия и Северна Корея са основните теми на разговорите му, предаде БНТ.\r\n24-часовата визита на Тръмп в Южна Корея започна от военновъздушната база Осан, край Сеул, където се приземи самолетът му. После американският президент и съпругата му Мелания бяха посрещнати от южнокорейския държавен глава.Доналд Тръмп, президент на САЩ: С президента предвиждаме среща, посветена на търговията. Ще работим така, че да създадем много работни места в Съединените щати и това е една от причините заради която съм тук.\r\nБелият дом обяви, че посещението на Тръмп цели да покаже твърдата позиция срещу севернокорейската ядрена заплаха, но мнозина в региона се опасяват, че още по-войнствена реторика ще засили опасността от военне ковфликт на полуострова.Само преди пет дни Пхенян отхвърли всякаква възможност за преговори.\r\nНад 15 000 южнокорейски полицаи се грижат за сигурността на американската делегация. Доналд Търмп посети и най-голямата американска военна база в Южна Корея.\r\n", "date": "2017.11.07", "title": "Доналд Тръмп разговаря с президента на Южна Корея"}
{"url": "http://www.novinite.bg/articles/152502/70-sa-veche-jertvite-na-tajfuna-vav-Vietnam", "text": "Най-малко 70 вече са жертвите на тайфуна \"Дамри\", които връхлетя южните и централните части на Виетнам и причини мащабни наводнения. Засегнат е и град Дананг, където предстои годишната среща на Азиатско-тихоокеанско икономическо сътрудничество. Очаква се по време на форума да се състои среща между президентите на САЩ и Русия - Тръмп и Путин, преададе БНТ. ", "date": "2017.11.07", "title": "70 са вече жертвите на тайфуна във Виетнам"}
{"url": "http://www.novinite.bg/articles/152417/Ostava-slanchevo", "text": "Днес, преди обяд ще е предимно слънчево, но на места в равнините и низините ще е мъгливо. След обяд от запад облачността ще се увеличава и на отделни места в планинските райони на Западна България са възможни слаби превалявания. Ще духа слаб до умерен вятър от изток-югоизток. Максималните температури ще са от 12° до 17°, в районите с по-трайна мъгла ще са по-ниски. За София – около 14°.Атмосферното налягане е близко до средното за месеца и слабо ще се повиши.В планините преди обяд ще е предимно слънчево, но след обяд от запад ще се заоблачи. На отделни места в масивите от Западна България ще превали дъжд, над 2000 м – слаб сняг. Ще духа слаб до умерен вятър от юг-югозапад. Максимална температура на височина 1200 метра – около 9°, на 2000 метра – около 2°.По Черноморието облачността ще е по-често значителна, почти без валежи. На места и мъгливо. Ще духа слаб до умерен предимно източен вятър. Максимална температура на въздуха 13°-15°, близка до температурата на морската вода. Вълнението на морето ще е около 2 бала.", "date": "2017.11.07", "title": "Остава слънчево"}
{"url": "http://www.novinite.bg/articles/152438/Shte-se-radvame-na-topla-esen-sledvashtite-dni-posle-dajd-i-stud", "text": "Над Централното Средиземноморие се е формирал циклон, който ще се придвижва бавно на изток и ще окаже влияние на времето у нас в сряда и четвъртък, когато първоначално над западните райони, а по-късно и на други места в страната ще има превалявания от дъжд и ще бъде предимно облачно, сочи краткосрочната прогноза за времето.   В петък и събота вече времето ще бъде малко по-стабилно, с разкъсана облачност, но почти без валежи.   В неделя се очакват превалявания в западните райони на страната, както и в планинските части, но температурите през цялата седмица ще са сравнително високи за сезона.Следващата седмица след понеделник нов средиземноморски циклон ще окаже сериозно влияние на времето над страната. Ще има повече валежи.И все пак поне до средата на следващата седмица дневните температури ще бъдат над 10 градуса, само в крайните западни и северозападни райони могат да са около 8-9 градуса, но на Изток, особено по Черноморието ще има температури около 15-16 градуса.След средата на следващата седмица се очаква температурите да започнат да се понижават, а към края на следващата седмица и в началото на по-следващата (след 20 ноември) е възможно да има сериозно влошаване на времето.   За момента не е ясно още кога и дали ще вали сняг скоро, но това със сигурност няма да стане в близките 10 дни, поне не и в равнинните части.", "date": "2017.11.07", "title": "Ще се радваме на топла есен следващите дни, после - дъжд и студ"}
{"url": "http://www.novinite.bg/articles/152501/Pochina-pisatelkata-Nansi-Frajdej", "text": "Журналистката и авторка на популярната книга \"Моята тайна градина\" Нанси Фрайдей почина на 84-годишна възраст, предаде Асошиейтед прес. Това съобщи литературният агент на писателката Робърт Тикстън. Нанси Фрайдей е починала в апартамента си в Манхатън, вследствие на усложнения от болестта на Алцхаймер. \"Моята тайна градина\", нецензурни писма и интервюта, събрани от Фрайдей, е публикувана през 1973 г. Тя е считана за първата книга, която представя сексуалните фантазии на жените и прави известна своята авторка. Нанси Фрайдей е възпитаник на колежа Уелсли. Работила е като репортер в печатни медии през 60-те години на миналия век, преди да започне да пише книги.  ", "date": "2017.11.07", "title": "Почина писателката Нанси Фрайдей"}
{"url": "http://www.novinite.bg/articles/152497/Za-26-godini-23-po-malko-zamarsyavane-v-ES", "text": "В периода 1990 – 2016 година Европейският съюз е успял да съкрати с 23% отделяните вредни емисии. Същевременно икономиката на ЕС бележи ръст от 53% за същия период от време. Тези данни бяха оповестени от Европейската комисия на конференцията на ООН за климата, която се провежда в Бон. Съгласно статистиката, през 2016 година понижението на вредните емисии в ЕС е 0,7%, докато растежът на икономиката е 1,9%. А за периода 2013 – 2016 година Европейската система за търгуване на вредни емисии е генерирала 15,8 млрд. евро приход, като почти 80% от тези пари са или ще бъдат използвани в проекти за опазване на околната среда – главно обновяване на домове и проекти за въвеждане в експлоатация на ВЕИ.Според Парижкото споразумение за климата, до 2030 година ЕС трябва да намали отделянето на вредни емисии с 40%. \"Две години след подписването на Парижкото споразумение, ангажиментът на ЕС до 2030 година да намали нивото на вредните емисии с 40% спрямо 1990 година. Вървим по план за изпълнение на целта до 2020 година (бел. ред. - 20%) и сме близо до окончателно приемане на законодателството за климата за следващите десет години. Пред нас обаче има предизвикателства – растат емисиите от транспортния сектор, затова утре (8 ноември) ЕК ще представи законопроект за намаляване на специално тези емисии, от 2021 година\", каза еврокомисарят по въпросите на климата Мигел Канете.\r\n", "date": "2017.11.07", "title": "За 26 години - 23% по-малко замърсяване в ЕС"}
{"url": "http://www.novinite.bg/articles/152477/Targovskite-marki-chast-ot-formulata-za-uspeshen-biznes", "text": "Човек първо работи за името си, а след това името работи за него. Поне така гласи старата максима. Това правило важи в пълна сила и за бизнеса.Създаването на ново производство или прохождането на нова компания не са никак лесна задача – намиране на идея, проучване на пазара, създаване на бизнес план, инвестиция на средства – лични или чрез кредитиране, покриване на нормативни изисквания за дейността, формиране на екип, сключване на множество договори с трети лица и т.н.Ако начинанието пожъне успех, той не е случаен, а с цената на поетия риск, предприемачески умения, визия и много труд. Във формулата на успеха не бива да пропускаме един много важен елемент, който понякога се подценява – значението на търговската марка.Търговската марка е отличителен белег на стока или услуга, която предлага един търговец, с която последният е известен и се отличава от останалите конкуренти в бранша. Марката може да съдържа букви, цифри, рисунки, фигури, цветове, комбинация от тях, а дори и звукови знаци. Целта е да бъде уникална и разпознаваема.Лесен пример, за да визуализираме една марка, е да си представим логото на производителя на спортни стоки Nike – изписване на името му „Nike“ с точно определен шрифт, плюс хоризонтално разположена отдолу „запетайка”.Регистрацията на търговска марка предоставя на притежателя й защита срещу нелоялна конкуренция и стоки менте, които умишлено са произведени външно да приличат на оригинала и по този начин въвеждат в заблуждение потребителите, че купуват тъкмо оригиналния продукт.Да вземем следния пример – производител на сладкарски изделия пуска на пазара вафла, която е кръстил „Шоко Тайм”. Вафлата се продава в синя непрозрачна опаковка с изписване на името с бели букви със специфичен шрифт. Производителят дава най-доброто от себе си. Купил е добра рецепта, използва качествени продукти, прави реклама, продукцията е винаги прясна и т.н.Заради качествата на продукта и оригиналната реклама вафлата се харесва от потребителите и бързо се налага на пазара. В този момент друг производител решава да „яхне“ наготово успеха на „Шоко Тайм”, без да носи никакъв риск и без да е направил инвестицията на първия производител. Недобросъвестният конкурент заимства визията на „Шоко Тайм” с разликата, че я предлага в синя полупрозрачна опаковка, но запазва изписването на името и специфичния шрифт. Качеството на вафлата обаче е значително по-ниско и съответно се предлага на по-добра цена.След като опитват вафлата с по-лошо качество, не знаейки, че това не е оригиналната „Шоко Тайм”, потребителите се разочароват и губят доверието си в продукта. За първия производител следва спад в продажбите и невъзможност да покрие разходите за инвестицията. Необходима е навременна негова реакция, а ключов момент е наличието на регистрирана търговска марка с името на продукта.За да избегне подобна нелоялна конкуренция, търговецът има възможност да регистрира търговската марка „вафла в синя непрозрачна опаковка с изписване на името ѝ с бели букви „Шоко Тайм”) с шрифт „Impact“, преди да започне да изразходва средства за закупуване на рецепта, производство, реклама и т.н. Така, когато продуктът бъде пуснат на пазара, той ще е спокоен, защото търговката марка ще му даде защита срещу всеки, който реши да произвежда вафла или друг сладкарски продукт с марка „Шоко Тайм”.Регистрираната търговска марка дава право на притежателя й да забрани на всички трети лица да се ползват от нея. Регистрацията дава защита и при опити да се заимства отличителна част от името или визията на марката или при използване на сходно изображение с цел заблуда на потребителите. Ако недобросъвестният конкурент не се съобрази с тези ограничения, собственикът на марката може да потърси защита по принудителен ред. ", "date": "2017.11.07", "title": "Търговските марки – част от формулата за успешен бизнес"}
{"url": "http://www.novinite.bg/articles/152419/Pojarat-kraj-Veliko-Tarnovo-e-ovladyan", "text": "Овладяха пожара край Велико Търново. Това заяви комисар Красимир Кръстев от областната противопожарна служба.Огънят пламна снощи в месокомбинат и изпепели 6 декара площ. Запалила се беше изолация от стиропор, а в последствие и смолата по покрива, предаде Нова телевизия.Пет часа продължи борбата, докато бъде локализиран пожарът. Фабриката е в безлюдно място и няма жилищни сгради в съседство.Няма опасност за населението. Когато огънят е избухнал, в сградата не е имало служители. \"Има хладилни инсталации, които са под налягане и са пълни с газ, с фреон, и има опасност от взрив. Но смея да твърдя, че всичко за нас мина по възможно най-благоприятния начин.  ", "date": "2017.11.07", "title": "Пожарът край Велико Търново е овладян"}
{"url": "http://www.novinite.bg/articles/152462/V-sryada-zapochvat-valeji", "text": "През нощта на места в низините отново ще има ниска облачност или мъгла. Над останалата част от страната ще има разкъсана облачност, над отделни райони намаляваща до незначителна. Минималните температури ще са между 3° и 8°. До обяд облачността навсякъде ще се увеличи и вплътни. От запад ще започнат валежи, които до полунощ ще обхванат и източните райони. Ще духа слаб, в източната половина на страната и Дунавската равнина, умерен вятър от изток-югоизток. Максималните температури ще са в широки граници – от 7°-10° в Западна до 14°-16° в Източна България. Атмосферното налягане е около средното за ноември и ще остане без съществена промяна.   Над планините ще е предимно облачно. Около обяд от запад ще завали дъжд, над 2000 м – сняг. Ще духа до силен, по високите и открити части временно бурен вятър от юг-югозапад. Максималната температура на височина 1200 метра ще е около 10°, на 2000 метра – около 4°.   Над Черноморието ще е предимно облачно. През деня ще е почти без валеж, но вечерта и през нощта срещу четвъртък слабо ще превали. Ще духа умерен източен вятър. Максималните температури ще са 13-14°, колкото тези на морската вода. Вълнението на морето ще е 2-3 бала.", "date": "2017.11.07", "title": "В сряда започват валежи"}
{"url": "http://www.novinite.bg/articles/152447/Predlojeniya-za-Kulturen-kalendar2018", "text": "Предложения за включване и финансиране на различни събития в Културния календар на Община Плевен за 2018 год. ще се приемат само до 17 ноември т.г., обяви кметът Георг Спартански. \"Настоятелно напомням крайния срок за всички, които имат идеи, придружени със съответните мотиви, да се съобразят с него, защото са чести случаите след структурирането  на Календара и гласуването му от Общинския съвет тепърва да се депозират предложения, които не са обсъждани и одобрени от Постоянната комисия по култура и вероизповедания, респективно и от местния парламент, с искане за финансово обезпечаване, каквото не е предвидено\", подчерта кметът.", "date": "2017.11.07", "title": "Предложения за Културен календар'2018"}
{"url": "http://www.novinite.bg/articles/152422/Eksperti-shte-obsadyat-pravata-na-decata-postradali-ot-nasilie", "text": "Правата на децата, пострадали от  насилие - във фокуса на експерти.Омбудсманът Мая Манолова, фондация П.У.Л.С. и Националната мрежа за децата ще обсъдят днес последиците, които има сексуалното насилие върху развитието на децата и възможностите за превенция и промяна на законодателството в страната ни, информира Нова телевизия. ", "date": "2017.11.07", "title": "Експерти ще обсъдят правата на децата, пострадали от насилие"}
{"url": "http://www.novinite.bg/articles/152427/Srabski-mitnichari-otkriha-nelegalni-migranti-v-balgarski-tir", "text": "Сръбски митничари откриха четирима нелегални мигранти от Афганистан укрити в български ТИР, информира БГНЕС. Мигрантите са открити с помощта на скенер на граничния пункт с Хърватия \"Батровци\". От митническата администрация уточняват, че българският камион е превозвал алуминиеви профили.Няколко часа по-късно, на същия граничен пункт, митничарите са открили боен пистолет в калибър 9 мм. укрит под седалката на български шофьор, който е управлявал лек автомобил.Всички задържани са предадени на следствени органи и срещу тях се води разследване за нелегален трафик на хора и незаконно притежаване на огнестрелно оръжие.  ", "date": "2017.11.07", "title": "Сръбски митничари откриха нелегални мигранти в български тир"}
{"url": "http://www.novinite.bg/articles/152425/Eksperti-V-mesoto-na-pazara-u-nas-nyama-antibiotici", "text": "В месото на пазара у нас няма антибиотици. Това заяви в студиото на „Здравей, България” националният здравен експерт д-р Ангел Кунчев, информира Нова телевизия.Той коментира темата след доклад на Европейската агенция по лекарствата, в който се твърди, че българското месо е едно от най-замърсените с антибиотици в ЕС. Според доклада страната ни се нарежда на 8-мо място по употреба на медикаменти. А най-чисто е месото в Исландия и Норвегия.„Това, че са внесени и пуснати в продажба определено количество антибиотици, не значи, че те са в месото. Отговорно твърдя, че в крайния продукт – месото, антибиотици няма”, заяви д-р Кунчев.По думите му всяка година се взимат 500 проби. От тях най-много 1 проба да покаже антибиотици.Според д-р Диляна Попова, експерт в Асоциацията на месопреработвателните, на животните не се дават превантивно антибиотици, защото това е много скъпо.Когато животните са болни и се налага да се използват антибиотици, има карентен срок, през който животните се изчистват от тях. ", "date": "2017.11.07", "title": "Експерти: В месото на пазара у нас няма антибиотици"}
{"url": "http://www.novinite.bg/articles/152429/Poveche-zelenchuci-i-plodove-i-po-malko-sol-i-zahar-v-detskite-gradini", "text": "Повече зеленчуци и плодове и по-малко сол, захар и брашно ще има в храните в детските градини. Това заяви в \"Денят започва\" проф. Стефка Петрова от Националния център по обществено здраве и анализи. Очаква се новият сборник с рецепти за хранене в детските градини да бъде одобрен в началото на 2018 година, информира БНТ.Проф.Стефка Николова, Национален център по обществено здраве и анализи: В основата на новия сборник с рецепти в детските градини е българският модел на хранене. Традиционните български храни са застъпени с разнообразни рецепти. Не ние трябва да се съобразяваме с тези 2,50 лв на дете, а държавата , за да има качествени храни като сезонни плодове, защото това определя храненето на децата. Важно е сега да се научат да се хранят здравословно.\r\nОтносно включването на модерни храни, които са по-скъпи, като като чия, киноа и авокадо, тя уточни, че това не са продукти, които ще бъдат ежедневно в менюто на децата, а са включени за разнообразие. Проф. Николова каза, че ще се опитат много сладките храни и добавени захари да не се слагат в храната.\r\nПроф.Стефка Николова, Национален център по обществено здраве и анализи: Препоръчваме обезсолено сирене. В обикновеното има 3,5 до 4 гр. сол, което е страшно много за децата. Имаме подход за намаляване на солта и добавените захари и намаляване на брашната. Искаме децата да опитат всичко и да имат подход.\r\nПроф. Николова заяви още, че се надява и на съдействие от регионалните здравни инспекции, които имат отговорността да контролират.\r\nЯна Алексиева, детски психолог и изпълнителен директор, Асоциация \"Родители\": За нас не е толкова съществен сборникът, а как се изпълнява, как се прави едно детско меню, кой го прави, как се прави. Важно е как ще научим и родители, и деца да спазват хранителен режим. Детската градина е добър подход да научим децата, че ябълката е полезна и без да е подсладена.\r\nАлексиева заяви още, че не вижда проблем в суперхраните като авокадо и чия.\r\n", "date": "2017.11.07", "title": "Повече зеленчуци и плодове и по-малко сол и захар в детските градини"}
{"url": "http://www.novinite.bg/articles/152452/Tragvat-na-lov-za-bezdomni-kucheta-v-Haskovo", "text": "Поредна акция за улавяне на бездомни кучета започва от днес в Хасково. Тя отново ще се проведе от \" Ветеринарни практики\" с които общината има договор.  Екипът от ветеринари ще работи до петък включително.  Кучата се улавят, кастрират, обезпаразитяват и маркират. Уловените животни ще бъдат обработвани в мобилна лаборатория  базирана в бившата ОСМА. След обгрижването на четериногите те ще бъдат върнати на местата където са заловени.До сега бяха проведени три акции, при които бяха обработени над 150 бездомни кучета.  ", "date": "2017.11.07", "title": "Тръгват на лов за бездомни кучета в Хасково"}
{"url": "http://www.novinite.bg/articles/152454/Spirat-vodata-v-chasti-na-stolicata-na-8-noemvri", "text": "На 8 ноември 2017 г. (сряда), във връзка с подмяна на спирателни кранове на ул. „Цар Симеон\", жк. „Илинден“ се налага спиране на водоподаването от 10:00  до 18:00 часа на клиентите на „Софийска вода”, живеещи в района на: ул. „Цар Симеон“ от ул. „Хайдут Сидер“ до ул. „Вита“; ул. „Чавдарица“ от ул. „Цар Иван Александър“ до ул. „Цар Симеон“; ул. „Цар Симеон“ от  ул.„Насте Стоянов“ до бул. „Константин Величков“ и карето между ул. „Качаник“, ул. „Цар Иван Александър“, ул. „Преображенско въстание“ и ул. „Цар Симеон“, бл. 324 и бл. 325.   При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Цар Симеон“ на ъгъла с ул. „Вита“.   На 8 ноември 2017 г. (сряда), във връзка с подмяна на спирателен кран на ул. „Пчела\", жк. „Красно село“  се налага спиране на водоподаването от 10:00  до 18:00 часа на клиентите на „Софийска вода”, живеещи в района на: ул. „Пчела“ от №1 до №9.   При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Пчела“№7. На 8 ноември 2017 г. (сряда), във връзка с пресвързване на довеждащ водопровод захранващ резервоар „Мърчаево“, се налага спиране  водоподаването от 10:00  до 22:00 часа на клиентите на „Софийска вода”, живеещи в района на: С. Мърчаево.   При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: на площада до кметството.   На 8 ноември 2017 г. (сряда), във връзка с реконструкция на уличен водопровод на ул. „Стефан Стамболов\", кв. „Изгрев“ гр. Банкя се налага спиране на водоподаването от 10:00  до 17:00 часа на клиентите на „Софийска вода”, живеещи в района на: ул. „Иванянско шосе“ от ул. „София“ до ул. „Стефан Стамболов“; ул. „Стефан Стамболов“ от ж.п. прелеза до Завод за минерална вода Банкя, местност „Бели брег“.   При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Слънчев бряг“ на ъгъла с ул. „Рудозем“.   На 8 ноември 2017 г. (сряда), във връзка с реконструкция на уличен водопровод на ул. „Крум Стоянов\", жк. „Света троица“ се налага спиране на водоподаването от 9:00  до 21:00 часа на клиентите на „Софийска вода”, живеещи в района на: бл.361 , ул. „Крум Стоянов“ №3 -„Топливо“.   При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: до бл. 361 На 8 ноември 2017 г. (сряда), във връзка с монтаж и подмяна на спирателни кранове на ул. „Циклама\", кв. „Казичене“ се налага спиране на водоподаването от 9:30  до 18:30 часа на клиентите на „Софийска вода”, живеещи в района на: махала „Видните“, индустриална зона „Казичене – Запад“, ул. „Васил Левски“ №1.   С понижено налягане ще бъдат : с. Кривина, с. Казичене, с. Долни Богров. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Люба Белева“ ъгъла с ул. „Горна кория“ – махала „Видните“.   На 8 ноември 2017 г. (сряда), във връзка с изпълнение на строително-монтажни работи на ул. „Димитър Тошков\", с. Локорско се налага спиране на водоподаването от 9:30  до 20:00 часа на клиентите на „Софийска вода”, живеещи в района на: ул. „Димитър Тошков“ от ул. „Богдан Манолов“ до №42; ул. „Благой Гердин“ от ул. „Димитър Тошков“ до ул. „Евлоги Тодоров“ и ул. „Костадин Трайков“.   При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Димитър Тошков“ на ъгъла с ул. „Благой Гердин“.   На 8 ноември 2017 г. (сряда), във връзка с подмяна на сградно водопроводно отклонение на ул. „Реката“ , с. Чепинци  се налага спиране на водоподаването от 10:00  до 14:00 часа на клиентите на „Софийска вода”, живеещи в района на: ул. „Детелина“, ул. „Искър“, ул. „Орфей“.   При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес:  ул. „Реката“ ъгъла с ул. „Орфей“.   Ремонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.   Засегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.   “Софийска вода” АД предварително се извинява на своите клиенти за причинените временни неудобства!   Интернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2017.11.07", "title": "Спират водата в части на столицата на 8 ноември"}
{"url": "http://www.novinite.bg/articles/152471/Energijni-kompanii-prizovaha-ES-za-po-strogi-klimatichni-merki", "text": "Големи енергийни компании призовават Европейския съюз да предприеме по-сериозни действия в борбата срещу климатичните промени, пише Financial Times. Te са изготвили обща декларация, в която критикуват съюза за \"липса на амбиция за справяне с проблема и забавяне на ръста на възобновяема енергия\". Общият призив е подписан от енергийни гиганти от Европа като испанската Iberdrola, италианската Enel и британската SSE. Писмото е подкрепено и от датската Orsted, германската EnBW и португалската EDP.ИсканиятаЕнергийните компании настояват европейските власти да предприемат мерки, така че до 2030 г. зелената енергия да представлява 35% от общата на континента. Според европейските групи целта е да се утвърди водещото място на Европа по възобновяема енергия, както и да се даде пример на останалите страни за позитивния ефект от подобна политика.Представители на дружествата твърдят, че е необходимо въглищата да се заменят със слънчева и вятърна енергия. Някои от компаниите в бранша предпочитат този вариант поради финансови причини, тъй като разходите за възобновяеми източници продължават да намаляват.Недостатъчна подкрепаОт друга страна, депутатите от Европейския парламент не получават достатъчна подкрепа, за да изпълнят исканията на компаниите от Западна Европа, като срещат съпротива от големите играчи в бранша от Централна Европа. В централноевропейския регион въглищните електроцентрали са повече от тези в другите части на Стария континент и производството е високо.Президентът на Iberdrola Игнасио Галан коментира, че \"прозрачна и предвидима политика на ЕС\" ще окаже влияние за увеличение на инвестициите в зелена енергия.Дейв Джоунс, анализатор в Sandbag, е на мнение, че трудно би могло да се стигне до консенсус за разрешаване на проблема, тъй като енергийните компании от Източна и Западна Европа не дават индикации, че ще се откажат от въгледобива. Джоунс смята, че западноевропейските компании разпознават изкопаемото гориво като резервен вариант, към който биха се придържали, преди да се осъществи промяната в индустрията изцяло.Конференцията за климатичните промениПритесненията на компаниите от енергийния сектор се появиха точно преди началото на конференцията за климатичните промени на ООН - COP 23, която започна в понеделник в Бон. Преговорите ще продължат 2 седмици. Преди дни в Бон се проведе масова демонстрация против въгледобива и замърсяването на околната среда. Протестиращите изразиха недоволство, че 23-ата годишна конференция за климатичните промени се провежда на 50 км от мината в Кьолн, която отделя най-високите нива на въглероден диоксид в Европа.Ебърхард Брандес от WWF заяви на протеста, че светът се отказва от въглищата и Германия трябва да следва тази тенденция. Той увери, че този избор е твърде важен за страната, тъй като тя трябва да бъде пример и за останалите държави в борбата с климатичните промени. Германия е на първо място по брой на електроцентрали в Европа - цели 77.", "date": "2017.11.07", "title": "Енергийни компании призоваха ЕС за по-строги климатични мерки"}
{"url": "http://www.novinite.bg/articles/152436/Dete-pochina-sled-pojar-v-Dupnica", "text": "5-годишно момченце почина в „Пирогов” тази нощ от тежки изгаряния, получени при пожар в Дупница, предаде БГНЕС.Огънят избухнал в къща в дупнишкия ромски квартал „Гиздова махала”. Детето било оставено без надзор в дома, в който горяла печка на твърдо гориво.Детето е получило тежки изгаряния по цялото тяло. Транспортирано е за Клиниката по изгаряния на „Пирогов\", но по-късно е починало, съобщиха от полицията в Кюстендил.На място снощи и тази сутрин са извършени процесуално-следствени действия, уведомена е и прокуратурата. ", "date": "2017.11.07", "title": "Дете почина след пожар в Дупница"}
{"url": "http://www.novinite.bg/articles/152489/Fandakova-Za-da-e-po-chist-vazduhat-tryabva-da-promenim-navicite-si", "text": "\"За да е по-чист въздухът трябва да променим навиците си. Разработихме система за управление на трафика. Инвестираме в метрото, в градския транспорт и се надяваме все повече хора да използват алтернативен начин за придвижване\", посочи кметът на Столична община Йорданка Фандъкова. Тя уточни, че на 22 ноември Столична община ще представи мерките и изпълнението на новата програма за чистота на въздуха, както и, че общината търси баланса и разчита на гражданите на София и на факта, че всички сме загрижени за чистота на въздуха.От друга страна тя коментира, че вече е финализирана процедурата за закупуване на 7 газоанализатора, които общината ще предостави на „Пътна полиция“. \"Такава уговорка имахме с „Пътна полиция“, тъй като те нямаха възможност да закупят сами тези съоръжения. Ще им предоставим тази техника\", уточни Фандъкова и допълни, че очаква това да се случи до края на ноември. \"Виждаме, че всъщност проблемът е с идването на зимата, с отоплението на твърдо битово гориво. Това е другият основен замърсител. Затова заедно с МОСВ работим и се надявам министерството също да придвижи идеите за по-високи стандарти за горивата и източниците\", апелира кметът на Столична община.\r\n\r\n\r\n", "date": "2017.11.07", "title": "Фандъкова: За да е по-чист въздухът трябва да променим навиците си"}
{"url": "http://www.novinite.bg/articles/152420/Kabinetat-shte-otpusne-sredstva-za-shtetite-ot-navodneniyata-v-Burgasko", "text": "Пари срещу бедствия! Очаква се на днешното си заседание министрите да одобрят допълнителни разходи от резерва на бюджета, с които да покрият щетите от бедствия и аварии. Сред тях са и пораженията след наводненията в Бургаско, предаде Нова телевизия.Как се е справила властта с реформата на администрацията ще отчете вицепремиерът Томислав Дончев пред колегите си.Министрите ще приемат още доклад за парите в хазната за първите 9 месеца на годината. Според данните на финансовото министерство, в бюджета има излишък от над 2 милиарда лева.На днешното си заседание кабинетът Борисов 3 ще придвижи към парламента за ратифициране и договора за добросъседство с Македония, който беше подписан със западната ни съседка в началото на август. ", "date": "2017.11.07", "title": "Кабинетът ще отпусне средства за щетите от наводненията в Бургаско"}
{"url": "http://www.novinite.bg/articles/152421/Rosen-Plevneliev-e-prizovan-kato-svidetel-po-deloto-za-iztrebitelite", "text": "Президентът Росен Плевнелиев е призован като свидетел по делото срещу бившия министър на отбраната Николай Ненчев.Ненчев е подсъдим за това, че не е изпълнил договор с руска компания за ремонта на изтребителите, информира Нова телевизия.Явяването на Плевнелиев е поискано от прокуратурата, но адвокатите на Ненчев също държат на неговия разпит.На 4 юли тази години като свидетел по делото в съдебна зала вече се яви настоящият държавен глава Румен Радев. ", "date": "2017.11.07", "title": "Росен Плевнелиев е призован като свидетел по делото за изтребителите"}
{"url": "http://www.novinite.bg/articles/152426/Koj-tryabva-da-sedne-v-stola-na-zdravniya-ministar", "text": "Кирил Ананиев – зам.-финансов министър, участвал в правителствата на Костов, Сакскобургготски и Станишев най-вероятно ще е новият здравен министър, преададе Нова телевизия.Преди дни стана ясно, че премиерът е избрал наследника за поста на Николай Петров, а вчера изборът му е бил обсъден и одобрен на съвет на управляващата коалиция.Все още никой официално не казва кой ще седне на горещия стол. Сигурно е само едно – новият здравен министър няма да бъде лекар.„Министърът на здравеопазването трябва да разбира от здравната система, а тя е сложна. Ние са намираме в сложен момент – Наредба №5 падна, Наредба №10 не е приета. Очаква ни Рамков договор”, коментира в студиото на „Здравей, България” проф. Милан Миланов. ", "date": "2017.11.07", "title": "Кой трябва да седне в стола на здравния министър?"}
{"url": "http://www.novinite.bg/articles/152460/ShENGEN-Shte-vavejdat-danni-na-migranti-koito-podlejat-na-vrashtane", "text": "Комисията по правосъдие и вътрешен ред на Европарламента одобри промени в Шенгенската информационна система.Те трябва да подобрят обмяната на информация между националните съдебни и полицейски власти, като се прави по-ефективно използването на пръстови отпечатъци и снимки, предаде Нова телевизия.Държавите-членки на ЕС ще трябва да въвеждат данни за задържане и разпитване на лица, свързани с потенциална терористична дейност в общата система.Ще има информация и за лицата, които подлежат на връщане в трети държави и които пребивават на територията на Европейския съюз.  ", "date": "2017.11.07", "title": "ШЕНГЕН: Ще въвеждат данни на мигранти, които подлежат на връщане"}
{"url": "http://www.novinite.bg/articles/152482/Ochakvat-se-izvestni-ogranicheniya-za-stolichani-zaradi-predsedatelstvoto", "text": "Министърът на вътрешните работи Валентин Радев каза пред журналисти в Министерския съвет, че хората трябва да свикнат, че ще има ограничения, свързани с предстоящото председателство на Съвета на ЕС, които обаче няма да са много големи. Той уточни, че тези ограничения основно ще са около НДК, хотел \"Маринела\" и по трасето, включително около София Тех Парк. Тестването на част от системите за сигурност е започнало като за един от компонентите ѝ се очаква това да остане за януари, предаде БНТ.\r\nПравим всичко възможно системите за сигурност за председателството да работят преди Нова година, защото ни трябва поне месец да ги тестваме. Това заяви вътрешният министър Валентин Радев пред журналисти, съобщи БГНЕС.\r\nПрипомняме, че именно в НДК ще се провеждат всички мероприятия, срещи и заседания по време на Българското председателство на Съвета на ЕС през 2018 година.\r\nВ рамките на 6-те месеца българско председателство в София се очаква да пристигнат 20 хиляди висши европейски чиновници, държавни глави и министри.\r\n", "date": "2017.11.07", "title": "Очакват се известни ограничения за столичани заради председателството"}
{"url": "http://www.novinite.bg/articles/152487/17-mln-lv-razdade-Ministerski-savet-na-dneshnoto-si-zasedanie", "text": "17 185 844 лв. за различни дейности и инициативи раздаде Министерски съвет на днешното си заседание. Правителството одобри допълнителни разходи в общ размер 13 484 783 лв. за изпълнение на дейности по предотвратяване, овладяване и преодоляване на последиците от бедствия. Средствата ще покрият извършени непредвидени разходи от администрациите за преодоляване на щетите от активизирали се свлачища, големи пожари, наводнения, бури, градушки, снегонавявания, срутвания, както и за неутрализиране на боеприпаси, открити извън полигоните на Българската армия, предаде БНТ.112 050 лв. отпуска правителството за изплащане на стипендии на възпитаници на общински и на държавните спортни училища. Средствата се осигуряват по Програмата на мерките за закрила на деца с изявени дарби и са предвидени в централния бюджет за насърчаване на таланти с високи спортни постижения.\r\nДруги 25 360 лв. бяха одобрени като допълнителен разход по бюджета на Министерството на културата.\r\nПравителството одобри и допълнителни разходи в размер на 3 млн. лв. по бюджета на Министерството на външните работи. Средствата са необходими за покриване на недостига при изплащане на командировъчните средства на служителите в задграничните представителства на България. Целта е да се обезпечи нормалното функциониране на дипломатическата служба в областта на управление на задграничните представителства и подкрепата за българските граждани в чужбина.\r\nМинистерският съвет одобри и проект на Споразумение с Детския фонд на Организацията на обединените нации (УНИЦЕФ), с което се финансира инициативата „Образованието не може да чака“. Дарението е в размер на 100 000 евро и е предназначено за осигуряване на българския принос към Глобалния фонд за образование в извънредни ситуации, чийто депозитар и администратор е УНИЦЕФ.\r\nПравителството одобри и проект на споразумение между българското Министерство на външните работи и УНИЦЕФ – Армения, за предоставяне на доброволна целева вноска в размер на 174 000 щатски долара за осъществяване на проект „Реформата в областта на детските грижи в Армения: уроците на българския опит“. За Армения, където има около 3500 деца в институции, опитът на България и предаването на добри практики са полезни при провеждането на предвидените реформи.\r\nМинистерският съвет одобри и отпускането на 70 000 лева за закупуването на специализирано превозно средство за всички уязвими групи в община Струмица, Република Македония.\r\nБезвъзмездната финансова помощ е в рамките на проект за социално включване на уязвими групи в община Струмица и създаването на условия за пълноценното участие на хората с увреждания в икономическия, социалния и културния живот и упражняване на основните права, без дискриминация по признак на увреждане.\r\n", "date": "2017.11.07", "title": "17 млн. лв. раздаде Министерски съвет на днешното си заседание"}
{"url": "http://www.novinite.bg/articles/152463/Avtobusi-smenyat-troleite-ot-utre-vav-Vraca", "text": "На 8 ноември – вместо тролеи във Враца ще се движат автобуси, това съобщи днес кметът на града Калин Каменов. Причината е ремонтът на булевард “Мито Орозов”. До края на седмицата се очаква там да бъде положен основният пласт от асфалт. През следващата седмица ще бъде затворен участъкът между кръстовището на булеард “Мито Орозов” до подлеза при булевард “Мито Орозов” - отсечката, която беше направена тази година от АПИ - връзката с булевард “В. Кънчов”. Този участък също ще се преасфалтира цялостно", "date": "2017.11.07", "title": "Автобуси сменят тролеите от утре във Враца"}
{"url": "http://www.novinite.bg/articles/152466/S-800-mln-leva-rehabilitirat-jp-liniyata-Plovdiv-Burgas", "text": "Правителството даде съгласието си Управляващият орган на Оперативна програма „Транспорт и транспортна инфраструктура“ 2014-2020 г. да подпише договор с Национална компания „Железопътна инфраструктура“ за рехабилитация на жп линията Пловдив – Бургас, фаза 2, преди решението за неговото одобрение от Европейската комисия.Проектът се финансира от ОП „Транспорт и транспортна инфраструктура“, като общата му стойност е малко над 800 млн. лева, а отпуснатите европейски средства са приблизително 500 млн. лева.С правителственото решение става възможно стартирането на дейностите по изграждане и рехабилитация на няколко железопътни отсечки между Пловдив и Бургас до окончателното одобрение на проекта от Европейската комисия.Целта на проекта е повишаване на безопасността на жп транспорта и скоростта за движение на влаковете до 160 км/ч, с което ще се намали времето за пътуване с влак от Пловдив до Бургас с 40 минути.", "date": "2017.11.07", "title": "С 800 млн. лева рехабилитират жп линията Пловдив-Бургас"}
{"url": "http://www.novinite.bg/articles/152499/Vlakovete-mejdu-Plovdiv-i-Burgas-stavat-po-barzi", "text": "Времето за пътуване с влак от Пловдив до Бургас ще се намали с 40 минути. Това е една от целите на проекта за рехабилитация на жп линията. Днес правителството даде съгласието си Управляващият орган на Оперативна програма „Транспорт и транспортна инфраструктура“ 2014-2020 г. да подпише договор с Национална компания „Железопътна инфраструктура“ Проектът се финансира от ОП „Транспорт и транспортна инфраструктура“, като общата му стойност е малко над 800 млн. лева, а отпуснатите европейски средства са приблизително 500 млн. лева. С правителственото решение става възможно стартирането на дейностите по изграждане и рехабилитация на няколко железопътни отсечки между Пловдив и Бургас до окончателното одобрение на проекта от Европейската комисия. Целта е повишаване на безопасността на жп транспорта и скоростта за движение на влаковете до 160 км/ч.", "date": "2017.11.07", "title": "Влаковете между Пловдив и Бургас стават по-бързи"}
{"url": "http://www.novinite.bg/articles/152468/Shte-zadaljavat-stolichani-da-karat-koli-po-evropejski-ekostandart", "text": "Драстична промяна предстои в обозримото бъдеще за шофьорите в столицата, особено за тези, които карат по-стари модели автомобили. Причината - ще се наложи колите в София да отговарят по екостандарт на тези в други европейски столици като Рим, Париж, Амстердам, Мадрид, Копенхаген, Виена, Брюксел и Хелзинки. Това се предполага, след като кметът на София Йорданка Фандъкова подписа общо писмо с кметовете на тези градове, с настояване в ЕС да се въведат единни по-строги мерки за намаляване замърсяването на въздуха от транспорт.Писмото е изпратено до ЕК и Съвета на ЕС, който след по-малко от два месеца ще мине под председателството на България. Точно затова се предполага, че България ще стане координатор на тази инициатива, пише в. \"Сега\".Кметовете настояват за четири мерки. Първата е до края на 2017 г. да бъдат въведени задължителни автомобилни тестове на европейско и национално ниво, както и строг надзор от организациите, които ги контролират. Втората мярка предвижда да се изработят общи стандарти за допустимите емисии на въглероден двуокис с хоризонт 2025 г. и 2030 г., като целта е постепенно намаляване на емисиите от конвенционални превозни средства и широко въвеждане на превозни средства с нулеви емисии, в т.ч. от автомобилите.Трябва да се допълнят съществуващите регулации за въглеродни емисии от автомобили със задължителни цели за продажба на превозни средства с нулеви емисии, като се осигури европейски пазар за нулеви емисии. Също така ще се предложи нов ограничителен норматив Евро 7 за автомобилните газове, който да е технологично неутрален и да позволява на градовете в Европа да отговорят на указанията за качество на въздуха на Световната здравна организация.Според последни данни, огласени в средата на октомври от Европейската асоциация на вносителите на автомобили за възрастта на масовите коли в ЕС през 2016 г., българите карат най-старите коли в Европа. Средната възраст на автомобилите в ЕС като цяло е 10.7 години, а при нас - над 20 години.", "date": "2017.11.07", "title": "Ще задължават столичани да карат коли по европейски екостандарт"}
{"url": "http://www.novinite.bg/articles/152493/Manolova-nastoyava-EVN-da-oprostyat-smetkite-za-tok-8203za-postradalite-v-Burgasko", "text": "Омбудсманът Мая Манолова настоява ЕВН да опростят сметките за ток за ноември на пострадалите семейства от наводненията в Бургаско, предаде БНТ.\r\nОбщественият посредник посети Камено, където се срещна с пострадалите от наводненията хора. Те споделиха, че отказват да използват изсушителната техника, която БЧК предостави, заради високите сметки за ток, които ще платят следващия месец. От сутринта общественият посредник Мая Манолова е в преговори с електродружеството да обезщети пострадалите семейства, като им опрости сметките за ток.\r\nМая Манолова, омбудсман: \"И призовавам и през медиите това енергоснабдително дружество да прояви солидарност и да опрости сметките за месец ноември на хората, които ще ползват такава техника, за да могат да си изсушат къщите. Това е най-малкото, което ЕВН може да направи за хората, които всеки месец плащат и формират огромни огромни печалби на това дружество. Очаква без повече пазарлъци да проявят своята солидарност, защото това е първата стъпка. Първо трябва да се изсушат помещенията.\"\r\n ", "date": "2017.11.07", "title": "Манолова настоява ЕВН да опростят сметките за ток &#8203;за пострадалите в Бургаско"}
{"url": "http://www.novinite.bg/articles/152484/Cvetan-Simeonov-SETA-e-dobra-vazmojnost-za-balgarskiya-biznes", "text": "Икономическото и търговско споразумение СЕТА между ЕС и Канада дава възможности за износ и инвестиции на българския бизнес. Това коментираха посланици и представители на големи асоциации по време на българско-канадски бизнес форум. София е домакин на събитието. Бизнес форумът „Защо Канада?“ е под егидата на Канадското посолство в Букурещ, акредитирано за България, и има за цел да предостави информация за търговските взаимоотношения между България и Канада, бизнес климата, административната и данъчна система, възможностите за българските фирми на канадския пазар и конкретни условия за износ на стоки и услуги към Канада. Икономическото и търговско споразумение на ЕС с Канада (СЕТА) е добра възможност за българския бизнес, отбеляза в началото на форума председателят на Българската търговско-промишлена палата Цветан Симеонов. \"БТПП е поддръжник на разширяването на възможностите за българския бизнес, а споразумението с Канада е доста голяма стъпка в тази посока. Затова ние го приветствахме през целия период на обсъждане и се включвахме в полза на неговото реализиране\", каза той. Посланикът на Канада у нас Кевин Хамилтън отбеляза, че страната ни играе ключова роля на Балканите, а освен това икономиката ни се развива динамично.„България е център на региона и е добро място за инвестиции. А инвестициите ще бъдат много по-лесни след Икономическото и търговско споразумение на ЕС с Канада (СЕТА). И сега ще ви дам конкретни примери за това. Споразумението ще даде нови възможности за българските фермери и земеделските производители, защото така пазарите в Канада ще бъдат отворени за българските производители“, каза дипломатът.  Заместник-министърът на външните работи Георг Георгиев отбеляза, че споразумението между ЕС и Канада отваря много нови врати за българския бизнес. СЕТА и споразумението за стратегическо партньорство създават нова, по-добра стратегическа и икономическа работа за задълбочаване на сътрудничеството между Брюксел и Отава, като в същото време разкриват много нови възможности за отделните държави членки, отбеляза той.Заместник-министър Георгиев припомни, че Канада е важен партньор и приятел за страната ни.", "date": "2017.11.07", "title": "Цветан Симеонов: СЕТА е добра възможност за българския бизнес"}
{"url": "http://www.novinite.bg/articles/152474/Polovin-milion-balgari-tragvat-na-pat-za-Koleda", "text": "Половин милион българи тръгват на път за Коледа и Нова Година. Най-много хора ще пътуват за дните около Нова година, съобщава bTV.Три дни в България средно струват около 300 лева на човек. Ако пътуването е в чужбина, сумата скача близо два пъти.Oчакванията са около 120 хил. българи да посрещнат Нова Година извън страната.Централна Европа и съседните ни държави Сърбия, Македония и Гърция са сред популярните дестинации. Екзотичните пътувания са по-скоро изключение.Очакванията са, освен зимните курорти, и спа хотелите да са пълни. Две нощувки с празнична вечеря в един от спа комплексите излизат до 370 лв.Организацията \"Активни потребители\" получава много сигнали за студени хотели, които отварят само за празниците.„Оказва се, че хората отиват на място и хотелът започва да се затопля чак на третия – четвъртия ден. Няма да загубят толкова много, ако включат отоплението няколко дни по-рано”, коментира Богомил Николов от „Активни потребители”.В този случай обезщетения за потребителите няма, но за хотела остава лошата реклама. Още по-неприятна е отмяната на пътуването или на полета. Затова е нужна застраховкаТрябва да внимаваме обаче какъв риск покрива застраховката, предупреждават от „Активни потребители”.Ако е включена само опцията сам да се откажеш от пътуването, при отмяна на полета парите за нощувки отново се губят. Ако се стигне до отмяна на полет, правото на обезщетение е между 250 и 600 евро в зависимост от разстоянието.", "date": "2017.11.07", "title": "Половин милион българи тръгват на път за Коледа"}
{"url": "http://www.novinite.bg/articles/152430/Jilishtata-u-nas-vse-po-prazni-no-vse-po-skapi", "text": "Оказва се, близо 1 млн. от жилищата са необитаеми, но същевременно 1 млн. души живеят в пренаселени имоти и имат нужда от жилище. Това разминаване установи доклад на Световната банка, поръчан от Министерството на регионалното развитие и благоустройството, информира БНТ.\r\nСпоред доклада, ният пазар в България е доста небалансиран. Призрачните домове са около 1 200 000. В София, това са 24% от жилищния фонд. В Софийска област достигат до 48%, в другите два големи области Пловдив и Варна процентът остава около 30.\r\nПразни остават 43% от жилищата в селските райони, 25% от тези в градските райони или средно 30% от жилищата у нас. Обезлюдяването на жилища се увеличава, почти наравно със строителството на нови жилища.Броят на жилищата \"в излишък\" нараства от 677 000 през 2010 г. до 926 000 през 2014 г.\r\n\r\n\r\n\r\n\r\n", "date": "2017.11.07", "title": "Жилищата у нас - все по-празни, но все по-скъпи"}
{"url": "http://www.novinite.bg/articles/152465/Stroyat-se-vse-poveche-kashti-i-vse-po-malki-kooperacii", "text": "В България се строят все повече къщи и вили и все по-малки кооперации, нови панелни блокове почти липсват, показват данните на националната статистика.Предварителната информация за третото тримесечие на 2017 г. сочи, че за периода новопостроените жилищни сгради с акт 16 са 506, а жилищата в тях - 2 018. Сградите са с 30 повече от второто тримесечие, но жилищата - с 361 по-малко, или с 15.2%.От тях със стоманобетонна конструкция са 75.5%, с тухлена - 20.7%, с друга - 2.6%, и с панелна - 1.2%.Най-голям е дялът на новопостроените къщи (72.5%), следвани от жилищните кооперации (15.4%). В сравнение с третото тримесечие на 2016 г. броят на новопостроените къщи, сгради от смесен тип и вили се увеличава, а на новопостроените жилищни кооперации намалява.Най-много жилищни сгради са въведени в експлоатация в областите Варна - 82 сгради с 606 жилища в тях, Пловдив - 74 сгради с 214 жилища, и Бургас - 68 сгради с 559 жилища.Най-много са двустайните нови жилища (44.7%), тристайните са 29.6%, а тези с шест и повече стаи - 2.8%.Общата полезна площ на всички новопостроени жилища е 170.3 хил. кв. м, или с 11.8% по-малко от същото тримесечие на 2016 г., а жилищната площ намалява с 14.2% до 104.1 хил. кв. метра. Същевременно средната полезна площ на едно новопостроено жилище се увеличава от 81.2 кв. м през третото тримесечие на 2016 г. на 84.4 кв. м през същото тримесечие на 2017 година.Най-голяма средна полезна площ на едно новопостроено жилище е регистрирана в областите Сливен - 152.4 кв. м, и Силистра - 124.7 кв. м, а най-малка - в областите Разград - 50.0 кв. м, и Шумен - 55.2 кв. метра.", "date": "2017.11.07", "title": "Строят се все повече къщи и все по-малки кооперации"}
{"url": "http://www.novinite.bg/articles/152473/Shefat-na-ohranata-na-AEC-Kozloduj-varnat-na-rabota-zaradi-procedurni-narusheniya", "text": "Флагрантни нарушения на законовата процедура за уволнение са причина за отмяната на уволнение на шефа на охраната в АЕЦ \"Козлодуй\" Пешко Караджов. На Караджов е било наложено дисциплинарно уволнение, без преди това да му бъде поискано обяснение, а това е абсолютно основание за отмяна на уволнението. В закона изрично е записано, че когато работодателят предварително не е изслушал работника или служителя или не е приел писмените му обяснения, съдът отменя дисциплинарното наказание, без да разглежда спора по същество. С тези нарушения на процедурата отмяната на наказанието е била предварително заложена от ръководството на АЕЦ.Караджов бе уволнен от изпълнителния директор на централата Иван Андреев след намесата на премиера Бойко Борисов и енергийния министър Теменужка Петкова като реакция на скандален клип в социалните мрежи. От клипа се вижда как в полицейското управление в Козлодуй Караджов заплашва и унижава полицай, защото той бил съставил акт на негов приятел за шофиране в нетрезво състояние. Видеото беше разпространено от Цецо Благоев, служител в управлението в Козлодуй, който по-късно е уволнен.Проблемът с уволнението на Караджов идва оттам, че той първо е получил наказание \"забележка\", което е наложено при спазване на процедурата с искане на обяснение. Месец и половина по-късно, след като случаят бе раздухан и скандалът стана огромен, изпълнителният директор Иван Андреев отменя заповедта за налагане на наказание забележка и му налага ново наказание с мотива, че са налице установени от него нови обстоятелства, без обаче да му поиска нови обяснения. Според съда работодателят няма право въобще да отменя сам наложено вече наказание, което е породило правните си последици, и да налага нова наказание за същото нарушение. Освен това, като е наложил ново наказание с твърдение за нови обстоятелства, е трябвало да изиска наново обяснения.Така поради процедурни нарушения скандално известният шеф на охраната ще се върне на работа въпреки ясните данни за оказван натиск и произвол върху служителите. За трите месеца оставане без работа – от юли до октомври ще получи и обезщетение от близо 16 000 лв., изчислено на база на месечната му началническа заплата от 5274,50 лв.Междувременно прокуратурата първоначално отказа да образува наказателно производство за поведението на Караджов, след което възобнови разследването, но засега без резултат.Уволнение с нарушение на процедурата е често срещан механизъм, при който сгафили държавни служители, които няма как да бъдат оставени на работа заради обществения ефект, след това тихомълком биват връщани, когато уволнението им бъде отменено от съда.", "date": "2017.11.07", "title": "Шефът на охраната на АЕЦ \"Козлодуй\" върнат на работа заради процедурни нарушения"}
{"url": "http://www.novinite.bg/articles/152470/Polsha-razsledva-gazovoto-sporazumenie-s-Rusiya", "text": "От септември насам прокуратурата във Варшава води разследване по подозрение в превишаване на правомощията и неизпълнение на служебните задължения при сключването през 2010 на споразумение между Полша и Русия за доставка на руски газ. Това съобщи Окръжната прокуратура на полската столица, предаде БГНЕС.По-рано полското издание Sieci публикува статия, в която се твърди, че през 2010 по време на обсъждането на условията на новия руско-полски договор за доставка на газ, тогавашният вицепремиер Валдемар Павлик е приел неизгодни за страната му условия. Освен това той е настоявал договорът да е със срок до 2037г.Говорителят на варшавската прокуратура Лукаш Лапчински заяви, че започнатото на 19 септември разследване се води за „превишаване на правомощията и неизпълнение на служебните задължения с цел получаване на материална изгода от чиновниците. Смята се, че подписаното споразумение е неизгодно за Полша и противоречащо на законите на ЕСи с него са нанесени вреди на полската държава. За такова провинение в полското Полша потребява годишно 15 млрд. куб. м. газ. Една трета от този обем тя добива самостоятелно на своята територия, а останалото внася. Главният й доставчик е руската „Газпром“ с дългосрочен договор за 10.2 млрд. куб. м. газ. През 2012 страните се договориха за намаляване на цената на газа с 10%, а през 2015 PGNiG внесе иск срещу „Газпром“ в Арбитражния съд в Стокхолм за понижаване на цената на газа. Според Варшава стойността на газа в действащото споразумение е завишена и не съответства на европейския енергиен пазар. Властите заявяват, че Полша иска да замени източника си на газ – Русия, през следващите пет години – до 2022, когато свършва срока на действие на дългосрочния договор с „Газпром“.", "date": "2017.11.07", "title": "Полша разследва газовото споразумение с Русия"}
{"url": "http://www.novinite.bg/articles/152467/Opredeleni-sa-novite-udrajki-po-zapori-na-pensii", "text": "Националният осигурителен институт - НОИ уведомява, че с промени в Гражданския процесуален кодекс (ГПК) са изменени критериите за определяне на размерите на удръжките по наложени запори върху доходи.В съответствие с това и във връзка с новите минимални размери на пенсиите от трудова дейност в сила от 1 октомври, са определени нови размери на удръжките по наложени запори върху пенсии, считано от 1 ноември.Съобразно новите критерии в ГПК удръжките се определят в зависимост от размера на получавания от пенсионера доход от пенсии и добавки, който се съотнася към минималната работна заплата за страната, както следва:При размер между минималната работна заплата и двукратния размер на минималната работна заплата - удържа се една трета част, ако лицето е без деца, и една четвърт част, ако е с деца, които издържа;При размер между двукратния размер на минималната работна заплата и четирикратния размер на минималната работна заплата - удържа се една втора част, ако лицето е без деца, и една трета част, ако е с деца, които издържа;При размер над четирикратния размер на минималната работна заплата - удържа се горницата над двукратния размер на минималната работна заплата, ако лицето е без деца, и горницата над два пъти и половина размера на минималната работна заплата, ако е с деца, които издържа.В досегашните текстове на ГПК удръжките се определяха на базата на фиксирани суми за получаваните доходи от пенсия.Пенсионерите, върху чиито пенсии е наложен запор, ще получат дължимите им пенсии и добавки за месец ноември с пощенски запис, след удържане на съответната сума по запора.", "date": "2017.11.07", "title": "Определени са новите удръжки по запори на пенсии"}
{"url": "http://www.novinite.bg/articles/152458/Lyuis-Hamiltan-i-Apple-byagali-ot-danaci", "text": "Нови разкрития от журналистическото разследване, наречено „Парадайз Пейпърс”.  Документите уличават компанията Apple и шампиона от Формула 1 Люис Хамилтън в избягване на данъци.Хамилтън не е платил налог от повече от 3 милиона паунда с ДДС върху частния си самолет. Адвокатите му обясниха, че това не отговаря на истината, а клиентът им не е направил нищо незаконно.В \"Парадайз Пейпърс\" се твърди още, че компанията Apple държи по-голямата част от активите си в Джърси, където данъците са по-ниски. Отговорът на Apple е, че че това не е намалило данъците на компанията и тя си остава най-големия данъкоплатец в света.  ", "date": "2017.11.07", "title": "Люис Хамилтън и Apple бягали от данъци"}
{"url": "http://www.novinite.bg/articles/152457/Ostra-nujda-ot-sezonni-rabotnici-v-zimnite-ni-kurorti", "text": "Две седмици преди началото на зимния сезон планинските курорти у нас изпитват остър недостиг на работна ръка. Търсят се близо 2000 души за сезонна работа в ски курорти у нас и в чужбина. Липсват най-вече сервитьори, готвачи и камериерки, информира БНТ.От Сдружението на хотелиерите и ресторантьорите в Чепеларе и Смолян се оплакват, че младите кадри напускат страната. Предпочитат да работят в зимните курорти в Австрия и Германия, където заплащането е между 1200 и 2000 евро на месец. Затова сега се търсят работници от вътрешността на страната.За да се справят с кризата с кадри, хотелиерите в зимните ни курорти са решили тази година да внасят сезонни работници от трети страни. Сдружението на туристическия бизнес апелира държавата да подготви реформа в образованието.Тази година в зимните ни курорти се очакват рекорден брой туристи. Прогнозата на министерството на туризма е ръстът да бъде с около 10%. Държавата очаква приходите от нощувки само от Пампорово да бъдат повече от 15 милиона лева. ", "date": "2017.11.07", "title": "Остра нужда от сезонни работници в зимните ни курорти"}
{"url": "http://www.novinite.bg/articles/152498/Zaporiraha-smetkite-na-Obshtina-Sliven", "text": "Запор на банковите сметки и служебните автомобили на Община Сливен е направен на днес.  Частен съдебен изпълнител спря финансовите потоци по сметки вследствие на финансова претенция от МОСВ в размер на 4,5 млн. лева, преаде ДАРИК. Министерството има претенции за извършването на първия воден цикъл на Сливен, който завърши с провал, след като парите за него бяха спрени от първото правителство на Бойко Борисов.От общината потвърдиха за блокираните сметки.", "date": "2017.11.07", "title": "Запорираха сметките на Община Сливен"}
{"url": "http://www.novinite.bg/articles/152475/Garciya-otpuska-120-mln-evro-za-malkiya-biznes-v-alternativniya-turizam", "text": "Малки и средни компании в туристическия сектор на Гърция ще могат да се възползват от държавна подкрепа по програма с обща стойност 120 млн. евро, съобщава Ana Mpa. Програмата ще бъде активирана в средата на декември.Средства ще бъдат насочени към алтернативни форми на туризъм, като например селски и споретн туризъм и други специфични области. Целта е да бъде създаден качествен продукт и услуга, както и създаване на нови работни места, посочват от Министерството на туризма в южната ни съседка.Според плановете компаниите в сектора ще могат да кандидатстват за субсидии в размер между 25 хил. и 400 хил. евро. Проектите, които са с по-висока стойност, ще трябва да търсят алтернативни начини за финансиране – собствени средства или заем. Проекти на стойност под 25 хил. евро пък няма да бъдат допускани, гласят още правилата на програмата.Според разчетите държавното участие в инвестиционните проекти ще бъде в размер до 45%, но той може да надхвърля и 50%, ако плановете предвиждат създаване на постоянни работни места. ", "date": "2017.11.07", "title": "Гърция отпуска 120 млн. евро за малкия бизнес в алтернативния туризъм"}
{"url": "http://www.novinite.bg/articles/152478/Ot-2013-g-vnosat-na-hrani-plavno-i-ustojchivo-raste-a-iznosat-pada", "text": "\r\nВъпреки че селското стопанство остана един от малкото отрасли в икономиката с положително търговско салдо, от 2013 година насам статистиката не отчита ръст на експорта, докато вносът плавно расте с всяка година. Това сочи анализът на аграрната търговия за 2016 г., подготвен от министерството на земеделието.\r\nПреди пет години страната ни е изнесла храни за над 4 милиарда евро (4 069 012 000 евро), но година по-късно през 2014-а този експорт пада на 3,6 млрд. евро. През 2015-а има лек ръст, достигайки 3,7 млрд. евро, но едва 2016 г. търговците се справят със спада. Тогава се отчита експорт от 4 036 993 000 евро, с което те се доближават до 2013-а, но без да надхвърлят тогавашните стойности.\r\nИ докато борбата за външните пазари е трудна и износът не бележи рязък ръст, то родният пазар упорито се налива с вносни храни и вносът върви нагоре с всяка изминала година. Ако през 2013 г. стойността на този импорт е бил 2,4 млрд. евро, то през 2015-а вече е 2,7 млрд. евро, надхвърляйки през миналата година 2,8 млрд. евро.\r\nТърговското салдо също застрашително променя нивата си. Преди пет години износът е превишавал вноса с над 1,5 млрд. евро, докато през миналата година тази разлика се стопява до 1,250 милиарда евро.\r\nОсновен партньор на България през последните години остава Европейският съюз, където се реализират близо 80 на сто от хранителните продукти. По предварителни данни, през 2016 г. аграрният стокообмен със страните от ЕС е в размер на 5,057 млрд. евро, което е с 498 млн. евро. или 10,9% над нивото от предходната година. Изпращанията от България нарастват с 16,3% на годишна база, а доставките от ЕС - с 4,9%. В резултат, положителното салдо в аграрната търговия с ЕС бележи двукратно увеличение спрямо 2015 г., достигайки 561 млн. евро.\r\nНай-активен е износът със съседните държави Гърция и Румъния. Интересното е, че българският износ за южната съседка превишава вноса на портокали и зехтин. През миналата година например страната ни е изнесла храни за над 564,7 млн. евро, а е внесла от Гърция стоки за 327,2 млн. евро.\r\nПоложително е салдото и с Румъния. Нашия износ надхвъря 459,8 млн. евро, а вносът е за 352,8 млн. евро.\r\nНе така изглежда търговията с Полша, защото през миналата година от там сме внесли храни за 235,1 млн. евро, а сме изнесли земеделска продукция едва за 89,4 млн. евро.\r\nОтрицателно е салдото ни и с Унгария, Холандия, Австрия, Словакия и др.\r\nПрез 2016 г. обменът на селскостопански стоки с Балканските страни (включително тези от ЕС и Турция) достига 2 366,2 млн. евро - с 4,2% повече спрямо предходната година, в резултат от нарастване както на българския износ, така и на вноса. Положителното търговско салдо за България в аграрната търговия с тези страни бележи ръст от 6,1% на годишна база, до 504 млн. евро.\r\nОсновни партньори в аграрната търговия на България сред балканските страни са съседните Гърция, Турция и Румъния, като и при трите износът от България надхвърля съществено вноса от съответната страна. Отрицателно търговско салдо е отчетено единствено при търговията със Сърбия.\r\nБългария продължава да изнася основно непреработени зърнени култури, на които се държи търговията ни зад граница.\r\nПрез миналата година този експорт е надхвърлил 2 милиарда евро, заемайки най-голям относителен дял от общия аграрен износ за годината – 49,7%. Най-голям е износът на житни растения (пшеница, ечемик, царевица), представляват 24,9% от общия аграрен износ, следван от този на маслодайните семена и плодове с 16,4%.\r\nФормираното търговско салдо при търговията с живи животни и продукти от животински произход през 2016 г. е отрицателно – внесените меса са с 230 млн. евро повече от изнесените.\r\nПрез 2016 г. износът на преработени продукти остава без съществена промяна на годишна база, възлизайки на 1 355,8 млн. евро, или 33,6% от общия селскостопански износ. Сред продуктовите групи, включени в този раздел, с най-голям относителен дял от общия селскостопански експорт е този с тютюн и обработени заместители на тютюна – 7,7%, следван от този на хранителни продукти, получени на базата на житни растения, брашна, скорбяла, нишесте или мляко – 5,3%, остатъци и отпадъци от хранителната промишленост; приготвени храни за животни – 4,7%, какао и продукти от какао – 3,9% и др.\r\n", "date": "2017.11.07", "title": "От 2013 г. вносът на храни плавно и устойчиво расте, а износът пада"}
{"url": "http://www.novinite.bg/articles/152472/Evrofinansirane-za-biznesa", "text": "Малките и средните предприятия, които получиха високи оценки в процедурата за енергийна ефективност от 2016 г., но за които не достигна финансиране, все пак ще имат възможност да вземат субсидия за проектите си. Това стана възможно, след като комитетът за наблюдение на програма \"Иновации и конкурентоспособност\" (ОПИК) реши да увеличи бюджета със 154.1 млн. лв., с което общата сума става почти двойно по-голяма. Причината за решението е, че бяха подадени огромен брой добри проекти, а първоначално предвидените 176 млн. лв. (90 млн. евро) на практика стигнаха едва за една четвърт от тях. Според решението на комитета за наблюдение сега допълнителните средства ще стигнат за субсидии за проекти със 77 точки оценка за микро- и малки предприятия и 76 точки за средните. Компаниите ще бъдат поканени да предоставят стандартните доказателства, че отговарят на изискванията за бенефициент.Общо 52 проекта на големи компании са предложени за финансиране по процедурата \"Повишаване на енергийната ефективност в големи предприятия\" по оперативна програма \"Иновации и конкурентоспособност\". Те ще получат безвъзмездна финансова помощ в размер на 96.5 млн. лв. Одобрените кандидати ще бъдат поканени да представят доказателства, че отговарят на изискванията за бенефициент, включително на правилата в условията за кандидатстване. В процедурата бяха подадени 161 проектни предложения. От тях 86 са включени в резервния списък, тъй като покриват критериите, но за тях не достига финансиране. Отхвърлени са 14 проекта, които не отговарят на административните или техническите критерииС влязло в сила изменение в Закона за управление на средствата от европейските структурни и инвестиционни фондове срокът по чл. 36, ал 2. е променен от 10-дневен на 30-дневен, съобщиха от управляващия орган. В тази връзка кандидатите, които са поканени да предоставят документи за сключването на административни договори по процедури \"Развитие на клъстери в България\" и \"Енергийна ефективност за малките и средните предприятия\" на оперативна програма \"Иновации и конкурентоспособност\", следва да считат, че срокът за представяне на доказателства, че отговарят на изискванията за бенефициент, се удължава от 10 на 30 дни, считано от датата на получаване на първоначалното уведомление.Патентното ведомство ще получи безвъзмездна финансова помощ в размер на 8.8 млн. лв. (4.5 млн. евро) по процедура за директно предоставяне по оперативна програма \"Иновации и конкурентоспособност\". Договорът за това беше подписан миналия месец. Проектът е наречен \"Развитие на модерна система за индустриална собственост чрез подкрепа за дейността на Патентно ведомство на Република България\" и трябва да приключи за три години.- Да се създадат предпоставки за активно социално включване на хората с увреждания.- Да се повиши степента на информираност на обществото за проблемите и възможностите на хората с увреждания.- Комплексни действия в посока улесняване достъпа до заетост на уязвими групи, както и предоставяне на възможности за връщането на пазара на труда на лицата, които полагат грижи за близките си с увреждания.- Подобряване на знанията и уменията на структурите на гражданското общество за реализиране на местните и националните политики в областта на подкрепата за хората с увреждания и техните семейства, както и постигане на ефективни партньорство и диалог с администрацията, социалните партньори и обществото. - 8 млн. лева чрез  на допустимите кандидатина заявената безвъзмездна финансова помощ – 100 000 лева,  - 391 166 лв. - организациите на хора с увреждания и организациите за хора с увреждания, признати за представителни на национално равнище в Националния съвет за интеграция на хората с увреждания с решение на Министерския съвет: Съюз на слепите в България, Национална асоциация на сляпо-глухите в България, Българска асоциация за лица с интелектуални затруднения, Национално сдружение на работодателите на хората с увреждания, Асоциация на родители на деца с епилепсия, Българска асоциация \"Диабет\", Съюз на военноинвалидите и военно пострадалите, Съюз на глухите в България, Асоциация на родители на деца с нарушено зрение, Съюз на инвалидите в България, Асоциация на родителите на деца с увреден слух, Националния съюз на трудово-производителните кооперации, Българска асоциация за невро-мускулни заболявания, Национален център за рехабилитация на слепи, Национална организация \"Малки български хора\", Център за психологически изследвания, Българска асоциация за рекреация, интеграция и спорт, Национален алианс за социална отговорност, Национална потребителна кооперация на слепите в България, сдружение \"Национална асоциация на хора с придобити увреждания\".- Извършване на изследвания, проучвания, анализи за потребностите на лицата и децата с увреждания и техните семейства в национален и регионален аспект- Подкрепа за дейността на центрове за лица и деца с увреждания- Насърчаване на инициативи за развитието на мрежа от иновативни социални услуги за хора с увреждания и за деца и семейства в риск- Подобряване достъпа до здравеопазване и промоция на здравето, включително чрез специализирани за различните увреждания и специфики събития и медийни кампании- Местни социални дейности за социално включване.за кандидатстване17:30 часа на  годинаКомитетът за наблюдение на Програмата за развитие на селските райони 2014 - 2020 г. одобри обхвата на дейностите, за които ще бъде обявен вторият прием на заявления за подпомагане по подмярка 7.2. \"Инвестиции в създаването, подобряването или разширяването на всички видове малка по мащаби инфраструктура\".Заради ограничения финансов ресурс по подмярката ще бъдат стартирани само дейности, свързани с реконструкция на уличната мрежа, образователна инфраструктура (училища и детски градини) и общински сгради, в които се предоставят обществени услуги, с цел подобряване на тяхната енергийна ефективност. Допускат се и дейности за обновяване на обществени зелени площи – паркове, градини, както и изграждане на малка по размер спортна инфраструктура.Фонд \"Земеделие\" преведе над 43.5 млн. лева по мярка \"Преструктуриране и конверсия на лозя\" от Националната програма за подпомагане на лозаро–винарския сектор за периода 2014 – 2018 година. Платените субсидии покриват 75% от направените разходи по 221 проекта на лозари, поели ангажимент да разширят стопанствата си през финансовата 2017 г.Бюджетът по мярката за тази финансова година е над 50.254 млн. лева, което означава 86.70% усвояемост, съобщават от фонда. Мярката подпомага дейности за преструктуриране и конверсия на лозови насаждения, както и за подобряване на техниките за управление на лозята. Финансират се собственици, арендатори или наематели на лозови насаждения, регистрирани като лозарско стопанство и получили удостоверение за право на участие, издадено от Изпълнителната агенция по лозата и виното.Националната лозаро-винарска програма ще се прилага като финансов инструмент в България до 2018 г. Тя се финансира от Европейския фонд за гарантиране на земеделието, а целта й е повишаването на конкурентоспособността на българските лозариФонд \"Земеделие\" изплати 3 250 301 лева на 1628 кандидати, изпълнили поетите ангажименти по Националната програма за пчеларство (2017 - 2019). Общият бюджет на Програмата за тригодишния период е близо 14.28 млн. лева, от които 50% са осигурени от ЕС и 50% - от националния бюджет. Определеният за 2017 г. ресурс е 4.758 млн. лв. Усвояемостта по програмата за тази година е около 70%, уточняват от фонд \"Земеделие\".До 15 август 2017 г., когато изтече крайният срок, бяха подадени 1648 заявления за плащане по петте отворени мерки от програмата. По мярка Д финансова помощ са заявили около 970 пчелари, които получиха 2 159 778 лв. За купуване на оборудване за първичен добив и обработка на пчелен мед по мярка А са внесени близо 300 документа, по които са платени 340 550 лв. По мярката за рационализиране на подвижното пчеларство подпомагане от 7500 лв. получиха трима земеделски стопани. По мярка Б за борба с вароатозата са изплатени 709 676 лв. на 1221 пчелари. По мярката за анализ на пчелните продукти са преведени общо 32 796 лв. на 250 земеделски стопани.Пчеларите, получили подкрепа по програмата за 2017 г., са реализирали одобрените от фонд \"Земеделие\" разходи в периода от 1 август на предходната финансова година до 31 юли на настоящата финансова година. Средствата са преведени след приключване на задължителните административни ревизии и направените проверки на място, чрез които се установява дали кандидатите са изпълнили дейностите по договорите коректно.Основната цел на програмата е подобряване на условията за производство и търговия с пчелния мед и пчелните продукти, повишаване ефективността на производството, качеството и конкурентоспособността на българския пчелен мед и пчелни продукти, опазване на пчелната популация, устойчивото й развитие, осигуряване на по-добра заетост и по-високи доходи на пчеларите.Тригодишната Национална програма за пчеларство, която ще се изпълнява до 2019 г., е част от селскостопанските пазарни механизми, предвидени в Общата селскостопанска политика на ЕС. Това е четвъртата поред програма в сектора, реализирана в България, след приемането на страната в ЕС.", "date": "2017.11.07", "title": "Еврофинансиране за бизнеса"}
