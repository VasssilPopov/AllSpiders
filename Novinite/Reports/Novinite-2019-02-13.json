{"url": "https://www.novinite.bg/articles/171038/Cacarov-Gebrev-vecheryal-s-rusnaci-i-polyaci-predi-otravyaneto", "text": "Оръжейният бос Емилиан Гебрев е вечерял с руснаци и поляци непосредствено преди да бъде хоспитализиран в болница с признаци на отравяне.\r\nОръжейният бос Емилиан Гебрев е вечерял с руснаци и поляци непосредствено преди да бъде хоспитализиран в болница с признаци на отравяне. Това стана ясно от изявление на главния прокурор Сотир Цацаров след заседанието на парламентарната комисия за контрол над службите. На заседанието бе обсъден случаят с влизането в страната на предполагаем участник в отравянето на Скрапил – агент от ГРУ с псевдоним \"Федотов\" и хипотетичната, недоказана към момента връзка с хоспитализирането на Гебрев, сина му Христо и директор от ЕМКО.\r\n „Проверяват се контактите на Емилиан Гебрев с лица, с които е вечерял същата вечер и предишната. Те са от руски и полски произход“, заяви Цацаров, като подчерта, че основните усилия на разследващите са насочени към установяването на контактите на оръжейния бос от април 2015 г. Според обвинител №1 данните до момента сочат, че именно някъде в тези контакти може да се търси и връзка с отравянето на Гебрев. Цацаров съобщи още, че комисията е решила да изиска всички лицензи за международни сделки с оръжие, извършвани от Гебрев и фирмите му през 2015 г.\r\n", "date": "2019.02.13", "title": "Цацаров: Гебрев вечерял с руснаци и поляци преди отравянето"}
{"url": "https://www.novinite.bg/articles/171017/Pojar-v-zavod-v-Dimitrovgrad", "text": "Пожар е избухнал в завод в Димитровград. Сигналът е получен в 2:40 часа тази сутрин, като на място е изпратен автопатрул и екип на противопожарната служба, които са загасили пламъците, съобщават ОДМВР-Хасково.Става въпрос за циментовия завод в квартал \"Вулкан\", допълва haskovo.info.Установено е, че пламъците са възникнали на контролен отсек, захранващ и придвижващ транспортната лента в цеха. От пожара са изгорели 3 кв.м от лентата и ел.части от задвижващия механизъм на същата.На място не са установени запалителни вещества и материали. Образувано е досъдебно производство. ", "date": "2019.02.13", "title": "Пожар в завод в Димитровград"}
{"url": "https://www.novinite.bg/articles/171014/Firmite-podavat-v-NAP-danni-za-plateni-dohodi-na-fizicheski-lica", "text": "До 15 март предприятията и самоосигуряващите се лица, които са изплатили през 2018 г. доходи на физически лица, посочени в чл.73, ал.1 от Закона за данъците върху доходите на физическите лица (ЗДДФЛ), са длъжни да представят в НАП справка по образец за тези доходи. Това съобщават от Националната агенция за приходите. В справката по чл.73, ал.1 от ЗДДФЛ се обявяват изплатените през годината доходи на физически лица от: друга стопанска дейност (извънтрудови правоотношения, упражняване на свободна професия, за авторски и лицензионни възнаграждения и др. посочени в чл.29 от ЗДДФЛ); наем или друго възмездно предоставяне за ползване на права или имущество; доходи, посочени в чл.35 от ЗДДФЛ, включително облагаемите парични и предметни награди от игри, от състезания и конкурси, които не са предоставени от работодател или възложител; доходи, подлежащи на облагане с окончателен данък по реда на глава шеста от ЗДДФЛ, включително доходи от дивиденти и ликвидационни дялове; доходи от прехвърляне на права и имущество и други доходи, посочени в чл.73, ал.1 от ЗДДФЛ. Доходите, които трябва да се включат в справката, изчерпателно са описани в номенклатурата за вид на дохода към утвърдения от министъра на финансите образец на справката. Информацията от справките, които предприятията подават, позволява на приходната администрация да извърши съпоставка на декларираните данни от платците и получателите на доходи. Санкциите за непредставяне на данни за изплатени суми на физически лица, както и за посочване на неверни или непълни данни в справката, са в размер до 250 лева. Глобата се налага за всяко физическо лице, за което не е подадена информация или подадената информация не е коректна. Повече информация за попълването и подаването на справката по чл.73, ал.1 от ЗДДФЛ може да се получи на телефона за информация на НАП 0700 18 700 на цената на градски разговор.", "date": "2019.02.13", "title": "Фирмите подават в НАП данни за платени доходи на физически лица"}
{"url": "https://www.novinite.bg/articles/171023/BABH-otchete-nov-sluchaj-na-Afrikanska-chuma-pri-diva-svinya", "text": "Българската агенция по безопасност на храните (БАБХ) отчете появата на Африканска чума при дива свиня в землището на град Девня. Това е първият случай на заболяването у нас за 2019 година. Сигналът за умряло диво прасе в землището на квартал Повеляново, Девня, е получен на 10 февруари в Областната дирекция по безопасност на храните – Варна. При огледа официалният ветеринарен лекар установява, че става дума за труп на мъжко диво прасе с тегло около 70 кг. След взетите проби и с протокол от Националния диагностичен научноизследователски ветеринарномедицински институт е потвърдено наличието на Африканска чума по свинете. Въпреки мащабната информационна кампания от страна на БАБХ, представителите на ловната дружинка не са се усъмнили, че животното може да е болно, нито са предприели мерки за вземане на проби и унищожаване на трупа. Вместо това са транспортирали умрялата дива свиня до имот на квартал Повеляново, град Девня. Мъртвото животно е открито от ловците на около 18 км от село Тутраканци, където в края на август 2018 г. бе обявено първото и засега единствено огнище на заболяването при домашните свине. Поради високите нива на смъртност, бързото и широко разпространение в природата и липсата на лечение и ваксина, африканската чума при домашните и дивите свине е смятана за изключително сериозно заболяване. Веднъж проникнала в държавата, болестта предизвиква мащабни загуби за националната и международната търговия, поминъка на свиневъдите и ловното стопанство. БАБХ напомня, че неспазването на правилата за биосигурност при ловуване, както и ниската биосигурност при отглеждане на свине в домашни условия, са едни от най-важните фактори за пренасяне на заразата от дивите към домашните свине. Ето защо е важно да бъде проявена висока отговорност и спазване на всички ветеринарномедицински изисквания при отглеждане на свине както в животновъдните обекти, така и при ловуване.", "date": "2019.02.13", "title": "БАБХ отчете нов случай на Африканска чума  при дива свиня"}
{"url": "https://www.novinite.bg/articles/171019/Kaloyan-Pargov-Shoforite-v-gradskiya-transport-robi-li-sa", "text": "Шофьорите в градския транспорт роби ли са? Отговор на този въпрос очаква председателят на БСП – София и на групата на социалистите в СОС Калоян Паргов от директорите на столичните дружества „Автотранспорт” и „Електротранспорт” Слав Монов и Евгений Ганчев, както и от председателя на Комисията  по транспорт и туризъм към СОС Екатерина Йорданова, от заместник-кмета с ресор „Транспорт” Дончо Барбалов и от кмета Йорданка Фандъкова. Лидерът на столичните социалисти се срещна с шофьори от двете дружества, които от днес официално протестират символично като работят, облечени с жълти жилетки и с поставен надпис „Протест” на предното стъкло.„От това, което чух, вече имам обяснение защо е толкова голям недостигът на водачи в столичния градски транспорт, коментира Калоян Паргов. – След срещата ми с шофьорите имам редица въпроси, на които бих искал да получа отговори.  Вярно ли е, че месечният график на работа и почивки не се спазва и има натиск върху шофьорите да поемат извънредни часове работа под заплаха, че ще бъдат уволнени? Вярно ли е, че съществуват вътрешни правилници в дружествата, които регламентират санкции и по този начин са отнемани неправомерно възнаграждения на шофьорите. Вярно ли е, че болничните не се изплащат с месеци, а се „разследват”? Вярно ли е, че се допуска един шофьор да работи в две поредни смени в един ден? Вярно ли е, че в последните два месеца има 5 инцидента с шофьори в столичния автотранспорт? Вярно ли е, че в момента има превозни средства в градския транспорт, които се движат с гуми на по 250 000 км при положение, че по закон те трябва да се сменят на 100 000 км? Верни ли са твърденията за психологически тормоз на шофьори, които решат да се оплачат от условията на труд? И ако наистина е такова положението в столичните транспортни дружества, как очакват ръководствата им да има желаещи да работят в тях?”.Калоян Паргов добави, че се надява да чуе цялата истина за натрупаните проблеми в столичния градски транспорт още на днешното заседание на Комисията по транспорт и туризъм, както и обяснение защо групи шофьори протестират символично от днес.„Очаквам и конкретни предложения за справяне с проблемите, каза още Калоян Паргов, който е заместник-председател на Комисията по транспорт и туризъм. – С колегите от групата на БСП настояваме за пълни отчети. Искаме да знаем кой какво е свършил или не е свършил в работата си и съответно каква отговорност ще понесе за действията си. Защото тази безотговорност не може да продължава. Крайно време е Столична община и ръководствата на транспортните дружества да си дадат ясна сметка, че най-важни от всичко са безопасността и защитата на живота и здравето на гражданите, както и качеството на транспортното обслужване. За нас, социалистите, водещ в работата ни е принципът „Пътникът на първо място”. За да се изпълни това, работниците в градския транспорт трябва да бъдат обезпечени изцяло, тъй като носят пряка отговорност за живота и здравето на гражданите, които обслужват”.", "date": "2019.02.13", "title": "Калоян Паргов: Шофьорите в градския транспорт роби ли са?"}
{"url": "https://www.novinite.bg/articles/171013/Okolo-300-dushi-ostavat-bez-rabota-sled-pojara-v-neha-za-meso-vav-Vojvodinovo", "text": "Една заплата и изплащане на отпуски ще получат всички работници на изгорелия цех за месо в село Войводиново. Всички служители ще бъдат освободени и насочени към Бюрото по труда. Пожарът в завода за преработка на месо в село Войводиново ще остави без препитание близо 300 души. В завода няма синдикална организация, но експерти от КТ \"Подкрепа\" вече консултират работниците за техните права. Над 40 часа е отнело на огнеборците потушаването на пожара, възникнал в завода за преработка на месо. Все още има тлеещи участъци. Все още е труднодостъпен достъпът до предприятието.Окръжната прокуратура започна разследване дали пожарът е възникнал умишлено или в резултат на техническа повреда.Според служителите на завода, инцидентът не е умишлен, а става въпрос за нещастен случай. Работници се надяват банките да помогнат на собственика.", "date": "2019.02.13", "title": "Около 300 души остават без работа след пожара в неха за месо във Войводиново"}
{"url": "https://www.novinite.bg/articles/171029/19-godishna-katastrofira-v-elektricheski-stalb-v-Parvomaj", "text": "Млада шофьорка самокатастрофира удряйки се в електрически стълб в Първомай. Сигналът за инцидента е постъпил около 17.15 часа във вторник в районното управление на града.Момичето е управлявало лек автомобил \"Опел\" по ул. „Бор“, когато излязло вдясно извън пътното платно и се ударил в електрическия стълб. Като по чудо 19-годишната се е отървало само с леки наранявания. Тя е откарана в болница за преглед и по-късно освободена за домашно лечение. Няма данни за употреба на алкохол. Случаят е обработен по административен път. ", "date": "2019.02.13", "title": "19-годишна катастрофира в електрически стълб в Първомай"}
{"url": "https://www.novinite.bg/articles/171024/Utre-ot-stolichni-bolnici-shte-preglejdat-bezplatno-v-socialnata-kuhnya-na-ombudsmana-Maya-Manolova", "text": "Утре, 14 февруари, от 11.00 часа в шатрата на социалната кухня на омбудсмана Мая Манолова, разположена в двора на софийския храм „Св. Св. Кирил и Методий“, лекари от няколко столични болници ще извършат безплатно профилактични прегледр на социално слаби хора. Събитието е подкрепено от водещи кардиолози, общопрактикуващи доктори и специализанти от „Аджибадем Сити Клиник“, УМБАЛ „Св. Анна“, Университетска болница „Александровска“, Българския лекарски съюз и Българския червен кръст. „Любовта, която носим в сърцата си, има различни измерения. Но грижата, вниманието, човешкото отношение към ближния и особено към най-уязвимите хора, са най-висшата й проява. Неслучайно избираме този ден за инициативата и неслучайно каним лекари, предимно кардиолози, защото в основата е сърцето, което за да дава любов, трябва да е здраво“, е посланието на омбудсмана. Междувременно, утре е 40-ият работен ден на социалната кухня. Проектът стартира на 17 декември м.г. с благословението на Негово Светейшество Българския патриарх и Софийски митрополит Неофит, по инициатива на омбудсмана Мая Манолова и с подкрепата на Българския червен кръст и Министерството на земеделието, храните и горите. Храната се приготвя абсолютно безвъзмездно от сертифицирана кетърингова фирма на Милен Цанов и Александър Ковачев, с продукти, дарени от големите търговски вериги – Кауфланд, Лидл, Билла, ТМаркет, от Асоциацията на месопреработвателите в България, фирма Лактима Балкан и др.", "date": "2019.02.13", "title": "Утре от столични болници ще преглеждат безплатно в социалната кухня на омбудсмана Мая Манолова"}
{"url": "https://www.novinite.bg/articles/171030/Gabrovo-Galabovo-i-Svilengrad-shte-ukrepvat-yazoviri-po-OPOS", "text": "Министърът на околната среда и водите Нено Димов подписа договори с общините Габрово, Гълъбово и Свиленград за превенция и управление на риска от наводнения на язовирите „Синкевица“, „Хайдушко кладенче“ и „Келанджика“. Проектите ще се изпълняват по Оперативна програма „Околна среда 2014-2020 г.“.Проектът на община Габрово предвижда рехабилитация на яз. „Синкевица“ и съоръженията към него, така че язовирът да изпълнява функциите си на регулиращо съоръжение. С изпълнението на договора ще се подобри техническото състояние на критичната инфраструктура и ще се повиши готовността за реакция при наводнения.С подписването на договора с община Гълъбово се дава началото на дейностите по възстановяване и укрепване на язовирната стена на яз. „Хайдушко кладенче“ и съоръженията по нея. Язовирът е разположен в землището на община Гълъбово и подобряването на техническото и експлоатационно състояние на стената е от изключителна важност.Проектът на община Свиленград е за превенция и управление на риска от наводнения на населените места по поречието на реките Левченска и Марица, опазване живота на хората и защита на стратегически инфраструктурни обекти като Автомагистрала „Марица“ и ГКПП „Капитан Андреево“. Тази цел ще бъде постигната при изпълнението на мерки за изграждането на оповестителна система на територията на община Свиленград като част от Националната система за ранно предупреждение и оповестяване.С изпълнението на трите проекта близо 61 000 жители ще се ползват от мерките за защита от наводнения. Общият размер на инвестицията по трите договора е 2,35 млн. лв., осигурени изцяло от ОП „Околна среда 2014-2020 г.“. Срокът за изпълнение на дейностите е 24 месеца.", "date": "2019.02.13", "title": "Габрово, Гълъбово и Свиленград ще укрепват язовири по ОПОС"}
{"url": "https://www.novinite.bg/articles/171036/Mareshki-poiska-prekratyavane-na-procedurata-za-F-16", "text": "Председателят на парламентарната група на \"Воля\" Веселин Марешки поиска прекратяване на процедурата по купуване на изтребителите Ф-16 и даване на мандат на българското правителство да проучи обстоятелствата по включване на България към френско-германския проект за създаване на бойни самолети.\"Целта, която декларираха създателите на този договор, е членки на Европейския съюз да не са зависими от американската военна техника. Ранното включване с конкретни ангажименти ще ни позволи да преговаряме за цената от съвсем друга позиция\", заяви пред БНР лидерът на ВОЛЯ.Марешки предложи България да се включи в производството на бъдещите самолети и дронове.Франция и Германия обявиха миналата седмица договор за създаване на нов изтребител на стойност 65 млн. евро. Испания обяви вчера, че ще се присъедини към проекта. Идеята е бъдещият самолет да замени през 2040 година използваните сега бойни машини.", "date": "2019.02.13", "title": "Марешки поиска прекратяване на процедурата за Ф-16"}
{"url": "https://www.novinite.bg/articles/171032/Pojarnikari-prodaljavat-da-dejuryat-kraj-unishtojeniya-zavod-vav-Vojvodinovo", "text": "Екип на пловдивската пожарна продължава да бди до изгорелия склад във Войводиново. От пожарната служба на този етап не могат категорично да посочат причината за възникване на огъня. Пожарът в месокомбината край пловдивското село нанесе щети за милиони левове.„От 17 часа в сряда на пост е оставен един екип огнеборци, които ще съблюдават за евентуални огнища, които могат да възникнат. Неутрализирани са всички опасности, съпътстващи пожара. Унищожени са над 8 декара. Образувано е вече досъдебно производство”, заяви пред наш репортер говорителят на пожарната в Пловдив Цвятко Дешев.Припомняме ви, че пожарът избухна малко след 18:30 часа в неделния ден. Пламъците тръгнали от помещение за преработка и пакетаж на месо. При инцидента няма жертви и пострадали. В предприятието работят около 300 души. Към момента на избухването на пожара служителите на смяна били приключили работа.Напълно унищожени са складовото помещение, транжорната, пакетажният цех, както и нови машини за преработка на месо.Работниците са били разпуснати след среща със собственика, който ги е посъветвал да си намерят друга работа, защото възстановяването на щетите щяло да отнеме време.", "date": "2019.02.13", "title": "Пожарникари продължават да дежурят край унищожения завод във Войводиново"}
{"url": "https://www.novinite.bg/articles/171039/Vatmani-ot-stolichniya-elektrotransport-s-jalti-jiletki-v-znak-na-protest", "text": "Ватманите от столичния електротранспорт не изключват възможността за ефективни стачки.Причината - лошите условия на труд и извънредното работно време. Директорите на софийските авто и електротранспорт ще бъдат изслушани в столичната община.След катастрофа в края на миналата седмица стана ясно, че има водачи, които работят със седмици без почивка. Според директорите на дружествата основа причина за извънредния труд е липсата на достатъчно кадри в системата.Инспекцията по труда започна проверка.", "date": "2019.02.13", "title": "Ватмани от столичния електротранспорт с жълти жилетки в знак на протест"}
{"url": "https://www.novinite.bg/articles/171033/Naznachavat-oshte-200-nadzirateli-i-sadebni-ohraniteli", "text": "Още 134 надзиратели и 66 съдебни охранители ще бъдат назначени във ведомството на Цецка Цачева. Това реши на днешното си заседание на Министерски съвет. От правосъдното министерство отдавна настояваха за още щатове заради зачестилите бягства и проблеми с реда в затворите. С друго свое решение правителството прехвърли на община Варна терен от 14 164 кв. м на ул. \"Върба\" № 24 в града. В него ще бъде изградена общинска сграда, където ще се премести Математическата гимназия \"Д-р Петър Берон\".  Министерският съвет одобри и информация за касовото изпълнение на държавния бюджет и на основните показатели на консолидираната фискална програма за 2018 г. на база на месечните отчети за касовото изпълнение на първостепенните разпоредители с бюджет.По данни от месечните отчети на първостепенните разпоредители с бюджет салдото по КФП на касова основа за 2018 г. е положително в размер на 137,0 млн. лв. (0,1 % от прогнозния БВП) и се формира от излишък по националния бюджет в размер на 251,7 млн. лв. и дефицит по европейските средства в размер на 114,7 млн. лева.Постъпилите приходи и помощи по КФП за 2018 г. са в размер на 39 646,0 млн. лв. или 103,7 % спрямо годишните разчети. Съпоставени с предходната година, данъчните и неданъчните приходи нарастват с 3 739,2 млн. лв. (11,1 %), а постъпленията от помощи нарастват с 590,2 млн. лв. (38,8 %).Общата сума на данъчните постъпления, вкл. приходите от осигурителни вноски, възлиза на 32 235,7 млн. лв., което представлява 103,5 % спрямо планираните за годината данъчни приходи.Приходите от преки данъци са в размер на 6 132,8 млн. лв. или 106,5 % спрямо предвидените в разчетите за годината, като спрямо предходната година нарастват с 488,5 млн. лева (8,7 %).Приходите от косвени данъци са в размер на 15 531,0 млн. лв., което е 102,5 % спрямо разчетите за годината. Съпоставено с данните за 2017 г., постъпленията в групата нарастват с 998,5 млн. лв. (6,9 %). Постъпленията от ДДС са в размер на 10 064,0 млн. лв. или 102,9 % спрямо планираните. Приходите от акцизи възлизат на 5 203,2 млн. лв. (101,0 % спрямо разчетените за годината). Постъпленията от мита са 226,2 млн. лв. или 119,0 % спрямо разчета за годината.Постъпленията от други данъци (вкл. имуществени данъци и др. данъци по ЗКПО) са в размер на 1 113,8 млн. лв. или 101,4 % изпълнение на годишните разчети.Приходите от социални и здравноосигурителни вноски са 9 458,2 млн. лв., което представлява 103,6 % спрямо разчетените за годината. Съпоставено с предходната година, приходите от осигурителни вноски нарастват номинално с 13,1 % (1 093,0 млн. лева).Неданъчните приходи са в размер на 5 299,6 млн. лв., което представлява 112,7 % спрямо годишните разчети.Приходите от помощи са в размер на 2 110,8 млн. лева.Разходите по КФП (вкл. вноската на Република България в бюджета на ЕС) за 2018 г. възлизат на 39 509,0 млн. лв., което е 100,5 % спрямо годишните разчети. За сравнение разходите по КФП за 2017 г. бяха в размер на 34 471,1 млн. лева. Номиналното нарастване се дължи както на по-високия размер на разходите по националния бюджет, така и на нарастването на разходите по сметките за средствата от Европейския съюз. Нелихвените разходи са в размер на 37 737,4 млн. лв., което представлява 101,2 % спрямо годишните разчети. Текущите нелихвени разходи за 2018 г. са в размер на 32 361,7 млн. лв., капиталовите разходи (вкл. нетния прираст на държавния резерв) възлизат на 5 321,6 млн. лева. Предоставените текущи и капиталови трансфери за чужбина са в размер на 54,1 млн. лева. Лихвените плащания са в размер на 688,2 млн. лв. или 95,3 % от разчетените за 2018 година.Частта от вноската на Република България в бюджета на ЕС, изплатена през 2018 г. от централния бюджет, възлиза на 1 083,4 млн. лв., което е в изпълнение на действащото към момента законодателство в областта на собствените ресурси на ЕС.Размерът на фискалния резерв към 31.12.2018 г. е 9,4 млрд. лв., в т.ч. 9,0 млрд. лв. депозити на фискалния резерв в БНБ и банки и 0,4 млрд. лв. вземания от фондовете на Европейския съюз за сертифицирани разходи, аванси и други.Министерският съвет прие също Наредба за външните експерти при предварителен контрол на обществени поръчки. С правителственото постановление се правят промени и в Правилника за прилагане на Закона за обществените поръчки (ППЗОП) и Устройствения правилник на Агенцията по обществени поръчки (УП АОП).С Наредбата се регламентират изчерпателно условията и реда за включване и заличаване на външните експерти в списъка; определяне на външни експерти за извършване на проверка по конкретна избрана процедура; възлагане и изпълнение на проверката; определяне и изплащане възнагражденията на експертите.Промените в ППЗОП са свързани с поетапното преминаване към изцяло електронно възлагане на обществените поръчки в страната. ", "date": "2019.02.13", "title": "Назначават още 200 надзиратели и съдебни охранители"}
{"url": "https://www.novinite.bg/articles/171040/Ministar-Dimov-podpisa-parviya-dogovor-s-ViK-operator-po-OPOS", "text": "Министърът на околната среда и водите Нено Димов и управителят на „ВиК“ ЕООД Смолян“ инж. Мариян Николов подписаха договор за интегрирания воден проект на агломерация Смолян. Това е първият проект с бенефициент ВиК оператор, финансиран по Оперативна програма „Околна среда 2014-2020 г.“ (ОПОС).Дейностите включват рехабилитация на пречиствателната станция за отпадъчни води в Смолян. Ще бъде изградена и реконструирана 14 км водопроводна и 19 км канализационна мрежа. Изпълнението на проекта ще подобри пречистването на отпадъчните води във водните обекти и ще намали чувствително загубите във водопреносната мрежа. Със завършването на проекта от подобрено пречистване на отпадъчните води ще се ползват допълнително 30 000 жители.Общият размер на инвестицията е 91,3 млн. лв. ОПОС 2014-2020 г. осигурява безвъзмездна финансова помощ в размер на 68,2 млн. лв. Срокът за изпълнение на дейностите е 48 месеца.През програмен период 2014-2020 г. ОПОС финансира ВиК проекти чрез прилагане на регионалния подход една обособена територия – един оператор – един проект. Очаква се още 14 ВиК оператора да подадат своите проектни предложения.", "date": "2019.02.13", "title": "Министър Димов подписа първия договор с ВиК оператор по ОПОС"}
{"url": "https://www.novinite.bg/articles/171034/Otkriha-vtori-sluchaj-na-morbili-u-nas", "text": "Два случая на пациенти с морбили наблюдават лекарите в София. Това каза за bTV завеждащият Детската инфекциозна болница др Атанас Мангъров. В единия случай става въпрос за жена на 37 години. При нея изследванията са потвърдили наличието на заболяването. Тя е настанена в Инфекциозна болница, каза днес зам.- директорът на Националния център по заразни и паразитни заболявания д-р Тодор Кантарджиев.Вторият случай е на дете на 3-годишна възраст от Добринище. Неговите резултати все още не са готови, но според лекарите всички признаци за морбили са налице. Регионалните здравни институции са предприели необходимите мерки по местоживеене на заразените лица. Ваксинацията срещу морбили обичайно се прави до 13-ия месец след раждането с реимунизация на 12-годишна възраст.През последната година има бум на случаите на морбили в Европа, като само в Румъния десетки деца починаха от заразната болест. Подобна ситуация имаше и в съседна Сърбия. Нежеланието на родителите да ваксинират децата си поради разнообразни научни, псевдонаучни и религиозни причини беше посочено от специалистите като основна причина за епидемията.", "date": "2019.02.13", "title": "Откриха втори случай на морбили у нас"}
{"url": "https://www.novinite.bg/articles/171006/Plevneliev-Na-izborite-prez-2015-a-sreshtu-Balgariya-be-izvarshena-naj-moshtnata-kiberataka", "text": "„През 2015 г.,  по време на кметските избори, които бяха комбинирани с референдум, срещу България бе извършена най-силната и мощна кибератака, която някога е извършвана на Балканите”. Това заяви президентът за периода 2012-2017 г. Росен Плевнелиев в интервю за „Нова телевизия”„Президентската институция, Министерският съвет, сайтът на ЦИК, бяха атакувани по такъв начин, че бяха блокирани. Сайтовете на тези най-важни институции не можеха да функционират. Като държавен глава реагирах – поисках обяснение от всички служби, поисках в рамките на международно разследване да намерим кой извърши тази кибератака срещу България и българската демокрация. Тя целеше да провали едни демократични избори. С много голяма степен на вероятност на база на писмени документи и доклади, можем да кажем, че зад тази атака стоеше групата Sofacy - Fancy Bears, която се свързва с руското военно разузнаване. За тази група има огромни съмнения, че участва и в манипулирането на избори в САЩ и в открадването на данните на Бундестага и германските депутати”, обяви Плевнелиев.Той изтъкна, че като държавен глава тогава веднага е събрал Консултативния съвет за национална сигурност и е запознал всички отговорни фактори в държавата, посочил е докладите на партньорските служби и е поискал ясни и конкретни действия.„През 2019 г. отново валят съмнения, обвинения”, коментира Плевнелиев.Относно случая „Гебрев” Плевнелиев заяви, че когато е станало отравянето той не е получавал доклади и информации, не е имало дори устни разговори по темата с шефове на службите.„Провалите на българската държава са поне два. Четири години след случая още сме в сферата на съмнения и версии. Институциите дължат свършена работа. Когато има отровени баща и син, институциите са длъжни да се намесят и да търсят отговорни”, заяви Плевнелиев.„Имало е съмнения, медиите са писали, има опит за отравяне, институциите не са довели нещата до това да се намерят виновните и те да бъдат поставени под закона. Отново имаме повод да кажем, че тези 4 години някой нещо е свършил, нещичко е демонстрирано, но не сме стигнали докрай, не сме решили казуса. Българските институции често произвеждат повече съмнения, отколкото резултати”, коментира Плевнелиев.", "date": "2019.02.13", "title": "Плевнелиев: На изборите през 2015-а срещу България бе извършена най-мощната кибератака"}
{"url": "https://www.novinite.bg/articles/171016/Turciya-ni-predava-Mito-Ochite-v-petak", "text": "Турция ни предава Димитър Желязков, известен като Митьо Очите, научи \"По света и у нас\". Той ще бъде екстрадиран от Истанбул на 15 февруари, когато турските власти ще го предадат на българските в полицейския участък на летище \"Ататюрк\" край Босфора. След което, с редовен полет, Димитър Желязков ще пристигне в България.", "date": "2019.02.13", "title": "Турция ни предава Митьо Очите в петък"}
{"url": "https://www.novinite.bg/articles/171005/Dneven-horoskop-za-sryada", "text": "Изкушавате се да избягате от проблемите, които имате, но това определено не е добро решение. Трябва да се изправите пред проблема, да измислите как да се справите с него и да действате.Изпълнени сте с положителна енергия и сте готови да поемете всичко, което ви предложи днешния ден. Живейте живота си с пълна сила, в противен случай ще ви стане скучно.Денят е подходящ да запишете чувствата си някъде. Във вас бушуват хиляди емоции и не е полезно да ги държите в себе си. Или поговорете с някого или ги запишете някъде. Вижте повече на: ", "date": "2019.02.13", "title": "Дневен хороскоп за сряда"}
{"url": "https://www.novinite.bg/articles/170999/Slab-snyag-s-temperaturi-mejdu-2-i-7", "text": "Днес облачността ще се разкъсва и намалява. По-значителна ще се задържи на места над Горнотракийската низина и Югоизточна България. Слаб сняг ще превалява, главно в планинските райони. Ще духа до умерен вятър от север-северозапад, на места в Източна България и временно силен, от север-североизток. Ветровито ще бъде и по долината на Струма. Максималните температури ще са между 2° и 7°, за София - около 1°. Над планините ще е облачно, на места със слаби валежи от сняг. Вятърът ще се ориентира от североизток и ще е умерен, временно до силен. Ще е студено. Максималната температура на височина 1200 метра ще е около минус 6°, на 2000 метра – около минус 12°.По Черноморието ще е облачно, около обяд от север облачността ще се разкъсва и намалява. Ще е ветровито с умерен до силен вятър от север-североизток. Максималните температури ще са 4°-6°. Температурата на морската вода е 6°-7°. Вълнението на морето ще е 3-4 бала.", "date": "2019.02.13", "title": "Слаб сняг с температури между 2° и 7°"}
{"url": "https://www.novinite.bg/articles/171025/Laboratoriya-za-otglejdane-na-kanabis-e-razkrita-ot-policiyata-v-Sliven", "text": "При спецакция на криминалисти от сектор „Противодействие на криминалната престъпност” към ОДМВР-Сливен на 12 февруари е разкрита лаборатория за отглеждане на канабис в офис помещение в сграда в центъра на град Сливен. В хода на процесуално-следствените действия е установена лаборатория изцяло оборудвана и пригодена за отглеждане на канабис- изградени въздухопроводи, нагревателни лампи, вентилатори и други. Иззети са 556 засадени растения в саксии, които при полевия тест за реагирали на наркотичното вещество и 100 грама суха листна маса. При последвалите действия в домовете и автомобилите на двамата задържани полицейските служители са намерили и иззели парични суми в лева и евро, както и други предмети, имащи отношение към престъпната дейност. За случая е уведомена Окръжна прокуратура-Сливен. Образувано е досъдебно производство.", "date": "2019.02.13", "title": "Лаборатория за отглеждане на канабис е разкрита от полицията в Сливен"}
{"url": "https://www.novinite.bg/articles/171001/Stachka-zatvori-letishtata-v-Belgiya", "text": "Стачка затвори летищата в Белгия. Причината е протест на 3 големи синдиката.Спирането на полетите влезе в сила в 23 часа българско време миналата нощ и ще продължи до 23 довечера. Недоволството на синдикатите е от план на правителството, според който увеличението на заплатите ще бъде ограничено до 0.8% в следващите 2 години.Профсъюзите искат по-високи заплати и пенсии, както и по-добро съотношение между работно и свободно време.", "date": "2019.02.13", "title": "Стачка затвори летищата в Белгия"}
{"url": "https://www.novinite.bg/articles/171004/Gorbachov-Svetovnata-politika-stava-nepredskazuema", "text": "Отказът от Договора за ликвидиране на ракетите със среден и малък обсег (ДРСМО) застрашава сигурността на всички страни и ще направи световната политика хаотична и непредсказуема. Това заявява бившият президент на Съветския съюз Михаил Горбачов в статия, поместена в руския в. \"Ведомости\".\"Днешният деструктивен завой\" ще предизвика според автора \"дестабилизиране на стратегическата ситуация в света, нова оръжейна надпревара, все повече хаотичност и непредсказуемост в световната политика. От това ще пострада сигурността на всички страни, включително САЩ. Такава е логиката на всички стихийни, неконтролируеми процеси\", пише Горбачов.Бившият съветски президент призовава конгресмените от САЩ да започнат диалог с Русия по проблемите, свързани с ядрените оръжия. \"Искам да се обърна към американците, особено към членовете на Конгреса - републиканци и демократи. Съжалявам, че острата вътрешнополитическа ситуация, формирана в САЩ през последните години, доведе фактически до провал на диалога между страните ни по целия дневен ред, включително по проблемите с ядрените оръжия. Време е да се преодолеят междупартийните противоречия и да започне сериозен разговор. Убеден съм, че Русия ще бъде готова за него\", се казва в статията.  Горбачов изтъква, че политиците трябва да осмислят ситуацията и да действат така, че да не тласнат света към нова надпревара във въоръжаването. В ядрената надпревара победители няма да има, предупреждава заглавието на статията.", "date": "2019.02.13", "title": "Горбачов: Световната политика става непредсказуема"}
{"url": "https://www.novinite.bg/articles/171031/Ogromni-kolichestva-martva-riba-po-bregovete-na-Chili", "text": "Огромни количества мъртва риба беше изхвърлена по бреговете на Чили.Явлението е напълно необичайно, твърдят експерти. Властите започнаха разследване дали става дума за замърсяване или някакъв друг проблем.Беше издадена заповед мъртвата риба да не се яде, докато не бъде открита причината за явлението.Местните жители изразиха притеснение и как това ще се отрази на бизнеса им. Този район северно от столицата е любима дестинация на хиляди туристи заради чистите си плажове.Риболовът също е сред основните сектори на местната икономика.", "date": "2019.02.13", "title": "Огромни количества мъртва риба по бреговете на Чили"}
{"url": "https://www.novinite.bg/articles/171000/Katastrofa-zatvori-patya-Ruse-Byala-tazi-nosht", "text": "Катастрофа затвори пътя Русе – Бяла тази нощ. Тежкотоварен камион се е ударил.Няма повече подробности. Информацията е от АПИ е към 4:30.Движението се осъществява по обходен маршрут през Две могили.", "date": "2019.02.13", "title": "Катастрофа затвори пътя Русе – Бяла тази нощ"}
{"url": "https://www.novinite.bg/articles/171002/Remont-ogranichava-dvijenieto-v-tunela-Topli-dol", "text": "Ремонт на магистрала „Хемус”. От 9.30 до 16.30 часа днес се ограничава  движението в тунел „Топли дол\". Причината е ремонт на пожароизвестителната система на тунела. Движението в посока София ще се осъществява в изпреварващата лента, предаде Нова телевизия.", "date": "2019.02.13", "title": "Ремонт ограничава движението в тунела „Топли дол”"}
{"url": "https://www.novinite.bg/articles/171026/Prisadata-na-Anita-Mejzer-vleze-v-sila", "text": "Присъдата на миската Анита Мейзер влезе в сила. Това съобщиха от прокуратурата.52-годишната варненка ще излежава присъдата си в сливенския затвор.Тя е призната за виновна по двете обвинения – за подкуп и за причиняване по непредпазливост на смъртта на нейния съпруг – 39-годишния Николай Димов. За всяко от тях съдът е преценил за справедливо да определи наказание „Лишаване от свобода” за срок две години.В Окръжна прокуратура Варна е получено разпореждане на прокурор от Върховната касационна прокуратура, въз основа на което Мейзер е задържана за обезпечаване изтърпяването на наложено наказание.По правилата на групирането на наказания е определено Мейзер да търпи лишаване от свобода за срок от две години при общ режим. Наложена ѝ е и глоба в размер на 4000 лв. Уважен е граждански иск в размер на 100000 лв.Припомняме, че Анита Мейзер бе обвинена и предадена на съд за това, че на 14 август 2016 година е причинила по непредпазливост смъртта на съпруга си.Освен това тя предложила като подкуп сумата от 30 000 евро на полицейски орган, за да не я арестува за извършеното престъпление.", "date": "2019.02.13", "title": "Присъдата на Анита Мейзер влезе в сила"}
{"url": "https://www.novinite.bg/articles/171011/D-r-Kantardjiev-V-Sofiya-beshe-registriran-sluchaj-na-morbili", "text": "Има доказан случай на морбили в София на 37-годишна жена, която е настанена в Инфекциозна болница. Това съобщи пред БНТ зам.-директорът на Националния център по заразни и паразитни заболявания д-р Тодор Кантарджиев.Той изтъкна, че случаите на морбили в цяла Европа и на Балканите се увеличават заради липсата на ваксинации и сезонните работници от страни като Украйна. В България нивото на ваксинации остава високо, така че засега страната ни успява да избегне тази тенденция, но д-р Кантарджиев призова да не се пътува с деца под имунизационната възраст от 13 месеца в рисковите от морбили страни, а хората, които не са карали болестта и са били в чужбина, да избягват контакт с деца в първите няколко дни след завръщането си. Три са починалите деца от морбили в съседна Македония, като се взимат мерки като недопускане на неимунизирани деца, заяви д-р Кантарджиев. Случаите на морбили в Европа са нараснали десетки пъти заради липсата на имунизации. Най-много са случаите в Украйна - 36 000 души. Здравните власти в България трябва да изискват имунизационен паспорт на сезонните работници от там или да ги имунизират, призова д-р Кантарджиев. \"5500 в Сърбия, в Румъния броят намаля - по-миналата година бяха 10 000, сега са само 1500. 2500 са болните миналата година в Гърция\", обобщи специалистът. Не бива да се посещават тези страни с деца, които са под 13 месеца, когато се поставя първата ваксина, изтъкна д-р Кантарджиев. Той подчерта, че младежите, които не са боледували от морбили и са били в чужбина, е редно да избягват контакт с малки деца в първите няколко дни след завръщането си в България. По думите му, ако посещаваме рискови страни, е редно да избягваме големи групи деца.Има доказан случай за морбили в София на 37-годишна жена, съобщи д-р Кантарджиев. Тя се е лекувала в частна болница, но след това е била изпратена в Инфекциозна болница. Рискова е възрастовата група от 25-40 години с изпуснати имунизации. Имунизациите срещу морбили са две - на 13-месечна възраст и на 13-годишна. Проверка дали сме имунизирани може да се направи с проверка за наличие на антитела, изтъкна д-р Кантарджиев.Държавата трябва да предприеме строги мерки срещу фалшиви или липсващи ваксини, призова д-р Кантарджиев. Така се рискува здравето и на останалите, допълни той. Ваксината е жива, заради което носи определени рискове, но именно заради това първата ваксина се поставя на 13-месечна възраст, обясни той.", "date": "2019.02.13", "title": "Д-р Кантарджиев: В София беше регистриран случай на морбили"}
{"url": "https://www.novinite.bg/articles/171003/KNSB-Nad-120-mln-lv-godishno-sa-ukritite-danaci-ot-remont-na-avtomobili", "text": "\r\nДанни на КНСБ сочат, че укритите данъци само от ремонта на автомобили у нас надминават 120 млн. лв. годишно.\r\n\r\n\r\n\r\n\r\n", "date": "2019.02.13", "title": "КНСБ: Над 120 млн. лв. годишно са укритите данъци от ремонт на автомобили"}
{"url": "https://www.novinite.bg/articles/171008/NS-glasuva-na-parvo-chetene-Zakona-za-prebroyavane-na-zemedelskite-stopanstva", "text": "Депутатите започват работа с обсъждане на второ четене на промени в Закона за защита от вредното въздействие на химичните вещества и смеси. Те трябва да определят условията, при които ще се извърши преброяване на земеделските стопанства. С него се въвежда европейска директива за ограничения в употребата на определени опасни вещества в електрическото и електронното оборудване, които влизат в сила на 22 юли т.г. Залагат се преходни периоди за повторно употреба на някои резервни части. От обхвата на закона се освобождават тръбните органи, музикални инструменти, които съдържат олово, поради липсата на надеждни заместители.Очаква се парламентът да приеме на първо четене Закон за преброяване на земеделските стопанства в България. То ще се проведе от 1 до 18 септември догодина чрез попълване на статистически въпросник на място или онлайн. По искане на БСП преди окончателното приемане на Закона ще се брои и наличната в стопанствата земеделска техника.Ратификацията на изменението в споразумението за предоставяне на консултантски услуги между Агенцията по обществени поръчки и Международната банка за възстановяване и развитие е последна точка в дневния ред на депутатите. Целта е да се осигури независима външна оценка за актуалното състояние на системата за обществени поръчки в България и ефективността на предприетите досега мерки.Утре в пленарна зала влизат измененията в Изборния кодекс и предложението на левицата за започване на процедура по избор на нова Централна избирателна комисия.  Преди да влязат в пленарната зала, решението за откриване на процедура за избор на членове на Централната избирателна комисия и промените в Изборния кодекс ще бъдат обсъдени на второ четене в ресорната правна комисия.", "date": "2019.02.13", "title": "НС гласува на първо четене Закона за преброяване на земеделските стопанства"}
{"url": "https://www.novinite.bg/articles/171012/Maya-Manolova-Nyamam-nikakvi-namereniya-da-smenyam-rabotata-si", "text": "В момента нямам никакви намерения да сменям работата си. Това заяви омбудсманът Мая Манолова в отговор на въпрос дали смята да участва в някой от предстоящите избори. Тя не изключи възможността обаче да си промени намеренията.„Отношенията ми с институциите, с властта стават все по-обтегнати. Не им харесва това, че не спестявам никому нищо. Смятам да продължа в този дух – това е ролята на омбудсмана – да защитава гражданите и да атакува всяко решение, което ги ощетява, и да не мълчи пред нито една несправедливост в обществото. Ще си върша работата, ако ме оставят да си върша работата. В момента, в който това стане безсмислено, когато всяко мое предложение бива бламирано и атаките продължават, мога и да преосмисля намеренията си. Каузата на справедливостта и правата на хората е моя кауза, независимо в какво качество я защитавам“, заяви Манолова пред БНР.Мандатът на Манолова изтича през юли следващата година. Тя очаква да започнат да ѝ се поставят условия преди евентуален втори мандат и не очаква подкрепа за такъв от всички парламентарни групи. Омбудсманът коментира и внесените промени в изборното законодателство. Според нея предложенията не решават проблеми и са в посока на ограничаване правата на избирателите. Тя определи част от предложенията като изключително притеснителни, едно от тях е за необжалваемостта на решения на избирателни комисии.„Прехвърлянето на съдебния контрол по места – вместо ВАС да се произнася като касационна инстанция за актовете на ЦИК, сега това ще се преценява от местните административни съдилища. Това гази Конституцията, нарушава принципа на правовата държава, правото на защита. Няма да се поколебая, ако това предложение стане факт, да го атакувам пред Конституционния съд“, декларира Мая Манолова.Според нея изключително притеснително е предложението за обезсмисляне на преференцията. Интересите на избирателите са различни, категоричен бе омбудсманът. Тя определи като абсурден дебата за процедурата за подмяна състава на ЦИК. Според нея има достатъчно време до европейските избори, за да може да започне работа нова ЦИК. \"Винаги, когато в последния момент са променяни изборни правила, това обикновено наказва тези, които ги променят\".Манолова коментира и Концепцията за интеграция на ромите на вицепремиера Красимир Каракачанов. Според нея стратегически документ не може да бъде насочен към един етнос. Тя би подкрепила част от мерките, но ако те са насочени към всички, не само към ромите.Омбудсманът лично се ангажира с инициатива, при която в столичния храм „Св. Св. Кирил и Методий“ отвори врати социална кухня. Там доброволци раздават топла супа и човешко отношение на всеки. Манолова се надява този пример да бъде „заразен“.„Идеята беше не просто да дадем топъл обяд и храна в студените зимни дни на нуждаещите се хора, но и да ги подкрепим с човешко отношение, с топлина, съпричастност. Кухнята се превръща и в място, където се обсъждат проблеми“, разказа Манолова.Тя добави, че се планира кухнята да работи до Великден, но ако се намерят възможности – тя ще продължи да работи. Омбудсманът призова всеки да отдели 1 час от времето си и да се включи в инициативата.", "date": "2019.02.13", "title": "Мая Манолова: Нямам никакви намерения да сменям работата си"}
{"url": "https://www.novinite.bg/articles/171015/Premierat-shte-se-sreshtne-s-Erik-Rubin", "text": "Премиерът Бойко Борисов ще се срещне с американския посланик Ерик Рубин в Министерски съвет, предаде репортер на Novini.bg. Очаква се двамата да се срещнат след приключване на редовното заседание на министерския съвет. След края на срещата са предвидени изявления пред медиите.", "date": "2019.02.13", "title": "Премиерът ще се срещне с Ерик Рубин"}
{"url": "https://www.novinite.bg/articles/171020/Borisov-i-Uesli-Klark-obsadiha-satrudnichestvo-za-protivodejstvie-na-kontrabandata", "text": "Министър-председателят Бойко Борисов се срещна с ген. Уесли Кларк, бивш върховен главнокомандващ на въоръжените сили на НАТО в Европа, който в момента е съветник на швейцарска компания от областта на противодействието на нерегламентираната търговия и контрабандата. „Един от приоритетите в дейността на правителството е борбата с контрабандата. Резултатите към момента доведоха до увеличаване на приходите в държавния бюджет и до прекъсването на нелегални търговски практики, които ощетяват хазната и гражданите“, посочи премиерът Борисов пред американския генерал.Българският министър-председател подчерта, че властите ни ще продължат да надграждат постигнатото и да подобряват сътрудничеството си на глобално ниво. „Запознах се с отличните резултати на България в борбата с контрабандата и успешната дейност на вашия координационен център, затова инициирахме това посещение. Предлагаме своята подкрепа за постигането на още по-големи успехи“, посочи по време на разговорите ген. Кларк. Той заяви, че отдавна не е бил в България, но следи развитието й и винаги търси начин да помогне на страната ни. По време на посещението си ген. Уесли Кларк се запозна по-подробно с дейността на Междуведомствения координационен център за противодействие на контрабандата и контрол на движението на рискови стоки и товари. Екипът на центъра му представи как се проследява процесът по вноса и производството на акцизни и други рискови стоки чрез 24-часово видеонаблюдение, използване на термокамери, УКВ радио системи, радари, автоматична идентификационна система AIS. Ген. Кларк заяви от името на швейцарската организация желание и готовност да си партнира с българското правителство за увеличаване на капацитета на координационния център чрез технологични и дигитални платформи, което да подобри още повече работата му. По време на визитата си у нас ген. Кларк ще се срещне също с представители на НАП и агенция „Митници“.", "date": "2019.02.13", "title": "Борисов и Уесли Кларк обсъдиха  сътрудничество за противодействие на  контрабандата"}
{"url": "https://www.novinite.bg/articles/171007/Tomislav-Donchev-Izbori-s-nov-sastav-na-CIK-e-golyama-avantyura", "text": "Мандатът на членовете на Централната избирателна комисия безспорно изтича, но смяната им точно преди избори би било голяма авантюра. Това мнение изрази вицепремиерът Томислав Дончев  в интервю за БНТ, като така коментира внесеното искане от БСП за спазване на Изборния кодекс и смяна на състава на ЦИК, чийто мандат изтича през март.Той отхвърли предположенията, че запазването на настоящия състав на ЦИК, каквото е искането на ГЕРБ е предпоставка за фалшифициране на евроизборите. И припомни, че опит за саботиране на избори е имало.„Опити за саботиране на изборния процес в България има, говоря за изборите от 2015 г. Не мога да кажа кой е авторът. Риск за подобни атаки винаги има”, смята той и даде конкретни примери.„Единият вариант е DDos атака срещу сайтовете на министерства и имейл сървъри, с което се нарушава комуникацията. Системата за броене обаче е много защитена”, изтъкна Дончев, и допълни, че България е добре подготвена за евентуална хакерска атака.По думите му, другият начин на атака е да се внуши съмнение у гражданите за законността и честността на изборния процес чрез фалшиви новини, но защитата срещу тях е въпрос и на обществена нагласа.„Всеки е в правото да развива хипотези, но с тази тема не е хубаво да си играем. Ще отнеме време обществото да развие ниво на критичност, с което да се защити от фалшивите новини”, поясни Дончев.Той добави, че вариантите са да се прегласува сегашният състав до евроизборите или той да остане в длъжност до избиране на нов.Томислав Дончев изтъкна, че ГЕРБ няма мнозинство в сегашния състав на ЦИК.„Преди избори хрумват нови идеи, но не е добра практика изборното законодателство да се редактира преди избори”, заяви Дончев.Относно идеята на ГЕРБ да отпадне забраната за обявяване на временни резултати от проучвания за вота в изборния ден той коментира:„Има страни, в които данните от екзитполовете се оповестяват в рамките на изборния ден, но има и такива като България, където това е забранено - въпрос на избор е кой модел да се приложи, за да се гарантира прозрачен изборен процес”.„Между партньори не е добре да се работи с ултиматуми” - така Томислав Дончев коментира изказването на Красимир Каракачанов, че ще подаде оставка, ако не се приеме концепция за интеграця на ромите. Дончев допълни, че има по-голяма нужда от обществен дебат за интеграцията на ромите, отколкото политически.„Редно е да се преразгледат инструментите, чрез които се прави подобна политика. Образованието е ключовият фактор за интеграцията на ромите, след това следват жилищната политика и здравеопазването”, заяви вицепремиерът Дончев.", "date": "2019.02.13", "title": "Томислав Дончев: Избори с нов състав на ЦИК е голяма авантюра"}
{"url": "https://www.novinite.bg/articles/171009/Informacionna-borsa-za-nabirane-na-vojnici-i-matrosi-shte-se-provede-v-Pernik", "text": "В Перник ще се проведе информационна борса за набиране на войници и матроси за Българската армия. В центъра на града следобед ще бъде показан бойният вариант на бронираната машина „Пустинна котка“, а вечерта ще има концерт на известни изпълнители.Армията търси близо 5 000 военни, а министърът на отбраната Красимир Каракачанов каза, че през 2018-та година за първи път е била обърната 6-годишна тенденцията и напускащите са по-малко от постъпващите.", "date": "2019.02.13", "title": "Информационна борса за набиране на войници и матроси ще се проведе в Перник"}
{"url": "https://www.novinite.bg/articles/171021/Cacarov-DANS-proveryava-bankata-s-tranzakciite-ot-Venecuela", "text": "\"От партньорите от САЩ е получена информация за парични преводи, извършени от Венецуела, за които са били използвани български банкови сметки. Установена е банката, установено е и лицето титуляр на сметките, както и самите сметки\". Това заяви главният прокурор Сотир Цацаров, цитиран от \"24 часа\". Българин получавал милиони евро от Венецуела \"Работи се изключително интензивно от органите на ДАНС. В банката се извършва пълен мониторинг. Когато имаме пълна картина на преводите ще бъдат предприети необходимите мерки\", добави той. Българин с инициали Ц. Ц. е получил стотици милиони евро от Венецуела. Проверка на ДАНС в българските банки е установила доверителна сметка в малка банка с български собственици. По нея продължава да има движение.", "date": "2019.02.13", "title": "Цацаров: ДАНС проверява банката с транзакциите от Венецуела"}
{"url": "https://www.novinite.bg/articles/171028/Baneva-iska-na-svoboda-usloviyata-v-kiliyata-j-tejki", "text": "Да се организират хибридни войни между Коледа и Нова година, е абсурдно. Съмнявам се тогава да има трезвен руснак на територията на Руската федерация.\"С тези думи обвинената за участие в престъпна група за пране на пари и данъчни престъпнелия Евгения Банева отговори на изявление на зам.-главният прокурор Иван Гешев от преди месец, с което той обяви, че Николай Банев се е свързал с руски лобисти от килията и е поискал убежище там за себе си и семейството си, съобщава \"24 часа\".Коментарът на Банева дойде днес преди заседанието в спецсъда, от който тя ще иска да излезе на свобода.\"Никой от килията не може да иска убежище от чужда държава. Аз съм юрист и знам това. Ако съм искала да изпратя децата си да учат в Русия, щях да го направя отдавна\".Банева се оплака от условията в следствения арест. Тя лежи в килия на булевард \"Г. М. Димитров\" в София.Банева посочи, че е била подложена на пълен тараш, подчертавайки, че е усвоила арестанския жаргон.\"Нищо не бе открито. Няколко пъти нахълтваха в килията ми около 7-8 души с металдетектори и проверяваха дюшеци, дрехи, храни, всичко\", обясни тя.И допълни, че в началото на новата година е била преместена в друга килия.Бизнес дамата каза, че ако води предизборна кампания за евроизборите от ареста, ще се види в колко лоши условия живеят арестантите.Дали съдът ще освободи Банева, ще се решава по-късно днес, тъй като тя е с нови адвокати, които ще се запознават с всички материали по делото в продължение на час.", "date": "2019.02.13", "title": "Банева иска на свобода, условията в килията й - тежки"}
{"url": "https://www.novinite.bg/articles/171022/GERB-shte-podkrepi-VMRO-za-ciganite-nyama-da-sdava-vlastta-pri-zaguben-evrovot", "text": "ГЕРБ ще подкрепи концепцията за циганите след редакционни бележки и не смята да сдава властта, ако загуби евровота.\"Не разглеждаме тази възможност, защото сме уверени в победата. Аз го казвам от тази гледна точка на това, което имаме като социология.Този коментар той направи след среща с британската посланичка Ема Хопкинс в парламента по обед, само три часа преди заседанието на комисията за контрол над службите по повод тъй нареченото отравяне на бизнесмена Емилиян Гебрев, за което нашите власти си партнират с британските служби заради подозренията, че е намесен един от тримата руски агенти, отровили Скрипал миналата година. Цветанов призна, че двамата са обсъдили въпроса. \"И тази тема я засегнахме малко, няма новини\", лаконичен бе той. По принцип имаме много добро парламентарно взаимодействие и всички свързано с тема сигурност, каза за темата на разговора с дипломатката Цветанов.Той подчерта, че ГЕРБ няма да отстъпи на БСП за смяната на ЦИК, за да не ги обвинят после от опозицията, че го правят нарочно за изборни манипулации.\"Един месец преди стартирането на процедурите по-добре да остане ЦИК, назначена точно от БСП. Това ще е гаранция, че изборите ще бъдат прозрачни. Искаме да работим по правилата, не се притесняваме от политическо състезание\", заяви шефът на депутатите от управляващата партия.Цветанов даде да се разбере, че ГЕРБ ще подкрепи концепцията за циганите, изработена от ВМРО, но след редакции на някои от текстовете.\"Към момента не се констатират резултати от интеграцията, които всички ние очакваме. Няма партия, която да не подкрепи едно предложение, свързано със спазване на закона от всички и както някои получават социални помощи, така също да бъде обвързано с техните ангажименти за плащане на данъци и знанията на децата им, трудовите им навици\", коментира той за ромите. Според Цветанов \"някои от текстовете трябва да бъдат доста по-обрани, защото трябва да избегнем всяка възможност за манипулации в предизборния период\".Коалиционният съвет не се е събирал отдавна, но това било заради заетост на членовете му.  Непровеждането му не пречело на работат\"Коалицията е стабилна, нормално е в определени моменти да имаме различно мнение. Поели сме ангажимент за 4-годишен управленски мандат, споразумението не е нарушено, имаме различни теми извън обхвата на коалиционното споразумение и управленската програма\", отсече Цветанов.Още утре вечер с Каракачанов щели да си поговорят по коалиционни въпроси в Мюнхен, където ще участват заедно в Мюнхенската конференция. А днес Цветанов вече е разговарял и с другите двама лидери от ОП - с Валери Симеонов и със Сидеров, все по въпроса за утрешното гласуване на Изборния кодекс. Освен това в коалиционен формат вчера обсъдили законодателната програма за седмицата.По повод ранното приключване на работата на парламента, малко след 11 часа, шефът на ПГ на ГЕРБ коментира, че \"в някои няма достатъчно законодателство\", но затова пък депутатите щели да си наваксат с работата следобед в три важни комисии, сред които и правната, която трябва да гласува Изборния кодекс на второ четене.", "date": "2019.02.13", "title": "ГЕРБ ще подкрепи ВМРО за циганите, няма да сдава властта при загубен евровот"}
{"url": "https://www.novinite.bg/articles/171018/Simeonov-vidya-kusuri-v-plana-Karakachanov", "text": "Нова пробойна зейна в \"Обединени патриоти\" след като лидерът на НФСБ Валери Симеонов отказа да подкрепи своя коалиционен партньор и шеф на ВМРО Красимир Каракачанов за неговата стратегия за решаване на проблема с ромите.  \"В този вид не бих подкрепил концепцията на Красимир Каракачанов за циганите, тя трябва да бъде доизкусурена. Нашата коалиция е изградена на суверенен принцип. Всяка партия има право на мнение, има си собствена програма, така че по този въпрос ще се обърнете към някой от ВМРО“, каза Симеонов.В същото време бившият вицепремиер призна, че по принцип основните предложения в плана \"Каракачанов\" съвпадат изцяло с предложенията на НФСБ. \"Така че ще подкрепим една такава стратегия, но сериозно подобрена и коригирана“, обясни Симеонов. Той добави, че не приема много сериозна заканата на Каракачанов да хвърли оставка като вицепремиер, ако ГЕРБ не подкрепи идеите му за ромите. И обясни, че засега не се очертава свикването на Коалиционен съвет по темата. „Не мисля, че това е повод за коалиционен съвет“, каза Симеонов.", "date": "2019.02.13", "title": "Симеонов видя кусури в плана \"Каракачанов\""}
{"url": "https://www.novinite.bg/articles/171027/BSP-shte-plati-garanciyata-na-Elena-Joncheva", "text": "\r\nНародните представители от ПГ на \"БСП за България\" единодушно взеха решение да съберат сумата от 20 000 лв. за паричната гаранция, която съдът наложи на колегата им Елена Йончева.\r\n\r\n\r\n\r\n\r\n\r\n", "date": "2019.02.13", "title": "БСП ще плати гаранцията на Елена Йончева"}
{"url": "https://www.novinite.bg/articles/171035/MS-odobri-protokola-za-vlizane-na-Makedoniya-v-NATO", "text": "Правителството одобри протокола към Северноатлантическия договор относно присъединяването на Република Северна Македония към НАТО.Със същото решение Министерският съвет предложи на Народното събрание да ратифицира протокола със закон, съобщиха от правителствената пресслужба.Република Северна Македония ще бъде 30-ят член на НАТО.", "date": "2019.02.13", "title": "МС одобри протокола за влизане на Македония в НАТО"}
{"url": "https://www.novinite.bg/articles/171010/Feldsherite-u-nas-izlizat-na-protest", "text": "Пореден проблем в сферата на българското здравеопазване. Фелдшерите у нас готвят протест на 1 март, а ябълка на раздора се оказва членството им в Асоциацията на професионалистите по здравни грижи. Лекарските асистенти настояват за независимост.\"На нас никога не ни е помагало това, че сме в Асоциацията на професионалистите по здравни грижи. Напротив - изключително много ни е пречило в години. Това е организация на съсловие, което е към медицинското образование. Там са всички професионалисти по здравни грижи - 12 професии. Не може да сме в тази каша от професии, защото губим идентичност\", обясни председателят на Сдружението на фелдшерите Александър Александров по Bg on air.  Основният проблем е липсата на професионална съсловна организация на фелдшерите, подчерта той. А исканията са за гарантирана квалификация, продължаващо обучение на лекарските асистенти и кариерно развитие.Александров обяви, че основната фелдшерска заплата варира между 600 и 700 лева. И настоя, че интересите на фелдшерите не са защитени никъде. По думите му в тази Асоциация се защитават правата на медицинските сестри. Александров не скри, че има противоречия между различните професии, обединени под шапката на Асоциацията на професионалистите по здравни грижи. \"Лекарските асистенти са около 3000 човека. Би могло бройката да се подобри много повече. В началото на демократичните проблеми бяхме около 7000. Фелдшер е първото медицинско образование, което се получава в България, погледнато исторически\", каза още Александров.Той е на мнение, че никой не може да понесе политическата отговорност да бъде извоювано отделяне на фелдшерите в професионална съсловна организация. Фелдшерите са готови на протести пред лечебните заведения, а най-големият протест ще бъде пред Министерския съвет. Те обаче няма да стигат до крайности, обръщайки гръб на пациентите.", "date": "2019.02.13", "title": "Фелдшерите у нас излизат на протест"}
{"url": "https://www.novinite.bg/articles/171037/Proveryavat-balgarska-banka-zaradi-parichni-prevodi-ot-Venecuela", "text": "Българските служби проверяват българска банка заради парични преводи в големи размери от Венецуела. Темата беше обсъдена на среща в Министерския съвет при премиера, в която участваха американският посланик, главният прокурор и председателят на ДАНС. Страната ни е получила информация от САЩ за парични преводи от държавната петролна компания на Венецуела към доверителна банкова сметка в България.Сотир Цацаров обяви, че има данни в коя банка и кои лица са използвали български сметки за парични преводи от Венецуела.ДАНС извършва проверка в банката, уточни главният прокурор.Знае се кой е титулярът на сметката. Става дума за парични преводи за милиони евро. Част от средствата са били превеждани от България по банкови сметки в други държави. Основанията са били недействителни, обясни главният прокурор Сотир Цацаров:\"Такива основания са свързани с подкрепа и финансиране на венецуелска спортна федерация, със закупуване на храни за Венецуела и така нататък\".Държавна агенция \"Национална сигурност\" проверява банката. Осигурено е съдействие от БНБ. Когато има пълна картина за преводите и за всички сметки, \"най-вероятно ще се пристъпи към наказателно производство за пране на пари\", посочи още Цацаров.Останалите средства в сметката, които са в немалък размер, са запорирани, за да не изтичат средства.Председателят на ДАНС Димитър Георгиев обясни:\"Лицето, което е установено като титуляр на сметката, живее в различни държави. Към момента не е на територията на България. Има няколко гражданства, сметката е една\".Американският посланик Ерик Рубин отчете отличното сътрудничество между американското и българското правителство и службите на двете държави:\"Нашето правителство, заедно с другите страни от Европейския съюз, работи в много тясно сътрудничество, за да гарантира, че богатството на народа на Венецуела няма да бъде откраднато\".Установеният български гражданин често е посещавал и Оман, научи още \"Хоризонт\".БНБ оказва пълно съдействие по случая с паричните трансфери от Венецуела по сметка в българска банка, съобщиха за \"Хоризонт\" от Централната банка. Оттам уточняват, че \"работят активно с компетентните органи в рамките на законоустановените си права и отговорности\". Заради банковата тайна БНБ няма право да коментира имена на поднадзорни лица или да дава подробности около случая.Българските служби са действали адекватно по сигнала за парични преводи в големи размери от Венецуела, коментира пред „Хоризонт“ евродепутатът Емил Радев, докладчик по законодателното досие за звената за финансово разузнаване. Според Радев, случаят е показал доброто сътрудничество между София и Вашингтон в борбата с прането на пари:„Българската прокуратура, българските служби, ДАНС и Звеното за финансово разузнаване са реагирали много адекватно. Тук говорим за много специфично използване на друг инструмент - специалната адвокатска сметка. Нашите партньори от САЩ също са подали този сигнал. Част от парите са запорирани, така че да не могат повече да излизат от тази сметка. Оттук нататък ще има разследване и за пране на пари. Ще има и проследяване на финансовите потоци. Нека да оставим време на Прокуратурата да направи своя анализ и при нужда да повдигне нужните обвинения\".Преди дни венецуелският депутат Карлос Папарони оповести, че властите в Каракас се опитват да изнесат капитали на държавната петролна компания \"Петролеус Де Венесуела\" чрез финансов посредник в България. Тогава от Министерството на външните работи съобщиха, че няма постъпила информация за паричен трансфер.", "date": "2019.02.13", "title": "Проверяват българска банка заради парични преводи от Венецуела"}
