{"url": "http://www.novinite.bg/articles/153658/SASht-i-Rusiya-namalyavat-voennite-si-kontingenti-v-Siriya", "text": "Над 400 американски пехотинци, участвали в кампанията срещу ДАЕШ (\"Ислямска държава\") в Сирия, ще бъдат изтеглени от близкоизточната държава. Това заяви говорител на операция \"Вродена решителност\" на водената от САЩ коалиция в Сирия, информират чуждестранни агенции.Изтеглянето на пехотинците е признак на реален напредък в региона, поясни представителят и добави, че останалите американски сили ще продължат да работят с партньорите си за пълен разгром над ДАЕШ, предотвратяване повторна поява на организацията и подпомагане на местните жители от преживяния ужас.Пехотинците бяха изпратени в Сирия в средата на септември. Оттогава коалицията освободи град Ракка.По-рано секретарят на Съвета за сигурност на Русия Николай Патрушев съобщи, цитиран от Ройтерс, че Москва вече се подготвя да изтегли военния си контингент от Сирия.\"Приготовленията са в ход\", каза той, цитиран от РИА Новости.Миналата седмица шефът на генщаба на Русия Валерий Герасимов обяви, че контингентът на Русия в Сирия вероятно значително ще бъде редуциран и това може да започне от края на тази година.", "date": "2017.11.30", "title": "САЩ и Русия намаляват военните си контингенти в Сирия"}
{"url": "http://www.novinite.bg/articles/153670/Balgariya-plashta-stotici-hilyadi-zaradi-narusheni-choveshki-prava", "text": "България плаща стотици хиляди заради нарушени човешки права. Само през тази година страната ни е платила близо 800 000 евро обезщетения по загубени дела в Европейския съд за правата на човека. Данните изнесе обмудсманът Мая Манолова.За сравнение – сумата за обезщетения, платена от Германия за същия период, е 11 пъти по-малка. Общо в Страсбург страната ни е загубила 649 дела заради нарушение на основните човешки права. ", "date": "2017.11.30", "title": "България плаща стотици хиляди заради нарушени човешки права"}
{"url": "http://www.novinite.bg/articles/153600/Deputatite-obsajdaha-Byudjet-2018-g-do-3-chass-prez-noshtta", "text": "След като депутатите обсъждаха Бюджет 2018 г. до малко след 3.00 часа през нощта в парламента, очакванията са и тази нощ заседанието да продължи до късните часове. Депутатите отново се скараха и БСП отправи остри критики към основния финансов закон, предаде Нова телевизия.„Критиките към бюджета не са основателни. Приоритетите на управлението са образование, социална реформа, здравеопазване и сигурност и отбрана. Там се вижда, че парите са увеличени”, коментира в „Здравей, България” депутатът от ГЕРБ Александър Иванов.„Най-голямата ни критика е, че този бюджет няма реформи. За пореден път ГЕРБ доказа, че не може да ги прави. Давам за пример здравеопазването, където стана и скандал. Бедните хора ще бъдат лишени от най-новите и модерни лекарства и само по-богатите ще могат да ги купуват”, заяви от своя страна депутатът от БСП Драгомир Стойнев.На тези обвинения Иванов контрира, че НЗОК е излязла с изявление в отговор на пациентските организации. Няма да има неосигурени средства за лекарства за онкоболните, тези с белодробни заболявания и за детските заболявания.Стойнев обаче заяви, че бюджетът още не е приет, а вече има протести и даде за пример този на БАН. Според депутата от ГЕРБ обаче недоволството на академиците не е основателно, защото са заделени повече пари и за наука. ", "date": "2017.11.30", "title": "Депутатите обсъждаха Бюджет 2018 г. до 3 часс през нощта"}
{"url": "http://www.novinite.bg/articles/153665/Semejstvo-se-spasi-po-chudo-ot-goryashta-kashta-v-centara-na-Ruse", "text": "Семейство се спаси по чудо от горяща къща в центъра на Русе, съобщава БГНЕС. Инцидентът е станал малко преди 14.00 часа на 30 ноември на бул.“Съединение“, а за борба с огъня са били изпратени три екипа на пожарната. Съпрузите, които живеят под наем в къщата, са били легнали да спят на обед. Събудили са се от миризма на изгоряло и мъжът е отишъл да провери какво става в съседната стая, която се оказала напълно задимена. Мъжът позвънил на тел.112, след което на място са били изпратени три пожарни. Близо час е продължила борбата с огъня заради опасността да се прехвърли върху съседните сгради и магазини. Извадена е била и газова бутилка от къщата, която обаче не е била повредена. Заради инцидента движението по един от главните булеварди бе отцепено.Покъщнината и покривът на къщата са напълно унищожени. Причините за пожара тепърва ще се изясняват.", "date": "2017.11.30", "title": "Семейство се спаси по чудо от горяща къща в центъра на Русе"}
{"url": "http://www.novinite.bg/articles/153654/24-chasa-v-denonoshtieto-nablyudavat-yazovirite-v-3-oblasti", "text": "24-часово наблюдение на язовирите в областите, в които се очакват най-много превалявания в следващите дни, организира ДАМТН.Специални звена ще наблюдава състоянието на язовирите заради очакваните обилни валежи.Мярката е превантивна, съобщават от Агенцията.Екипите ще са съсредоточени в областите Враца, Пловдив и Благоевград. Има готовност и за включването на други региони към специалния мониторинг.Агенцията вече е информирала и кметовете по места да вземат превантивни мерки и поддържа постоянен контакт с тези населени места, в които се очаква дъждът да е най-обилен.ДАМТН напомня на собствениците на язовири в страната да следят с повишено внимание състоянието на управляваните от тях водоеми и при необходимост своевременно да сигнализират агенцията.", "date": "2017.11.30", "title": "24 часа в денонощието наблюдават язовирите в 3 области"}
{"url": "http://www.novinite.bg/articles/153624/KNSB-se-razgnevi-na-deputatite", "text": "КНСБ подкрепя омбудсмана Мая Манолова. Синдикатът се разгневи на депутатите, защото служителите все още остават незащитени от некоректни работодатели. Като съвносител на първоначалния съвместен законопроект за предотвратяването на 20-годишния проблем за неизплатените заплати, заедно с омудсмана, КНСБ споделя и оценява като основателна и обоснована вчерашната реакция на Мая Манолова.Синдикатът изтъкна, че проблемът не е в 6-месечното отлагане на едно изменение. Проблемът съществувал от много години.От КНСБ проявяват разбиране, че е нужно време, за да се натрупа капацитет в Изпълнителна Агенция \"Главна инспекция по труда\" заради новите й функции. Според синдиката обаче отлагането е фатално за няколко хиляди работници, чиито вземания зависят от този отлагателен срок. \"Става дума за милиони левове неполучени или забавени трудови възнаграждения през годините от началото на прехода до сега\", пише в изявлението на КНСБ.Синдикатът пита оправдано ли е било времето от 4 месеца, през което е работила специалната временна комисия назначена от Народното събрание.Конфедерацията се възмущава, че чак при второто четене на законопроекта в комисията на Народното събрание се внася новото допълнение относно коментираните нови функции на ГИТ.Синдикатите предполагат, че в резултат от близо 6 месечното обсъждане на законопроекта, той вероятно ще бъде приет в края на декември. Логично е той да влезе в сила от началото на следващата година. От КНСБ питат не можеше ли това да стане по-бързо.Синдикатът е категоричен, че загубени са не само последните 10 месеца от момента на внасянето на общия законопроект, а са загубени над десет години от \"липсата на политическо желание да се сложи край на това порочно явление\".", "date": "2017.11.30", "title": "КНСБ се разгневи на депутатите"}
{"url": "http://www.novinite.bg/articles/153625/Nankov-kategorchno-za-vtori-lift-v-Bansko", "text": "Винаги съм бил радетел за втори лифт на Банско. Това обяви строителният министър Николай Нанков в парламента. Той не споделя мнението на някои организации, че строежът на ски писти е незаконен строеж.По думите му пистата не е строителство, строеж са съоръженията. Полагали се необходимите усилия от институциите.Нито строителството изключва екологията, нито екологията изключва строителството, посочи министърът. Нашето екозаконодателство, по думите му, било по-строго от европейското. Лифтът трябвало да стане и той е убеден, че втори лифт ще има. ", "date": "2017.11.30", "title": "Нанков категорчно \"за\" втори лифт в Банско"}
{"url": "http://www.novinite.bg/articles/153633/Valentin-Radev-dopuska-i-politicheski-kontekst-v-oplakvaneto-na-baretite", "text": "Вътрешният министър Валентин Радев е изненадан, че служителите на СОБТ не са се обърнали с писмо към него за проблемите, а потърсили ръководството на държавата. Това той коментира пред журналисти днес, като добави, че въпреки това е назначена проверка. Преди дни баретите се оплакаха до редица институции за нередности.Радев посочи, че с част от оплакванията на баретите не е съгласен. И заради това, че има начин проблемът да бъде решен и как е написано писмото на баретите, той допусна в него да политически подтекст.Загиналите при катастрофи тази година за първите 11 месеца са с 50 по-малко спрямо миналата. Отново основна причина е високата скорост и неправилни маневри.За 10-те месеца на тази година са задържани 2678 незаконно пребиваващи у нас. Със започването на отоплителния сезон расте и броят на пожарите. Над 500 такива инцидента има само за последните два месеца. При част от тях има жертви.Над 80 човека в страната работят в поделенията на МВР по линия престъпления срещу животни. От началото на годината до края на октомври има 274 разследвания за насилие над животни. 19 човека са с повдигнати обвинения.", "date": "2017.11.30", "title": "Валентин Радев допуска и политически контекст в оплакването на баретите"}
{"url": "http://www.novinite.bg/articles/153656/Ivan-Nejkov-Uvelicheniyat-byudjet-ne-garantira-po-dobar-jivot", "text": "„Едно от „родилните петна” на Прехода е това, че отчитаме една политика по размера на парите, които наливаме там. Логиката е, че ако тази година сме дали повече пари за една политика от предишната година, значи политиката ни е по-добра. Уви, за съжаление не е така. Увеличаването на един ресурс по никакъв начин не гарантира по-добри услуги в съответната сфера, тоест не гарантира по-добър живот на хората”. Това коментира за NOVA бившият социален министър Иван Нейков.„Бюджетът наистина е по-голям за 2018 г. Бюджетът на НОИ мина 11 милиарда лева. Казано така, всеки пенсионер ще чака друг мащаб на пенсията. А всъщност ще дочакат 3,8 % увеличение на пенсиите през юли”, коментира още Нейков.Според него, когато се прави анализ на един бюджет, на масата трябва да се сложи и оценката на този, който прави бюджета, и този, който го потребява. ", "date": "2017.11.30", "title": "Иван Нейков: Увеличеният бюджет не гарантира по-добър живот"}
{"url": "http://www.novinite.bg/articles/153626/Mareshki-Obidite-kam-balgarite-sa-zarazni", "text": "Депутатите от ПГ на „Воля“ влязоха с медицински маски в пленарната зала заради думите на депутата от БСП за България Иво Христов, че 80% от българите са дебили, предаде НОВА.С маски сме, за да не се заразим - обидите към българите са заразни, поясни депутатът. „Още не сме си доставили противовирусни лекарства затова засега ще останем с маски“, каза още той.\"Това е обидно за българския народ и цинично, недопустимо, нагло изказване на самозабравил се български политик, който няма място в българския парламент и затова му поискахме оставката\", посочи Марешки.\"Предупредихме, че ако не се вземат мерки, тази зараза ще плъзне много бързо\", добави той. \"Не мина и седмици и бяхме свидетели на изказването на Вежди Рашидов, за който целият български народ не става и за чеп за зеле. Чухме от трибуната извинение от него. Няколко дена по-късно идва следващото - че целият морален и качествен капацитет се е изнесъл от страната, казано от Слави Трифонов от Лондон.Ето, заради тази плъзнала зараза говорим, за да не изпаднем и ние в нещо подобно\", констатира Марешки, цитиран от БГНЕС. ", "date": "2017.11.30", "title": "Марешки: Обидите към българите са заразни"}
{"url": "http://www.novinite.bg/articles/153669/Nad-200-dushi-sa-novoregistrirani-s-HIV-prez-2017-a", "text": "С 230 души са се увеличили заразените с ХИВ лица у нас спрямо миналата година. 88% от новорегистрираните случаи са се инфектирали по сексуален път показват последните данни на здравното министерство, изнесени в навечерието на Световния ден за борба със СПИН.Запазва се тенденцията от последните години броят на новорегистрираните мъже да е многократно по-голям от този на новозаразените жени. Над 200 души са новорегистрирани с ХИВ през 2017 г., с което общият брой на серопозитивните у нас нараства до 2694 души, сочи информацията на министерството. Най-засегната от коварния вирус в България е възрастовата група между 30 и 39 години, а най-голям процент от заразените през последната година са се инфектирали по сексуален път. 52% от новите случаи са мъже, съобщили за хомосексуален контакт, 36% са се заразили посредством хетеросексуален контакт, а 18% са инжекционно употребяващите наркотици.Най-младият ХИВ позитивен пациент у нас е на 20 години, а най-възрастният - на 67.Географското разпространение показва, че по-голямата част от новоинфектираните с ХИВ са концентрирани предимно в големите градове, като водеща тук е столицата с 91 лица. Следват областите Пловдив - 22 лица, Варна - 18 лица, Плевен - 9 лица, София област - 7, Бургас - 4 лица и единични случаи в останалите области. От здравното министерство припомнят, че прилагането на безплатната антиретровирусна терапия удължава живота на пациентите, подобрява имунния им статус и качеството им на живот", "date": "2017.11.30", "title": "Над 200 души са новорегистрирани с ХИВ през 2017-а"}
{"url": "http://www.novinite.bg/articles/153638/Stolichnite-socialisti-v-zashtita-na-uchenite-ot-BAN", "text": "В БСП-София сме сериозно обезпокоени от финансовата политика на управляващите към БАН - най-големият национален научен център. Обезпокоени сме и от разминаването между декларираните в стратегическите документи намерения за развитие на научни изследвания и БАН и реалностите на Бюджет 2018. Бюджет, който показва, че в България няма място за БАН, наука и иновации. Това се казва в позиция на столичните социалисти. От най-голямата структура на БСП пишат още: Ние, от БСП - София, очаквахме, че министър-председателят Бойко Борисов си е взел поука след грубия опит на министъра на финансите Симеон Дянков да подчини българските учени на чужди цели и амбиции. Очаквахме, че приказките за \"феодални старци\", че опитите за ликвидиране на БАН с рязко орязване на бюджета през 2009-2010 година, са забравена срамна страница от първия мандат на ГЕРБ. Очаквахме, че за 2018 година правителството ще предложи такива финансови стимули за развитие на БАН, ССА и Държавните висши училища (ДВУ), които ще укрепят научния потенциал и научните кадри и ще стимулират научните изследвания. Нещо повече - от януари България поема председателството на Европейския съюз, а всички добре знаем, че средствата, отделяни за наука и образование, са гаранция за изграждане на общество на знанието, приоритет на европейските политики. Какво ще предложим ние?!Историята наказва всички груби политически грешки, които противоречат на националния интерес. Защото опитът да бъде унищожен носителят на знанието у нас, опитът да бъде ликвидирана институция като БАН, не може да бъде оценен като наивност на ГЕРБ. Това е удар срещу бъдещето на България като държава на духа и интелекта. Това е целенасочена политика, която ГЕРБ провежда вече трети мандат. Политика за превръщането на нацията ни в обслужващ персонал, а държавата ни - в територия с охранителни и военни функции.БСП - София ще направи всичко възможно да бъдат защитени българските учени и Българската академия на науките. По време на председателството ние ще използваме всички средства, за да информираме държавите-членки на Европейския съюз за провежданата ликвидационна политика от управляващите по отношение на науката в България.", "date": "2017.11.30", "title": "Столичните социалисти в защита на учените от БАН"}
{"url": "http://www.novinite.bg/articles/153619/Nad-140-postradali-ot-snega-sa-potarsili-pomosht-v-Pirogov", "text": "Над 140 души са преминали през травматологията на \"Пирогов\" през изминалото денонощие. Те са с различни счупвания заради падане на заледени улици и тротоари. 60 от пациентите остават за лечение в болницата, защото трябва да бъдат оперирани, предаде БНТ.Така изглежда тротоарът на една от централните улици в София. Живеещите в района твърдят, че в квартала не се чисти от години.-Никога през 6-те години, в които живея няма да видите изчистени отпред тротоарите, въпреки че е центърът на София.В крайните квартали на града също има непочистени тротоари. Този мъж без здравни осигуровки е принуден да търси помощ в \"Пирогов\", след падане в квартал Надежда.-Ей така просто се хлъзгаш и падаш напред. Никой не иска да пада . Ръката ме боли и носът се вижда.Повечето пациенти преминали през травматологията на \"Пирогов\" са в активна възраст. Те са със счупени ръце, фрактури на глезените. Има и пациенти с по-тежки травми, които са останали за лечение в болницата.От Столичния инспекторат съобщиха, че отговорност на общината е да почистват тротоарите около обществените сгради, училищата и детските градини, а пред блоковете собствениците трябва да чистят сами.", "date": "2017.11.30", "title": "Над 140 пострадали от снега са потърсили помощ в \"Пирогов\""}
{"url": "http://www.novinite.bg/articles/153668/Syurpriziraha-chistachkite-vav-VSS-1040-leva-za-8-rabotni-dni", "text": "1040 лева за 8 работни дни ще получат чистачките на сградата на Висшия съдебен съвет. Това прие ВСС на днешния пленум. Причината е пребоядисване на сградата, по време на което 8 дни чистачките са работили с удължено работно време. В сградата, в която се помещава Висшият съдебен съвет е направен основен ремонт на стените, който включва и пребоядисване. Това е и причината чистачките в сградата да са положили извънреден труд, срещу който ще получат солидно възнаграждение. Първоначалното предложение на ВСС било хигиенистките да получат хонорар от 65 лева на ден. Съветът обаче реши, че трудът им трябва да се оцени поне на 130 лева за всеки един от 8-те дни, в които работното им време е било удължено. Така освен редовната си месечна заплата, служителите от администрацията ще получат и възнаграждение от 1040 лв. за изминалия месец. През 2009 г. пък стана ясно, че шефката на чистачките в Съдебната палата взима близо 1500 лева месечно. Подобна е заплатата и на хигиенистките на \"Летище София\". За сравнение обичайното трудово възнаграждение в сектора се движи около размера на минималната работна заплата.", "date": "2017.11.30", "title": "Сюрпризираха чистачките във ВСС: 1040 лева за 8 работни дни"}
{"url": "http://www.novinite.bg/articles/153650/Na-vseki-17-sekundi-po-edin-chovek-se-zarazyava-s-HIV", "text": "На всеки 17 секунди по един човек се заразява с ХИВ, а от началото на епидемията 35 милиона души са умрели от СПИН, предаде Франс прес. Ето някои важни данни, публикувани от Програмата на ООН за ХИВ/СПИН по повод Световния ден за борба със СПИН - 1 декември. Около 1,8 милиона души в света са заразени с вируса на СПИН през 2016 г. Това означава, че ново заразяване с ХИВ се регистрира средно на всеки 17 секунди, т.е. регистрират се средно 5000 нови заразявания дневно. Сред възрастните хора се наблюдава леко намаляване на новите заразявания през последните няколко години, от 1,9 милиона през 2010 г. на 1,7 милиона през 2016 г. Две трети от случаите са в Африка. Сред децата новите заразявания са намалели почти наполовина, от 300 000 през 2010 г. на 160 000 през 2016 г. Това намаляване се обяснява с кампаниите за откриване на болестта у бременни в Африка и с антиретровирусните терапии, които пречат на предаването на ХИВ от майката на бебето ѝ. 36,7 милиона души в света живеят с ХИВ, сочат нови данни на Програмата на ООН за ХИВ/СПИН. Броят на живеещите с ХИВ ежегодно се увеличава поради новите заразявания с вируса на СПИН и разширения достъп до антиретровирусни лекарства в бедните страни.Днес 20,9 милиона души имат достъп до антиретровирусни лекарства, които при редовното им приемане пречат на развитието на болестта и значително намаляват риска от заразяване. Броят на имащите достъп до лекарствата сега на практика е три пъти по-голям в сравнение с 2010 г. В резултат смъртните случаи вследствие на СПИН са намалели с близо 50 на сто, от 1,9 милиона през 2005 г. на 1 милион през 2016 г.", "date": "2017.11.30", "title": "На всеки 17 секунди по един човек се заразява с ХИВ"}
{"url": "http://www.novinite.bg/articles/153657/Otkriha-lek-za-migrenata", "text": "Изследване открива нов подход за предотвратяване на мигрената. Способът може да намали броя и тежестта на атаките, сочат две клинични проучвания, съобщава BBC.Приблизително при половината от хората в проучването са намалили наполовина броя на случаите на мигрена, които са имали всеки месец. Изследователите в болницата в King's College определят откритието като голям успех.Лечението е първото специално предназначено за предотвратяване на мигрена и използва антитела за промяна на активността на химикалите в мозъка. Все пак са необходими допълнителни проучвания за оценка на дългосрочните ефекти.Изследванията показват, че химикал в мозъка - калцитонин пептид или CGRP - е отговорен за болката и чувствителността към звук и светлина при мигрена.Четири фармацевтични компании се състезават да разработят антитела, които неутрализират CGRP.Едно антитяло, еренумаб, създадено от компанията Novartis, е било изпробвано на 955 пациенти с епизодична мигрена.В началото на изследването пациентите са имали случаи на мигрена средно по осем дни в месеца. Проучването установило, че 50% от пациентите, на които са инжектирани антителата, страдат двойно по-малко дни в месеца от мигрена. При около 27% от пациентите подобен ефект се наблюдава без лечение.Друго антитяло, фреманезумаб, произведено от друга компания, беше изследвано над 1130 пациенти с хронична мигрена.Около 41% от пациентите казват, че броя на случаи на мигрена при тях са намалели наполовина, в сравнение с 18% от хората, които не са били лекувани. ", "date": "2017.11.30", "title": "Откриха лек за мигрената"}
{"url": "http://www.novinite.bg/articles/153641/Zadarjaha-dvama-za-kontrabanda-na-heroin-prez-GKPP-Kulata", "text": "Вчера, 29 ноември, в 7 часа сутринта, на ГКПП Кулата, е бил задържан шофьор на автомобил, 38-годишния Н.Е., пътуващ от България за Гърция. Мъжът направил опит незаконно да пренесе през границата високорисково наркотично вещество - около два килограма хероин. Стойността на откритата в дрога възлиза на 80 000 лева.Окръжна прокуратура - Благоевград е повдигнала обвинение на задържания Н.Е. за извършено от него престъпление. Обвинение за подбудителство и подпомагане пренасянето на наркотици е повдигнато на 48-годишния А.Д.С прокурорско постановление двамата обвиняеми са били задържани за срок до 72 часа, като предстои да бъде внесено в съда искане за вземане на мярка за неотклонение \"задържане под стража\".Под ръководството на Окръжна прокуратура - Благоевград продължават действията по разследването на контрабандата, в това число претърсване и изземване.", "date": "2017.11.30", "title": "Задържаха двама за контрабанда на хероин през ГКПП Кулата"}
{"url": "http://www.novinite.bg/articles/153663/Sas-163-mln-leva-modernizirat-speshnite-centrove", "text": "\r\nМодернизират всички спешни медицински центрове с над 163 млн. лева от Оперативна програма \"Региони в растеж\", съобщиха от Министерския съвет.\r\nПубликуван за съгласуване е проект на Насоки за кандидатстване по процедурата за безвъзмездно финансиране на проекта за модернизация на Спешната помощ\r\nВ него се предвижда основен ремонт и оборудване на 27 центъра за спешна медицинска помощ във всяка от областите в страната и техните филиали.\r\nТова предвиждат инвестициите по процедурата за модернизация на Спешната помощ, която ще се финансира по линия на управляваната от Министерството на регионалното развитие и благоустройството Оперативна програма \"Региони в растеж\" 2014-2020 г.\r\nОбщият бюджет е 163,5 млн. лева. Бенефициент на програмата е Министерството на здравеопазването. Крайният срок за кандидатстване е 30 март 2018 г.\r\nВ проекта се предвижда закупуване на съвременни санитарни превозни средства, осигурени с комуникационно оборудване и медицинска апаратура за спешна медицинска помощ.\r\nС тях да се даде възможност и за телемедицина, с тях ще има отдалечени консултации със специалисти.\r\nСпоред програмата, ще се строят нови сгради, ще се реконструират, ремонтират или преустроят съществуващи центрове.\r\nЩе се подобри достъпът за лица с увреждания до сградите и околното пространство. В залите за приемане на спешните сигнали ще се създадат условия за практическо обучение на екипите.\r\nЦелите на процедурата са да се подобри достъпът до спешна медицинска помощ, спешната диагностика, лечение и наблюдение на пациентите до 24 ч., както и да се намали броят хоспитализации в здравната система.\r\nПроектът на Насоките за кандидатстване е публикуван в подменю \"Актуални процедури\" в меню Оперативна програма \"Региони в растеж 2014-2020\" на интернет страницата на ОПРР 2014-2020 - www.bgregio.eu, както и на сайта на Министерството на регионалното развитие и благоустройството. Предложения и коментари по проекта на могат да се изпращат в срок до 11.12.2017 г. (включително) по официален път или на електронна поща: oprd@mrrb.government.bg.\r\nКандидатстването по процедурата ще се осъществява изцяло по електронен път, чрез Модула за електронни услуги на Информационната система за управление и наблюдение \"ИСУН 2020\", поясняват от МС.\r\n", "date": "2017.11.30", "title": "Със 163 млн. лева модернизират спешните центрове"}
{"url": "http://www.novinite.bg/articles/153615/Spipaha-nezakonni-cigari-vav-Vraca", "text": "Спипаха незаконни цигари във Враца. На 29 ноември, около 19.30 часа, до вход на жилищен блок във Враца полицаи са спипали по време на сделка търговец на незаконен тютюн.Предадени били 15 стека цигари без български бандерол. Полицаите задържали лицата К.Т. /50-годишна/ и И. И. /63 г./, предаде ДАРИК. При последващо претърсване в жилището на И.И., са намерени боеприпаси/патрони/. В жилището на К.Т. са намерени  и иззети 12 стека цигари без български акцизен бандерол. Двете лица са задържани.", "date": "2017.11.30", "title": "Спипаха незаконни цигари във Враца"}
{"url": "http://www.novinite.bg/articles/153642/17-godini-zatvor-za-maj-ubil-novorodeno", "text": "Съдът в Монтана осъди на 17 години затвор 32-годишния В. Ангелов от село Игнатово за убийство на новородено дете, съобщиха от Съдебната палата в Монтана. Ангелов живеел на семейни начала с жена, с която има две деца - на 4 и 7 години. В началото на 2015 г. те разбрали, че ще имат трето дете, но не обявили бременността. На близките си казали, че промените във външния й вид се дължат на проблеми с бъбреците, пише БТА. На 22 юли 2015 г. жената родила момиченце в дома на Ангелов в село Игнатово. Мъжът не съобщил на никого, а взел бебето и го изхвърлил в тоалетната на двора. След това позвънил на спешния телефон 112 и извикал линейка, която откарала родилката в болница в Лом, тъй като тя била в безсъзнание след раждането.Лекарите я стабилизирали, но съобщили на полицията за раждането.Трупът на детето бил открит на следващия ден.Експертиза установила, че то е било живо и здраво при раждането си. ", "date": "2017.11.30", "title": "17 години затвор за мъж, убил новородено"}
{"url": "http://www.novinite.bg/articles/153660/274-sa-proizvodstvata-prez-2017-g-za-nasilie-nad-jivotni", "text": "274 досъдебни производства по текстове от Наказателния кодекс, свързани с престъпления срещу гръбначни животни са образувани от началото на 2017 година до края на октомври месец.Това стана ясно от специалния акцент в редовния месечен брифинг на вътрешния министър Валентин Радев.От тях: 228 - за смърт и увреждане на животно; 3 - за организиране на боеве и 43 - за недостатъчен контрол над животното и причинена телесна повреда.Повдигнати общо 19 обвинения. Спрените производства са 76 производства, а прекратените - общо 43 досъдебни производства.Министър Радев даде специални пояснения за т.нар. зоополиция и как тя си изплънява задълженията си по съставите в НК - чл.325а, б, в - проявата на особена жестокост към животните, както и неупражняването на контрол над животни са обществено опасни деяния и са определени за престъпления.Някои от тях се наказват с лишаване от свобода от 3 до 5 години и глоби от 5 до 10 000 лева.Министърът посочи, че от началото на 2016 г. в рамките на ГД\"Национална полиция\" е създаден сектор \"Кинология и престъпления срещу животните\". Във всяка една областна дирекция по темата работят по двама служители, над 80 служители в цялата страната се занимават с тази дейност.Освен със сигналите, постъпили в полицията, тези служители извършват и ежедневни проверки в интернет пространството и медийни публикации за жестокост към животни, с цел своевременно извършване на проверки.", "date": "2017.11.30", "title": "274 са производствата през 2017 г. за насилие над животни"}
{"url": "http://www.novinite.bg/articles/153651/Patnata-policiya-spryala-13-228-prevozni-sredstva-tazi-godina", "text": "\r\nПрез първите 10 месеца на 2017 г. на територията на страната са настъпили 5744 тежки пътнотранспортни произшествия, при които са загинали 543 и са ранени 7231 участници в движението по пътищата. За сравнение с идентичния период на 2016 г. загиналите са с 51 по-малко, а ранените с 714 по-малко.\r\nВъпреки това на редовния месечен брифинг на МВР министър Валентин Радев засегна въпроса с тежките катастрофи само от последния месец, когато черната статистика взе връх. Периодът от 17.11.2017 г. до 23.11.2017 г. е най-тежък от началото на годината, защото в 18 катастрофи загинаха 28 души. Само в едно произшествие загубиха живота си водачът и 8 пътника от автобуса, а в други 10 - загинаха пешеходци.\r\nНесъобразена и превишена скорост, неправилни маневри, отнемане на предимство, навлизане в лентата за насрещно движение - това са част от основните причини за възникването на пътните инциденти, подчерта министърът.\r\nСпоред министъра постигнатото намаление е в резултат на предприетите действия и засиления ефективен контрол над участниците в движението по пътищата.\r\nДо 19 ноември са прекратени регистрациите на 13 228 моторни превозни средства. От тях: 8462 за управление на МПС без съответното свидетелство за управление на МПС; 3921 за управление на МПС след употреба на алкохол и 845 за управление на МПС след употреба на наркотични вещества. През 10-те месеца на 2017 г. наложените глоби с фиш, издадените електронни фишове и съставените актове за установяване на административно нарушение спрямо 2016 г. са повече със 108 401.\r\nМинистър Радев акцентира и върху превенцията по време на отоплителния сезон. С настъпването на зимата, важен въпрос за гражданите е внимателното боравене с отоплителни уреди, посочи той. Над 520 са пожарите, възникнали в бита от 1октомври до този момент. При тях са загинали 24 души, а други 34 са пострадали. Министърът изведе три основни и важни съвета за недопускане на пожари в бита:\r\n- Да се използват само стандартни отоплителни и нагревателни уреди и да се спазват стриктно съветите за безопасната им експлоатация, разписани от производителите.\r\n- Да не се допуска поставянето на отоплителни уреди в близост до леснозапалими вещества и предмети.\r\n- Работещите отоплителни и нагревателни уреди не бива да бъдат оставяни без надзор.\r\nСпоред данните на ГДПБЗН най - уязвимите групи от населението в този период на годината са децата и възрастните хора.\r\n", "date": "2017.11.30", "title": "Пътната полиция спряла 13 228 превозни средства тази година"}
{"url": "http://www.novinite.bg/articles/153640/Zoopolicaite-hvanali-228-dushi-ubili-ili-ranili-jivotno", "text": "28 души са загинали в 18 катастрофи от 17 до 23 ноември, съобщи днес вътрешният министър Валентин Радев. През първите 10 месеца на годината са станали 5744 тежки пътнотранспортни произшествия, при които са загинали 543 и са ранени 7231 участници в движението по пътищата. В сравнение с 2016 г. загиналите са с 51 по-малко, а ранените с 714 по-малко. Несъобразена и превишена скорост, неправилни маневри, отнемане на предимство, навлизане в лентата за насрещно движение са част от основните причини за пътните инциденти, подчерта министърът.До 19 ноември са прекратени регистрациите на 13 228 моторни превозни средства. От тях: 8462 за управление на МПС без съответното свидетелство за управление на МПС; 3921 за управление на МПС след употреба на алкохол и 845 за управление на МПС след употреба на наркотични вещества. През 10-те месеца на 2017 г. наложените глоби с фиш, издадените електронни фишове и съставените актове за установяване на административно нарушение спрямо 2016 г. са повече със 108 401.За мигрантитеОт началото на годината до 31 октомври са задържани общо 2678 граждани на трети страни. От тях на вход на държавната граница – 656, на изход без регистрация – 406 и установени в незаконен престой във вътрешността на страната – 1616 лица. Спрямо общия брой на задържаните през същия период на 2016 г. се отчита намаление с 84,5%.  През октомври са върнати 121 незаконно пребиваващи граждани на трети страни, а от началото на годината до октомври – общо 1771 незаконно пребиваващи граждани на трети страни. За пожаритеМинистър Радев акцентира и върху превенцията по време на отоплителния сезон. С настъпването на зимата, важен въпрос за гражданите е внимателното боравене с отоплителни уреди, посочи той. Над 520 са пожарите, възникнали в бита от 1 октомври до този момент. При тях са загинали 24 души, а други 34 са пострадали. Според данните на ГДПБЗН най - уязвимите групи от населението в този период на годината са децата и възрастните хора. Радев припомни, че през последната година служители на пожарната, заедно с представители на местната власт, са предоставили и монтирали безплатно димни датчици в домовете на самотноживеещи и трудноподвижни хора. Този месец е стартирала и виртуална 3D среда, симулираща различни инциденти - предназначена за обучение на деца до 8 клас. Основната цел е повишаване нивото на подготовката на ученици от 8 до 15-години в случай на пожар и наводнение. Играта е разработена по европейски проект, финансиран по програма Еразъм +. От началото на годината екипите на ГД „Пожарна безопасност и защита на населението\" са реагирали на повече от 48 000 сигнала за произшествия, като 33 000 от тях са пожарите. При пожарите огнеборците са оказали помощ и са спасили над 1300 души.За зоополицията По двама служите във всяка областна дирекция на МВР работят по случаи на престъпления срещу животни. Над 80 служители в цялата страната се занимават с тази дейност, уточни министърът. По думите зоополицаите извършват и  ежедневни проверки в Интернет и следят медийни публикации за жестокост към животни.От началото на 2017 г. до края на октомври в страната са образувани общо 274 досъдебни производства по текстове от НК, свързани с престъпления срещу гръбначни животни. От тях: 228 - за смърт и увреждане на животно; 3 - за организиране на боеве и 43 - за недостатъчен контрол над животното и причинена телесна повреда. Повдигнати общо 19 обвинения, спрени са 76 производства и са прекратени общо 43 досъдебни производства.", "date": "2017.11.30", "title": "Зоополицаите хванали 228 души, убили или ранили животно"}
{"url": "http://www.novinite.bg/articles/153604/Cheshkoto-pravitelstvo-podade-ostavka", "text": "Левоцентристкото правителство на чешкия премиер Бохуслав Соботка подаде оставка, отстъпвайки място за милиардера Андрей Бабиш, който спечели изборите миналия месец, позволявайки му да поеме управлението навреме за декемврийската среща на върха на ЕС, предаде Ройтерс. \"Правителството одобри своята оставка, тя ще бъде връчена на президента още днес\", каза Соботка пред репортери след редовното правителствено заседание, предаде ДАРИК. Коалиционното правителство на оттеглящия се премиер беше първото от 15 години, което изкара пълен мандат. При неговото управление беше постигнат значителен стопански растеж, довел до намаляване на безработицата до най-ниското равнище от всички държави в ЕС и до най-ускореното повишение на доходите от десетилетие. Уморени от традиционните политически партии обаче, на изборите гласоподавателите ги наказаха и предпочетоха извънсистемни кандидати, отбелязва Ройтерс.   Партията на Бабиш \"Действие на недоволните граждани 2011\" (АНО), която обеща да се бори с политическата корупция и да управлява държавата с бизнес подход, беше най-големият печеливш от тези промени в нагласите, въпреки че беше част от отиващия си кабинет заедно с Чешката социалдемократическа партия на Соботка и Християндемократическия съюз.АНО не успя да убеди никоя от осемте парламентарно представени партии да съставят заедно правителство. При това положение Бабиш реши да направи правителство на малцинството, което се очаква да бъде утвърдено от президента Милош Земан на 13 декември и веднага да встъпи в длъжност. Това ще позволи на Бабиш да присъства на срещата на върха на ЕС на 14-15 декември, където основната тема ще бъде напредъкът в преговорите с Великобритания за излизането й от ЕС.", "date": "2017.11.30", "title": "Чешкото правителство подаде оставка"}
{"url": "http://www.novinite.bg/articles/153659/Otkriha-lek-za-migrenata", "text": "Изследване открива нов подход за предотвратяване на мигрената. Способът може да намали броя и тежестта на атаките, сочат две клинични проучвания, съобщава BBC.Приблизително при половината от хората в проучването са намалили наполовина броя на случаите на мигрена, които са имали всеки месец. Изследователите в болницата в King's College определят откритието като голям успех.Лечението е първото специално предназначено за предотвратяване на мигрена и използва антитела за промяна на активността на химикалите в мозъка. Все пак са необходими допълнителни проучвания за оценка на дългосрочните ефекти.Изследванията показват, че химикал в мозъка - калцитонин пептид или CGRP - е отговорен за болката и чувствителността към звук и светлина при мигрена.Четири фармацевтични компании се състезават да разработят антитела, които неутрализират CGRP.Едно антитяло, еренумаб, създадено от компанията Novartis, е било изпробвано на 955 пациенти с епизодична мигрена.В началото на изследването пациентите са имали случаи на мигрена средно по осем дни в месеца. Проучването установило, че 50% от пациентите, на които са инжектирани антителата, страдат двойно по-малко дни в месеца от мигрена. При около 27% от пациентите подобен ефект се наблюдава без лечение.Друго антитяло, фреманезумаб, произведено от друга компания, беше изследвано над 1130 пациенти с хронична мигрена.Около 41% от пациентите казват, че броя на случаи на мигрена при тях са намалели наполовина, в сравнение с 18% от хората, които не са били лекувани.", "date": "2017.11.30", "title": "Откриха лек за мигрената"}
{"url": "http://www.novinite.bg/articles/153607/Zapaliha-elhata-v-centara-na-Nyu-Jork", "text": "Тълпи от туристи се стекоха в Манхатън при засилени мерки за сигурност и относително топло време, за да наблюдават запалването на светлините на коледната елха пред \"Рокфелер център\", съобщи Асошиейтед прес. Кметът Бил де Блазио включи в 20:55 ч. светлините, които осветиха високия близо 23 метра и тежащ над 12 тона норвежки смърч, украсен с 50 000 многоцветни енергоспестяващи лампички, захранвани от слънчеви батерии.   На върха му бе поставена звезда с диаметър 2,9 м и направена от 25 хиляди кристала \"Сваровски\".Традицията за коледната елха на площад \"Рокфелер плаза\" започва през 1933 г. Тогава дървото е шестметрово, като е украсено с хартиени гирлянди и червени плодове.   След две години започват да включват електрически гирлянди на елхата.Телевизията излъчва пряко церемонията по запалването на коледните лампички на главната елха в Ню Йорк от 1997 г.", "date": "2017.11.30", "title": "Запалиха елхата в центъра на Ню Йорк"}
{"url": "http://www.novinite.bg/articles/153621/Ryazak-spad-na-migraciyata-kam-Velikobritaniya-ot-referenduma", "text": "\r\nРязък спад на нетната миграция към Великобритания от референдума за Брекзит със 106 000 до 230 000 души за 12 месеца от юни 2016 г., показват официални статистически данни на Обединеното кралство, цитирани от Ройтерс и \"Индипендънт\".\r\nПромените в миграцията подсказват, че Брекзит вероятно ще бъде фактор при вземането на решение от хората дали да се преместят на Острова или да го напуснат, отбелязват от Националния статистически институт на Великобритания.\r\nБританският премиер Тереза Мей обяви, че иска да намали нетната миграция с десетки хиляди хора.\r\n128 000 британски граждани са напуснали страната си от юни 2016 г. Някои казват, че референдумът ги е принудил да се преместят в чужбина, а други просто искат гражданство в държава от ЕС.\r\n", "date": "2017.11.30", "title": "Рязък спад на миграцията към Великобритания от референдума"}
{"url": "http://www.novinite.bg/articles/153622/5-obiknoveni-neshta-koito-mogat-da-vi-navlekat-nepriyatnosti-v-chujbina", "text": "Държавите се различават по традиции, култура, начин на живот и по своите закони. В някои страни по света има закони, които граничат с абсурда. Нарушаването им може да доведе до глоби и дори до затвор. Вижте 5 обикновени неща, които могат да ви навлекат неприятности в някои държави: Да слагаш бебето си в проходилка Проходилките да доста популярни в повечето държави по света. В Канада обаче е забранено да слагаш бебето си в проходилка. Канадците вярват, че проходилките забавят или отлагат развитието на движението на тялото и намаляват умственото развитие на детето. Ако някой в Канада сложи бебето си проходилка, подлежи на глоба от 100 000 долара, както и 6 месеца затвор.Използването на найлонови торбички През 2002 година в Бангладеш забраняват използването на найлонови торбички, тъй като те замърсяват природата. Евентуалното им използване изисква рециклиране, но за да го избегнат те просто забраняват използването им.Прическите в Иран Иранското правителство е изготвило списък с допустимите мъжки прически през 2010 г., като с него се забраняват опашките, вдигнатата нагоре коса и др.Да дъвчеш дъвка Сингапур забранява вноса и продажбите на дъвки. Изключение се прави само за хора, които трябва да дъвчат дъвка по медицински причини, като за това се издава специална рецепта.Име на детето В Дания родителите на детето могат да му избират име по списък с одобрени от държавата имена. Ако искат име, което не присъства в списъка, трябва да поискат разрешение от църквата. В Нова Зенландия и Швеция пък има списък със забранени имена, с които родителите не могат да кръщават децата си.", "date": "2017.11.30", "title": "5 обикновени неща, които могат да ви навлекат неприятности в чужбина"}
{"url": "http://www.novinite.bg/articles/153634/Prevodachkata-na-Borisov-v-Riyad-Sas-zabradka-sam-ot-uvajenie", "text": "Преводачката, която придружава премиера Бойко Борисов в Саудитска Арабия, Мая Ценова отговори на критиките срещу нея, за това, че носи забрадка.На протоколните снимки от визитата на премиера, се вижда, че Ценова, която е преподавател по „Арабистика” в Софийския университет, е с черна забрадка. ", "date": "2017.11.30", "title": "Преводачката на Борисов в Рияд: Със забрадка съм от уважение"}
{"url": "http://www.novinite.bg/articles/153635/Merkel-i-Shulc-s-poreden-opit-za-sastavyane-na-pravitelstvo", "text": "В Германия днес се прави пореден опит за излизане от политическата криза, в която страната изпадна след парламентарните избори на 24 септември. Ангела Меркел ще разговаря с лидера на социалдемократите Мартин Шулц, предаде Нова телевизия.Целта на срещата при президента Франк-Валтер Щайнмайер е да се направи опит за начало на преговори между християндемократи и социалдемократи.Единствен вариант за избягване на предсрочни избори остава съвместно управление между социалдемократите и Християндемократическия съюз на Меркел. ", "date": "2017.11.30", "title": "Меркел и Шулц с пореден опит за съставяне на правителство"}
{"url": "http://www.novinite.bg/articles/153599/Tramp-prizova-Tereza-Mej-da-ne-se-zanimava-sas-SASht", "text": "Доналд Тръмп призова британският министър-председател Тереза Мей да се фокусира върху радикалния ислямски тероризъм във Великобритания вместо да се занимава със Съединените щати, предаде Нова телевизия.Забележката американският президент направи, след като Тереза Мей го разкритикува, че споделя в Тwitter антимюсюлмански постове.По-рано Тръмп сподели видеоматериали, публикувани от ръководителка на крайната формация \"Великобритания на първо място\". ", "date": "2017.11.30", "title": "Тръмп призова Тереза Мей да не се занимава със САЩ"}
{"url": "http://www.novinite.bg/articles/153644/Evroparlamentat-prizova-ES-da-naloji-orajejno-embargo-na-Sauditska-Arabiya", "text": "Европейският парламент призова ЕС да наложи оръжейно ембарго на Саудитска Арабия на фона на \"най-големия в света глад\" в Йемен, информират световни агенции.Евродепутатите приеха необвързваща резолюция, която призовава шефа за външната политика на ЕС Федерика Могерини да наложи оръжейно ембарго на монархията.В полза на резолюцията гласуваха 539 депутати, 13 - \"против\" и 81 - \"въздържал се\".\"Могерини трябва спешно да предложи цялостна стратегия на ЕС за Йемен и отново да настоява за йеменска мирна инициатива\", се казва в резолюцията, в която също се призовава \"всички актьори да действат за деескалация на конфликта и да се обвържат с нов кръг инициирани от ООН мирни преговори\".Според депутатите има сериозни твърдения, че Саудитска Арабия нарушава международното хуманитарно право в Йемен.По-рано гръцкото правителство обяви, че ще се присъедини към ЕС, ако наложи оръжейно ембарго на Саудитска Арабия, пише \"Гардиън\".Гръцкото правителство е критикувано за оръжейно споразумение с Рияд за 66 милиона евро. Но говорител на администрацията увери, че Атина ще спази закона, ако ЕС обяви санкции.", "date": "2017.11.30", "title": "Европарламентът призова ЕС да наложи оръжейно ембарго на Саудитска Арабия"}
{"url": "http://www.novinite.bg/articles/153646/Franciya-otkrila-sledi-ot-radioaktiven-cezij-v-gabi-ot-Rusiya", "text": "Франция е открила следи от радиоактивен цезий в гъби, внесени от Русия, съобщи днес шефът на френския ядрен регулатор, цитиран от Ройтерс и БТА.Запитан относно последствията от радиоактивния облак, дошъл от Русия през октомври, шефът на агенцията Пиер Франк Шеве каза пред френския Сенат, че равнищата на радиоактивен рутений-106 във въздуха не се опасни за френските граждани, но добави, че контролът върху вносните хранителни продукти е засилен.\"Най-новата информация, която имам, е, че следи от цезий изглежда са били открити в гъби, дошли от Русия\", каза Шеве на слушания в Сената за ядрената безопасност. Засега липсват повече подробности около тази информация.Миналата седмица Русия съобщи, че е измерила замърсяване с радиоактивен изотоп 1000 пъти над нормалното равнище в Уралските планини, след като френският Институт за ядрена безопасност предупреди за радиоактивен облак над Европа.", "date": "2017.11.30", "title": "Франция открила следи от радиоактивен цезий в гъби от Русия"}
{"url": "http://www.novinite.bg/articles/153602/Otkriha-koledniya-bazar-v-Drezden", "text": "В германския град Дрезден официално бе открит традиционният коледен базар. Тази година мерките за сигурност са засилени, след тежкия инцидент на коледния базар в Берлин миналата година, когато камион се вряза в хората и уби 12 души, предаде БНТ.\r\n583-то издание на коледния базар в Дрезден. Първите сведения за него датират от 1434 година. Познат е още като Щрицелмаркт - на името на традиционен немски сладкиш, предшественик на популярния щолен. По традиция кметът на града разряза двуметров сладкиш и обяви базара за официално открит.Дирк Хилберт, кмет на Дрезден: Фантастичен сладкиш, препоръчвам го! Много пекари и сладкари от града направиха щолени, които чакат вас. В този дух, обявявам 583-ия  на Дрезден за открит!\r\nТази година мерките за сигурност са засилени на всички базари в Германия. Миналата година коледният базар в Берлин бе помрачен от терористичен акт, за който отговорност пое групировката \"Ислямска държава\". 24-годишен тунизиец се вряза с камион в множеството, убивайки 12 души. Сега има видимо повече полицейско присъствие, а достъпът на превозни средства до базарите е ограничен.Дорис, посетителка на коледния базар в Дрезден: Не се страхувам, но е добре, че полицията е тук.Оливър, посетител на базара в Дрезден: Чувствам се напълно в безопасност. Полицията е тук и се чувстваме наистина добре.\r\nКоледният базар в Дрезден привлича посетители не само от цяла Германия, но и от Европа. Освен със сладките изкушения и греяното вино, той е известен и с дървената коледна пирамида.\r\n", "date": "2017.11.30", "title": "Откриха коледния базар в Дрезден"}
{"url": "http://www.novinite.bg/articles/153652/Migrantite-vav-Velikobritaniya-sa-namaleli-s-1-3-sled-referenduma-za-Brekzit", "text": "\r\nБроят на те, пристигнали във , спадна с 1/3 в годината след референдума за членството на страната в  и е 230 000 души, сочат данни на управлението на национална статистика на Обединеното кралство.\r\nВ доклада се посочва, че от юни 2016 до юни т.г. показателят на чистата миграция (разликата между пристигнали и отпътували) е намаляла със 106 000 души.\r\n\r\nОбщо във  през този период с цел дългосрочно пребиваване са пристигнали 572 000 души, а са си заминали 342 000.\r\nНа референдума през юни 2016 мнозинството британци гласуваха за излизане на страната от , а необходимостта от въвеждане на по-строг контрол върху пристигащите в Обединеното кралство чужденци беше основен фактор, предопределил изхода от гласуването.\r\n", "date": "2017.11.30", "title": "Мигрантите във Великобритания са намалели с 1/3 след референдума за Брекзит"}
{"url": "http://www.novinite.bg/articles/153667/Harvatiya-v-shok-ot-samoubijstvoto-na-Pralyak", "text": "\r\nПоследната присъда на трибунала за военните престъпления в бивша  и драматичното  на един от осъдените разбуниха за пореден път духовете в  и Босна. Холандските власти разследват как  е успял да се сдобие с та и да я изпие в съдебната зала.\r\nКой и как е внесъл шишенцето с та на осъдения на 20 години затвор Слободан Праляк. Това и днес остава мистерия. Всеобщият шок от пропуска на охраната на Трибунала изрази приятел на Праляк:\r\n\r\n\r\nХоландските власти засега не са установили точно каква е била та. А в Мостар хърватската част от населението участва в бдение в памет на генерала от бившата босненска хърватска армия, смятан там за герой. Босненските мюсюлмани, за които той е военнопрестъпник, не можаха да скрият отношението си:\r\n\r\nВ Загреб шокът е двоен - от драматичното  и от определението на Трибунала, че бившият президент Франьо Туджман е искал да откъсне територии от Босна. Президентът и премиерът на  не спестиха критиките си към трибунала в коментарите си за то на Праляк:\r\n\r\n\r\nОпозиционните социалдемократи отказаха да участват в минутата мълчание в Парламента в Загреб в памет на Праляк.\r\n", "date": "2017.11.30", "title": "Хърватия в шок от самоубийството на Праляк"}
{"url": "http://www.novinite.bg/articles/153639/Kam-800-mln-dushi-po-sveta-moje-da-ostanat-bezrabotni-zaradi-robotite", "text": "Консултантска компания за мениджмънт, чието седалище е в Ню Йорк, предполага, че роботите и автоматизираните системи може да оставят безработни между 400 и 800 млн. души в целия свят до 2030 г.Проучването на Глобалния институт \"МакКинзи\", включващо 46 страни и 800 професии, посочва, че един на петима души ще бъде засегнат в деловия живот, докато един на всеки трима души ще бъде засегнат в богати страникато САЩ и Германия.Изследването също така показва, че правителствата трябва да инвестират в обучения на хора в различни бизнеси, така че роботизираната революция да не може да навреди на обществата.Лекари, адвокати, учители, бармани - работни места, които изискват човешко взаимодействие - и работни места с по-ниски заплати като водопроводните услуги и градинарството, ще бъдат по-слабо засегнати от роботизираната автоматизация.", "date": "2017.11.30", "title": "Към 800 млн. души по света може да останат безработни заради роботите"}
{"url": "http://www.novinite.bg/articles/153661/V-Islandiya-sformiraha-tripartijna-koaliciya", "text": "В Исландия три партии формираха ново правителство, обявиха партийните лидери на пресконференция, цитирани от ДПА.Партиите се съгласиха да подкрепят коалиция, водена от 41-годишната Катрин Якобсдотир от Движение \"Леви зелени\".В коалицията влизат Движение \"Леви зелени\", консервативната Партия на независимостта и центристката Прогресивна партия.Катрин Якобсдотир, Бярни Бенедиктсон, лидер на консервативната Партия на независимостта, и Сигурдур Инги Йохансон от Прогресивната партия обявиха новината за съставеното правителство.Новият кабинет ще поеме властта по-късно днес, след като отиващото си и новото правителство се срещнат с президента.Партията на независимостта има петима членове в 11-местния кабинет, а другите две партии държат по три министерски кресла.Новата коалиция има 35 депутати в 63-местния парламент.На 28 октомври се проведоха предсрочни избори- вторите за 12 месеца, след обвинения, че отиващият си премиер Бенедиктсон се е опитал да покрие скандал, свързан с баща му, който се намесил, за да защити насилник.Рекордни 8 партии влязоха в парламента.", "date": "2017.11.30", "title": "В Исландия сформираха трипартийна коалиция"}
{"url": "http://www.novinite.bg/articles/153647/EP-iska-po-golyam-napredak-v-pregovorite-za-Brekzit", "text": "Необходим е по-голям напредък по отношение на правата на гражданите и особено относно положението на Северна Ирландия.Това се казва в писмо на членовете на ръководната група на ЕП по въпросите на Брекзит до преговарящия на ЕС за напускането на Великобритания, информираха от законодателния орган.В писмото до Мишел Барние се отбелязва, че ръководната група на ЕП е провела среща с председателите и координаторите на комисиите по заетост и социални въпроси, правни въпроси и граждански свободи, правосъдие и вътрешни работи на Европейския парламент, за да оцени текущото състояние на преговорите относно правата на гражданите.\"Както знаете, Европейският парламент ясно заяви от самото начало, че защитата на правата на гражданите трябва да бъде безусловна и без всякакво съмнение\", отбелязват авторите на писмото до Барние.\"Вижда се, че е постигнат напредък от началото на преговорите: от система, която се основава изключително на имиграционното право на Обединеното кралство, до система, която отразява запазването на правата на ЕС. Въпреки това остават значителни проблеми, които поставят основния въпрос - дали е постигнат достатъчен напредък. Тези разногласия вече бяха очертани от ръководната група \"Брекзит\" в нейната декларация от 8 ноември относно правата на гражданите\", пояснява се още.В писмото се обръща внимание на няколко теми.Първата е свързана с различното третиране на основните членове на семейството.\"Първо, не можем да приемем различно третиране на основните членове на семейството. Трябва да бъдат предприети твърди стъпки, за да се предотврати това и да се преодолее настоящия застой. По-специално, трябва да избегнем създаването на положение, при което децата на граждани на ЕС от различни връзки, родени след Брекзит, биха имали различен правен статут от децата, родени преди това, което може да доведе до евентуално разделяне на семейства\", отбелязват ръководителите на еврогрупата.Групата отчита напредък по втората тема, отнасяща се до административната процедура, необходима за постигането на така наречения \"уседнал статут\".\"Но трябва да подчертаем, че това трябва да бъде автоматична, безплатна процедура под формата на проста декларация, поставяйки тежестта за оспорване на декларацията върху органите на Обединеното кралство\", допълват авторите на писмото и поясняват, че от решаващо значение е и налагането на \"солидни предпазни мерки, за да се гарантира пропорционалността на процеса и да се защитят и подкрепят гражданите на ЕС, включително най-уязвимите\".\"И накрая, искаме отново да подчертаем позицията си, че за да се гарантира съгласуваността и целостта на правния ред на ЕС, Съдът на ЕС трябва да остане единственият компетентен орган за тълкуване и прилагане на правото на Европейския съюз и не на последно място на разпоредбите за правата на гражданите, част от споразумението за оттегляне\", се казва в писмото, изпратено от Ги Верхофстад от името на ръководната група на ЕП по въпросите на Брекзит.Верхофстад отбелязва със загриженост, че \"преговорите в това отношение са блокирани и дори се наблюдава регрес\".По въпроса за границата с Ирландия ръководната група е на мнение, че \"Обединеното кралство трябва да поеме ясен ангажимент, който да бъде заложен в споразумението за напускане на ЕС и да гарантира, че ще бъде защитено действието на Споразумението от Разпети петък (Белфасткото споразумение) във всичките му части, че няма да бъде въведена твърда граница между Ирландия и Северна Ирландия и че няма да бъдат ограничени правата на хората в Северна Ирландия\".\"Вярваме, че напълно споделяте горепосочените притеснения и ще продължим да работим за преодоляването им в преговорите през следващите дни, тъй като тяхното задоволително разрешаване ще определи оценката на парламента дали е постигнат достатъчен напредък\", заключава се в писмото.За да бъде одобрено от Европейския парламент, споразумението за оттегляне трябва да спазва ключовите принципи и условия в резолюцията на ЕП от 5 април 2017 г. Тези принципи бяха потвърдени още веднъж в друга резолюция на ЕП относно състоянието на преговорите за Брекзит, гласувана на 3 октомври 2017 г. Каквото и споразумение да бъде постигнато в края на преговорите между ЕС и Великобритания, то ще трябва да бъде одобрено от Европейския парламент.", "date": "2017.11.30", "title": "ЕП иска по-голям напредък в преговорите за Брекзит"}
{"url": "http://www.novinite.bg/articles/153662/Parij-Evropa-veche-e-v-obsega-na-severnokorejskite-raketi", "text": "Европа, подобно на САЩ, вече е достъпна за балистичните ракети на Северна Корея, предупреди френският министър на отбраната Флоранс Парли, цитирана от БГНЕС.„Тестът на третата междуконтинентална балистична ракета в сряда е демонстрация на нарастващата сила на Пхенян\", заяви тя пред телевизия БФМ. \"Европа, също като САЩ, със сигурност е в обсега на тези ракети\", добави министърът.Първоначалната оценка на Пентагона предполага, че последната ракета на Северна Корея е излетяла на около 1000 километра, преди да падне в морето край Япония. Според Дейвид Райт, съпредседател на Съюза на загрижените учени, извън тестовите маневри, ракетата може да достигне на повече от 13 000 километра.Френският външен министър Жан-Ив ле Дриан предупреди през септември, че Северна Корея може да има възможността да удари Европа \"в рамките на месеци\".Парламентът в Париж вече призова международната общност да \"преследва пътя на санкциите\" срещу азиатската държава. Според политиците, Франция вярва, че „дипломацията е единственият изход от тази изключително напрегната ситуация\".  ", "date": "2017.11.30", "title": "Париж: Европа вече е в обсега на севернокорейските ракети"}
{"url": "http://www.novinite.bg/articles/153598/Ochakva-ni-oblachno-vreme-s-valeji", "text": "Днес облачността ще бъде предимно значителна, но само на отделни места ще превали слаб дъжд. Южният вятър ще се усили, по-съществено в Източна България и в районите разположени северно от планините, където ще е силен и бурен, с пориви над 20 м/с. Дневните температури значително ще се повишат и максималните ще са предимно между 10° и 15°, в западните райони около река Дунав малко по-ниски, в София 10-11°. През нощта в западните райони на страната ще започнат валежи, които ще се усилват.Атмосферното налягане е по-ниско от средното за ноември и ще продължи да се понижава.Над планините ще има значителна облачност и на места по високите части ще превали слаб сняг. През деня югозападният вятър ще се усили, ще е силен и бурен. Ще се затопли и максималната температура на 1200 метра ще е около 7°, на 2000 метра – около 3°.Над Черноморието ще има разкъсана, предимно значителна облачност – без валеж. През деня вятърът от юг ще се усили и ще бъде силен до бурен. Максималните температури ще са 13° - 16°. Температурата на морската вода е 11°-13°. Вълнението на морето ще бъде 2-3 бала, но ще се усилва и вечерта вече ще е 3-4 бала.", "date": "2017.11.30", "title": "Очаква ни облачно време, с валежи"}
{"url": "http://www.novinite.bg/articles/153623/Kakvo-vreme-ni-ochakva-prez-dekemvri", "text": "През следващото денонощие, с преминаването на средиземноморския циклон „Филип“, времето над страната ще бъде облачно. Ще има валежи, на места в Западна България и Родопската област - значителни. В източната половина на страната ще остане ветровито, вятърът ще е югозападен и ще е топло, с дневни температури над 15°; там преваляванията ще са слаби и само на отделни места. В северозападните райони ще проникне студен въздух и максималните температури ще са около 6-7°; вятърът ще отслабне. Минималните температури също ще са в широки граници – от около 2-3° в Северозападна България, до 12-13° в източните райони. През нощта срещу събота валежите ще продължат, предаде ДАРИК.Атмосферното налягане ще се повишава, но ще остане по-ниско от средното за месец декември (948 hPa).   Над планините ще бъде облачно. Ще има валежи от дъжд, над 1800-2000 м – от сняг, в масивите от Западна България - значителни. В западните райони на Стара планина, където ще нахлуе студен въздух, валежите от сняг ще са над 1500 м. Ще духа бурен, по високите и открити части ураганен вятър от юг-югозапад, който през деня в северозападните райони ще се ориентира от север-североизток и ще отслабне. Максималната температура на 1200 метра ще е около 8°, на 2000 метра – около 3°. По Черноморието ще е предимно облачно. Слаби превалявания от дъжд ще има главно по Северното Черноморие. Ще духа силен южен вятър. Максималните температури ще са 15° - 18°. Температурата на морската вода е 11°-13°. Вълнението на морето ще бъде е 3-4 бала.  ", "date": "2017.11.30", "title": "Какво време ни очаква през декември"}
{"url": "http://www.novinite.bg/articles/153648/Greshka-na-pilota-e-prichinata-za-otklonyavaneto-na-balgarskiya-samolet", "text": "„Неиздаването на разрешение за преминаване на самолета на българския министър-председател през въздушното пространство на Иран, не е вярно”. Това заяви говорителят на иранското външно министерство Бахрам Гасеми.Той е коментирал темата след въпрос на официалната иранската информационна агенция Ирна.Разрешителното е било издадено след официално искане на посолството на България в Техеран, се казва в коментара, разпространен от посолството на Иран в София.„Това, което се случи, бе погрешно обявяване на полетната информация от страна на пилота на самолета към кулата в Иран, като по този начин самолетът не беше идентифициран”, заяви Бахрам Гасеми.  ", "date": "2017.11.30", "title": "Грешка на пилота е причината за отклоняването на българския самолет"}
{"url": "http://www.novinite.bg/articles/153664/Pochernen-bashta-vzrivi-granati-v-ukrainski-sad", "text": "Двама души загинаха при експлозията на две гранати, взривени в съдебна зала в югоизточния украински град Никопол. Девет души са пострадали, съобщиха от полицията.Инцидентът е станал по време на съдебно заседание по дело за двойно убийство. Бащата на едната жертва извадил две гранати и ги взривил. В резултат извършителят загинал на място.Ранени са били трима подсъдими, двама полицаи от конвойната служба, съдебен служител и присъствал в залата човек. Единият от подсъдимите починал в болница.Делото е за убийството на двама младежи през 2016 г. Престъплението е свързано с наркотрафик, гласи съобщението на регионалната полиция, пише БГНЕС.  ", "date": "2017.11.30", "title": "Почернен баща взриви гранати в украински съд"}
{"url": "http://www.novinite.bg/articles/153631/Stolichnata-obshtina-zapochva-novo-rajonirane-na-parvoklasnicite", "text": "Столичната община започва ново райониране на първокласниците. То вече няма да е базирано само на териториален принцип, а ще се взима предвид и гъстотата на населението.Столичното 51-во училище се превърна в една от най-горещите теми през лятото - голям брой от децата от квартала не успяха да влязат. През тази учебна година са приети едва една четвърт от първокласниците, които са кандидатствали.Новата система за прием на общината предвижда принцип на уседналост. Първокласничката Елен влезе на косъм в 51-во училище, въпреки че живеят на няколко метра.Най-много точки ще получават децата, които живеят в района на училището над 3 години, независимо дали по постоянен или настоящ адрес. Ако кандидатите са повече от местата, с предимство ще се приемат деца с увреждания, сираците, с братя или сестри в същото училище, деца от подготвителната група.Потърпевши вероятно ще са новодомците.Асен Александров, директор на 51-во училище коментира, че се получава ситуация, в която хората си купуват дом в хубав квартал за много пари и се оказва, че никъде не може да запише детето си и трябва да го направи в съседен квартал.От общината уверяват, че сценарият няма да се сбъдне. Предвиждат да построят и пет нови училища.\"За да може дори и там, където по някаква причина няма училища, през следващите години да изградим\", обясни пред bTV зам.-кметът на София Тодор Чобанов.Според родители проблемът ще се реши, едва когато държавата се справи с фиктивните адресни регистрации изобщо.Припомняме, че преди дни бяха приети универсални критерии за прием на първокласниците, като бе решено с предимство да бъдат онези деца, които живеят най-близо до училището, според наредба 10 на Министерството на образованието и науката.", "date": "2017.11.30", "title": "Столичната община започва ново райониране на първокласниците"}
{"url": "http://www.novinite.bg/articles/153675/Sarbiya-otvarya-novi-glavi-ot-pregovorite-s-ES-prez-dekemvri", "text": "На 11 декември Сърбия ще отвори нови глави от преговорите с ЕС, съобщава агенция ТАНЮГ.Агенцията отбелязва, че това ще се случи по време на междуправителствена конференция. Източници в Брюксел разкриват, че все още се чака съгласие от всички 28 страни членки на ЕС и от това ще зависи дали две или три нови глави ще бъдат отворени.Източници от ЕС заявиха, че има \"най-малко две страни\", които не са удовлетворени с напредъка на Сърбия относно изпълнението на задълженията за върховенството на закона. Те добавиха, че въпросът колко глави ще бъдат отворени зависи от политическата оценка на въпросните държави.В случай, че бъдат отворени две глави, очаква се да бъдат Глава 6 (политика на конкуренцията) и Глава 30 (външни отношения), докато третата може да бъде отворена на следващата междуправителствена конференция и тя може да бъде Глава 33 (финансови и бюджетни въпроси).До момента Сърбия е отворила 10 от 35 глави, като две временно са затворени.", "date": "2017.11.30", "title": "Сърбия отваря нови глави от преговорите с ЕС през декември"}
{"url": "http://www.novinite.bg/articles/153605/Andreevden-e-", "text": "Православната църква почита паметта на Свети Апостол Андрей Първозвани. Светецът се нарича първозван, защото първи от 12-те апостоли е повикан и тръгнал след Исус Христос и заедно с брат си апостол Петър били свидетели на неговите чудеса, смърт и възкресение, предаде ДАРИК. Свети Андрей Първозвани е християнски проповедник и е брат на Свети Петър. От ранни години Андрей жадувал за божествената истина и когато Йоан Кръстител се явил от Юдея, той станал един от неговите ученици. Проповядвал в Мала Азия, Грузия и Скития, заради което е смятан за покровител на Румъния и Русия. Когато апостолите се разпръснали по света, за да проповядват Евангелието, Свети Андрей обиколил много земи - Византия, Тракия, Русия, Рим. Хората вярвали, че може да излекува страшни и неизлечими болести. За проповядването на християнската вяра Свети първоапостол Андрей получава смъртна присъда и е разпънат на кръст. По време на управлението на Константин Велики тялото му било пренесено в Цариград, в църквата на Светите апостоли. По-късно през 1208 г. главата му била пренесена в Рим, където се пази в църквата \"Св. Петър\". През 1964 г., за да се почете подобряването на отношенията между Римокатолическата църква и Цариград, тя е дарена на Цариградската патриаршия. Името на Свети Андрей Първозвани често се среща в Евангелието. За него се споменава в разказа за нахранването на народа с пет ечемични хляба и с две риби.Църковният празник се нарича от народа Андреевден, Едрей, Едрин или Мечкин ден. Той е свързан в народния календар с представите за прехода от есента към зимата. Вярва се, че Свети Андрей е покровител на мечката и неин заповедник. В много предания се разказва, че той се явява пред хората, яхнал мечка и прогонва зимата и дългите нощи. Според народните възгледи и познания в областта на астрономията на този ден започва нарастването на деня. Българската поговорка гласи: \"На Едрей ден започва да наедрява денят, колкото едно просено - житно, маково или синапено, зърно\". На трапезата на този ден трябва да присъства жито, боб, леща, грах, просо или ечемик. На този ден имен ден празнуват: Андрей, Андриан, Андреа, Андриана, Първан, Пръвка, Първанка, Храбър, Храбрин, Силен, Дешо, Дешка.", "date": "2017.11.30", "title": "Андреевден е !"}
{"url": "http://www.novinite.bg/articles/153672/Ruskata-pravoslavna-carkva-za-prav-pat-prizna-nezavisimostta-na-Ukrainskata", "text": "Руската православна църква за пръв път официално призна независимостта на Украинската православна църква, съобщи Газета.ру, позовавайки се на Интерфакс, които цитираха пресслужбата на форума, където се проведе обсъждането.\"Участниците в Събора единодушно поддържат молбата на митрополита на Киев и на цяла Украйна Онуфрий да отдели за Украинската православна църква отделна глава в устава на Московския патриарх\", се казва в пресслужбата.С настоящия устав на Московския патриарх е записано, че центърът на управление на Украинската православна църква се намира в Киев. Общоцърковният съд ще обхваща цялата територия на Московския патриарх с изключение на Украйна, се казва в руското издание.По-рано бе съобщено, че руският президент Владимир Путин ще има обръщение към събора на 1 декември.", "date": "2017.11.30", "title": "Руската православна църква за пръв път призна независимостта на Украинската"}
{"url": "http://www.novinite.bg/articles/153614/Spirat-vodata-v-chasti-ot-stolicata-na-1-dekemvri", "text": "На 1 декември 2017 г. (петък), във връзка с пресвързване на нов уличен водопровод на ул. „21 век“, кв. „Витоша“ се налага спиране на водоподаването от 10:00 до 18:00 часа на клиентите на „Софийска вода”, живеещи в района на: ул. „21 век“ от ул. „Димитър Страшимиров“ до ул. „21 век“ №29, №36; ул. „Проф. Христо Вакарелски“ от №16 до №20 и №19.   При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „21 век“ №36.   На 1 декември 2017 г. (петък), във връзка с подмяна на сградно водопроводно отклонение на ул. „Велбъжд“ , кв. „Васил Левски“, се налага спиране на водоподаването от 9:30 до 17:30 часа на клиентите на „Софийска вода”, живеещи в района на: по ул. „Велбъжд“ от ул. „Поп Груйо“ до ул. „Станислав Доспевски“.   При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Велбъжд“№41.   На 1 декември 2017 г. (петък), във връзка с подмяна на сградно водопроводно отклонение на ул. 301 , кв. „Факултета“, се налага спиране на водоподаването от 10:00 до 14:00 часа на клиентите на „Софийска вода”, живеещи в района на: ул. 300, ул. 302, ул. 303, ул. 306 от ул. 302 до №2.При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 303 ъгъла с ул. 301.   На 1 декември 2017 г. (петък), във връзка с диагностика на уличен водопровод на ул. „Христо Ботев“, с. Казичене, се налага спиране на водоподаването от 9:30 до 17:30 часа на клиентите на „Софийска вода”, живеещи в района на: ул. „Никола Петков“, ул. „Христо Ботев“, ул. „Аличо“, ул. „Околовръстна“.   При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Христо Ботев“ №42.   Ремонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.   Засегнатите от прекъсването на водата, могат да получат повече информация от Телефонния център на “Софийска вода” АД на телефон 0800 121 21 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.   “Софийска вода” АД предварително се извинява на своите клиенти за причинените временни неудобства!   Интернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2017.11.30", "title": "Спират водата в части от столицата на 1 декември"}
{"url": "http://www.novinite.bg/articles/153616/Tejka-katastrofa-kraj-Pazardjik-vze-jertva", "text": "Отново тежка катастрофа със загинал в Пазарджишка област. Инцидентът стана тази сутрин на пътя между Панагюрище и село Бъта, в местността \"Свети Никола\", предаде БГНЕС.Станал е сблъсък между лека кола, в която е пътувала 36-годишна жена от селото заедно със 7-годишния си син, и джип \"Тойота\" с водач от Панагюрище.В резултат на тежкия удар жената е починала на място.На място са изпратени екипи на РУ-Панагюрище, Спешна помощ и пожарната. Детето е в добро общо състояние и е транспортирано заедно с водача на джипа в болницата в Панагюрище.На място е пристигнал екип на \"Пътна полиция\". Предстои оглед.  ", "date": "2017.11.30", "title": "Тежка катастрофа край Пазарджик, взе жертва"}
{"url": "http://www.novinite.bg/articles/153630/Fini-chastici-6-pati-nad-normata-v-Sofiya", "text": "Замърсяването на въздуха в София с фини прахови частици достигна нива до 6 пъти над нормите.Това показват осреднените едночасови стойности за нивата на концентрации на фини прахови частици в редица райони на София на екоагенцията, публикувани на сайта на Столична община.Най-високи стойности са регистрирани в района на \"Хиподрума\" след полунощ и в квартал \"Младост\" в 21-22 часа на 29 ноември - 350 µg/m3. Допустимата норма на замърсяване за 24 часа е 50 µg/m3. В квартал „Надежда” стойностите също са високи и достигат 300 µg/m3.Информацията за София за последните 24 часа показва леко понижение на замърсяването в сутрешните часове.„Не 6, а 2.6 пъти над нормата е отчетеното в столицата количество на фини прахови частици във въздуха. Една от причините са метеорологичните условия”, каза министърът на околната среда и водите Нено Димов, цитиран от Агенция „Фокус”.Той поясни, че местната власт е основната, която трябва да взима мерки срещу проблема в рамките на градовете.  ", "date": "2017.11.30", "title": "Фини частици 6 пъти над нормата в София"}
{"url": "http://www.novinite.bg/articles/153649/Po-polovin-otsastvie-na-zakasnyavashti-uchenici", "text": "По половин отсъствие ще се пише вече на закъсняващите ученици, ако са пропуснали до 20 минути от учебния час, а ако е повече, отсъствието ще е цяло. Правилото е залегнало в новата Наредба за приобщаващото образование. То дава възможност по-лесно да се изчислява броят на отсъствията и действа дисциплиниращо на учениците, но се прилага по преценка на учителя, според конкретния случай, коментира пред Дарик директорът на 51-во училище в София \"Елисавета Багряна\" Асен Александров, предаде ДАРИК.   Мотивите за приемане на новото правило са свързани с липсата на регламентация на закъсненията в старата наредба, както и със затруднения при тяхното сумиране, ако се отчитат по една трета, коментира Александров, който е автор на идеята. \"Много по-добре е в една система да се напишат 2,5 отсъствие, а от друга страна е по-дисциплиниращо. Просто учениците да знаят, че когато закъснеят ще бъдат санкционирани\", обясни той.   Всяко закъснение, освен че е индивидуално нарушение, пречи на общия учебен процес, казва още той. \"Представете си в един клас - 25-26 деца, ако три-четири закъснеят, ритъмът и динамиката на учебния час силно се нарушават. Това ни се строи подходящ инструмент да ограничим тези закъснения на учениците\", поясни той. Според директора отчитането на отсъствие до 20 минути като половин закъснение не е прекалено тежка санкция. Имало е и по-строги разпоредби. \"Преди години имаше, че след първия час закъсненията се считат за цяло неизвинено отсъствие. Което е доста по-строго от сегашния правилник\", спомня си Александров.  Правилото се прилага по преценка на учителя според конкретния случай, поясни Александров, защото новият закон дава автономия на училищата и всяко нещо може да бъде разписано в правилника.", "date": "2017.11.30", "title": "По половин отсъствие на закъсняващи ученици"}
{"url": "http://www.novinite.bg/articles/153666/Sledyat-yazovirite-zaradi-ochakvanite-valeji", "text": "Поради очакваните обилни валежи, като превантивна мярка, оперативният щаб на Държавната агенция за метрологичен и технически надзор (ДАМТН) сформира звена за 24-часово наблюдение на язовирите в областите, в които се очакват най-много превалявания, съобщиха от пресцентъра на агенцията. Тези екипи са съсредоточени в областите Враца, Пловдив и Благоевград, но има готовност и за включването на други региони към специалния мониторинг. Агенцията вече е информирала и кметовете по места да вземат превантивни мерки и поддържа постоянен контакт с тези населени места, в които се очаква дъждът да е най-обилен, се посочва в съобщението. Държавната агенция напомня на собствениците на язовири в страната да следят с повишено внимание състоянието на управляваните от тях водоеми и при необходимост своевременно да сигнализират агенцията.", "date": "2017.11.30", "title": "Следят язовирите заради очакваните валежи"}
{"url": "http://www.novinite.bg/articles/153611/Sastoyanieto-na-patishtata-v-stranata-e-dobro", "text": "Състоянието на републиканските пътища в страната е добро. Това сочат данни на МВР за пътните инциденти през изминалото денонощие и за пътната обстановка в страната.Метеорологичната обстановка в България е предимно добра. Времето над страната е предимно ясно, с разкъсана облачност. Слаб вятър духа в областите София, Добрич, Русе, Варна, Бургас, Разград, Видин, Смолян и в районите на Кресна и Брежани, област Благоевград.Температурите са в интервала от - 7° до + 8°.На територията на страната няма валежи от дъжд или сняг.Пътните настилки в страната са предимно сухи, по усойните места заледени, почистени и обработени.Данните на МВР сочат, че на някои места у нас има ограничена видимост поради мъгла. Заради магла, видимостта е ограничена до 50 метра в района на Северна скоростна тангента в София. Видимостта е ограничена до 100 метра в района на проход \"Шипка\", Добринище и Баня, област Благоевград.Няма ограничения за движение на леки автомобили по магистралите в страната.Припомняме, днес за почти цялата страна е обявен жълт код за за силен вятър.", "date": "2017.11.30", "title": "Състоянието на пътищата в страната е добро"}
{"url": "http://www.novinite.bg/articles/153610/584-470-mln-leva-otivat-v-obrazovanieto", "text": "\r\nБюджетът на Министерството на то за 2018 година също е приет, предаде Агенция \"Фокус\".\r\nПриходите са в размер на 13 100 млн. лева, а разходите - 584 470 млн. лева.\r\nНай-голямата част от разходите в бюджета са отделени на политиката за учене през целия живот.\r\nС приемането на бюджета депутатите предоставиха на БАН трансфер в размер на 83 075 млн. лева.\r\nПрипомняме, че депутатите гласуват повече от 10 часа и на няколко пъти удължаваха заседанието, за да могат да приемат всичко. \r\nСтигна се и до спор след предложение на БСП да се спре работа. ДПС пък поиска 6-часова почивка. \r\nОчаква се днешното заседание да започне в 10 часа. \r\n", "date": "2017.11.30", "title": "584 470 млн. лева отиват в образованието"}
{"url": "http://www.novinite.bg/articles/153671/Mejdu-400-hil-i-700-hil-migranti-natapkani-v-lageri-v-Libiya", "text": "Председателят на Комисията на Африканския съюз Муса Факи Махамат заяви, че между 400 000 и 700 000 африкански мигранти живеят в лагери в Либия, често при \"нехуманни\" условия, информира АП.Махамат говори в края на срещата на върха ЕС-Африка, на която основно внимание бе отделено на миграцията, след като бе разпространена информация за пазар на роби в Либия.Той поясни, че възможно най-скоро 3 800 мигранти трябва да бъдат изведениот лагер в Триполи.\"Това е само един лагер. Либийското правителство ни каза, че има 42\" и в някои има много повече мигранти, добави Махамат.През миналия месец Международната организация по миграция обяви, че в северноафриканската страна има повече от 423 000 мигранти. Повечето са африканци.", "date": "2017.11.30", "title": "Между 400 хил. и 700 хил. мигранти натъпкани в лагери в Либия"}
{"url": "http://www.novinite.bg/articles/153627/Otnovo-incident-v-tir-na-Hemus", "text": "Временно е затруднено движението по автомагистрала \"Хемус\" край София.Към 12.20 часа в полицията е получен сигнал за пътен инцидент в района на 11-я километър на автомагистрала \"Хемус\" посока Варна.Тир се е ударил в разделителната мантинела, завъртял се е и препречил пътната лента. Движението временно се осъществява само в аварийната лента - в посока Варна и в средната и аварийната - посока София.Припомняме, с първият сняг, тежкотоварен автомобил се е завъртя и блокира трите платна в посока към София при 19 км на автомагистрала \"Тракия\" в понеделник. От пътна полиция призовават водачите да шофират с повишено внимание и със съобразена с пътните условия скорост.", "date": "2017.11.30", "title": "Отново инцидент в тир на \"Хемус\""}
{"url": "http://www.novinite.bg/articles/153653/Podgotvyat-palna-promyana-na-trafika-vav-Veliko-Tarnovo", "text": "Велико Търново ще разполага с нов генерален план за организация на движението. Това заяви днес кметът Даниел Панов по време на редовното заседание на Общинския съвет. Основната работа по изготвянето на стратегическия документ ще започне през 2018 г., а в инвестиционната програма ще бъдат заложени средства за дейността. Даниел Панов обясни, че генералният план за организация на движението включва няколко компонента. Сред тях са създаване на транспортно райониране, организация на градския и транзитния трафик, на зоните за паркиране и престой, както и нова транспортна схема за градските автобуси. „Целта е придвижването във Велико Търново да бъде бързо, безопасно, икономично и щадящо околната среда, а пропускателната способност на уличната мрежа да бъде използвана оптимално“, подчерта кметът Панов. Той добави, че ще продължи създаването на нови паркоместа в междублоковите пространства на кварталите. Заложено е и обособяването на паркинг с до 2000 места като част от концепцията за нов градски център върху терена на Старото военно училище. В началото на следващата година ще бъде готов работният проект за изграждането на северен пътен възел в подножието на крепостта Трапезица, край едноименната жп спирка.С идейната концепция бе запознат лично регионалният министър Николай Нанков, а финансиране ще се търси от републиканския бюджет или по европейските програми. Съоръжението би намалило транзитния трафик между Горна Оряховица и Велико Търново с между 4000 и 6000 автомобила дневно. В рамките на седмица от Чехия ще бъде доставен нов контролер за светофарната уредба под магазин „Метро“.  ", "date": "2017.11.30", "title": "Подготвят пълна промяна на трафика във Велико Търново"}
{"url": "http://www.novinite.bg/articles/153601/Predi-praznika-pryasna-li-e-ribata-na-pazara", "text": "Дни преди Никулден – предлагат ли ни търговците замразена вместо прясна риба на пазара?В момента шаранът се продава между 5 и 6 лева за килограм. От естествените и изкуствените водеми до магазините и пазарите прясната риба поскъпва с 1-2 лева за килограм, а понякога дори и двойно.Най-лесно прясната риба можем да познаем по външни белези.\"Очите са изпъкнали, бистри. Хрилете – розов, червен цвят, прилепнали люспи към мускулатурата, както и перки. Слузта е прозрачна и не е голямо количество. При отваряне на вътрешността на рибата – коремната кухина е със седефен блясък и вътрешните органи са с характерната за рибата миризма\", уточнява Галя Викьова от БАБХ. Сред най-честите измами на търговците е да предлагат замразена риба като прясна. За да не подвеждат потребителите, задължително трябва да изписват дата на размразяване.Тази година и търговците и рибарите отчитат дефицит на някои видове черноморска риба. Затова и цените на българската риба са по-високи тази година. Чернокопът е поскъпнал от 10 на 12 лв. килограмът. А паламудът – от 8 на 12. От улични търговци можем да купим и по-евтина риба. Там обаче шансът да попаднем на некачествена стока е по-голям.Ще се стигне ли до спекула и ще тръгнат ли цените рязко нагоре в последните дни преди Никулден? Как се приготвят търговците за празничния пазар? И още - предлагат ли ни замразена вместо прясна риба за празника? Вижте отговорите във видеото... както и една вкусна и нетрадиционна рецепта за празничната вечеря на Никулден, предложена от шеф Жоро Иванов. ", "date": "2017.11.30", "title": "Преди празника, прясна ли е рибата на пазара?"}
{"url": "http://www.novinite.bg/articles/153603/Turciya-otchita-rast-na-turistite", "text": "Броят на туристите, посетили Турция през първите десет месеца на годината, се е увеличил с 28% спрямо същия период на миналата година, предаде Анадолската агенция, като се позовава на данни на турското министерство на културата и туризма, предаде БНТ.\r\nВ периода от януари до октомври в  са пристигнали общо 29 053 000 туристи.През октомври е било отчетено увеличение на броя на те спрямо същия месец на миналата година с 22 на сто, като най-голям е бил броят на те от Русия (близо 443 000 души), Германия (413 000 души) и Иран (над 222 000 души). В периода от януари до октомври  е била посетена от най-много  от Русия - 4 милиона и 565 000 души.\r\n", "date": "2017.11.30", "title": "Турция отчита ръст на туристите"}
{"url": "http://www.novinite.bg/articles/153628/Konfiskuvaha-12-t-riba-na-vhoda-na-Ajtos", "text": "1200 кг риба от вида \"сребриста каракуда\" и \"платика\" задържаха служители от сектор \"Икономическа полиция\" при МВР-Бургас със съдействието на служители от Районно управление-Айтос, съобщиха от ОД на МВР в Бургас, предаде ДАРИК.   Вчера около 9.45 ч. на входа на Айтос товарен автомобил \"Мерцедес Спринтер\", в който пътували двама мъже от Бургас, на 46 и 52 години, е спрян за полицейска проверка. В товарния отсег на автомобила в 50 пластмасови каси е открито голямо количество риба, уловена според обясненията на двамата мъже, в язовир \"Цанко Церковски\" край Карнобат.Мъжете твърдели, че рибата е предназначена за пласиране в Русе за предстоящия празник на Св. Никола - Никулден.   От извършените проверки е констатирано, че превозваната риба е с неустановен произход и за нея няма съпроводителни документи, поради което своевременно са информирани служителите на Изпълнителната агенция по рибарство и аквакултури (ИАРА)-Бургас и Областната дирекция за безопасност на храните (ОДБХ)-Бургас, които изпратили представители на място.   С оглед поверените им законови компетенции служителите от двете институции извършили конкретни проверовъчни действия, в хода на които са констатирани нарушения на Закона за ветеринарно и медицинско дело, както и на Закона за риболова и аквакултурите.Установено е, че рибата е уловена в язовир \"Мандра\", като 1 тон от нея е от вида \"сребриста каракуда\" (таранка) и 200 кг е от вида \"платика\". Цялото количество риба е конфискувано и е предадено на Дирекция \"Социален патронаж\" към Община Бургас. За установените административни нарушения служителите от ОДБХ-Бургас изготвили два акта.", "date": "2017.11.30", "title": "Конфискуваха 1,2 т риба на входа на Айтос"}
{"url": "http://www.novinite.bg/articles/153620/Troyanskiyat-prohod-e-zatvoren-za-vsichki-prevozni-sredstva", "text": "Троянският проход е затворен за всички превозни средства. Причината е ураганен вятър, нулева видимост и снегонавявания, съобщиха от АПИ. Движението е ограничено по път II-35 през Троянски проход.\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ, както и по всяко време от денонощието на тел. 0700 130 20 в АПИ.\r\nВ агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.\r\n", "date": "2017.11.30", "title": ".Троянският проход е затворен за всички превозни средства"}
{"url": "http://www.novinite.bg/articles/153608/Balgarskiyat-tok-e-naj-evtiniyat-v-ES", "text": "\r\nЦената на електричеството в България през през първата половина на 2017 година е била най-ниска в рамките на Европейския съюз - по-малко от 10 евро за 100 киловатчаса. Това сочат данни от анализ на  за цената на електроенергията в държавите членки на ЕС.\r\nСпоред данните на  средният показател на цената на електроенергията в  е 20.4 евро за 100 киловатчаса. Това е близо два пъти по-висока цена за електроенергия от цената на а у нас в момента. Най-високите цени на а в  са в Дания и Германия - над 30 евро за 100 киловатчаса.\r\nАнализът гласи и че страната ни поддържа и сравнително най-ниски цени на природния газ сред държавите членки за първите 6 месеца на 2017 година - около 3.3 евро. По този показател пред България се нарежда само Румъния, където цената на природния газ е 3.2 евро. Най-висока е цената на природния газ в Швеция - 12 евро, а в Дания, Португалия и Холандия цената на газта е около 8 евро, съобщи БНР.\r\n", "date": "2017.11.30", "title": "Българският ток е най-евтиният в ЕС"}
{"url": "http://www.novinite.bg/articles/153609/BAN-prodaljava-s-protestite", "text": "Учените от Българската академия на науките (БАН) отново излизат на протест срещу предвиденото в Държавния бюджет 2018 финансиране на академията.Учените обявиха, че протестните действия продължават и днес. Предвидено е в 9 часа на всички сгради на БАН да бъдат спуснати черни знамена.Стана ясно и че учените са готови за масови протести, митинги и шествия.Учените определиха отпуснатата бюджетна субсидия за 2018 година като \"ликвидационна\". Според тях предвидените средства в бюджета не отговарят на европейските норми и на поетите национални ангажименти в областта на науката.\"Българската академия на науките е основната и най-ефективната научна институция в страната. Нейното унищожаване ще има силно негативни последици върху развитието на България и няма да бъде простено от потомците ни\", категорични са учените.", "date": "2017.11.30", "title": "БАН продължава с протестите"}
{"url": "http://www.novinite.bg/articles/153618/Dizajnerska-droga-ubiva-decata-ni", "text": "Ученици издъхват в съня си след употребата на дизайнерска дрога. Това са едни от основните версии за внезапната кончина на няколко младежи от началото на годината.Последният случай е на абитуриента от врачанското село Борован. Твърди се, че часове преди да издъхне в съня си 18-годишният Кристиян Братоевски пушил от модерния \"китайски чай\".Дрогата му дал негов приятел, който се снабдявал с нея от Бяла Слатина. Все още се очакват резултатите от аутопсията, която ще изясни точната причина за смъртта на тийнейджъра.Опасната \"дизайнерска\" дрога става все по-популярна сред тийнейджърите. Заради ниската цена един от най-разпространените наркотици в момента е MDMB – шмика.Тя се продава между 5 и 10 лева за доза, от която четирима младежи спокойно могат да се дрогират. Употребата му води до много тежки последствия за организма, дори до смърт.\"Една голяма част от тази нова дрога остава в тялото, което е много опасно\", коментира пред \"Монитор\" Петьо Петков от СДВР.По думите му такъв тип вещества предизвикват загуба за съзнание.\"Новата синтетика не може да се вкара в една рамка. Обикновено на пазара това е наречено билка - растителна маса, обработена с химикал. Ползват се най-различни маси, които добре абсорбират течности. Това е известно в Европа като \"спайс\". Хората, които го правят, не дозират правилно\", обясни инспекторът.Той препоръча на родителите за какви симптоми да следят, за да познаят дали децата им са имали достъп до такива вещества - понижаване на телесната температура, промяна на настроението, изтръпване на крайниците, при по голяма дозировка се стига до кома. От нея може и да не се излезе.Униформеният все пак успокои, че няма масов бум на продажбата на такива наркотици у нас.", "date": "2017.11.30", "title": "Дизайнерска дрога убива децата ни"}
{"url": "http://www.novinite.bg/articles/153612/Avariya-sprya-dvijenieto-na-tramvai-i-koli-pri-Pirogov", "text": "\r\nПроблем с контактната мрежа на трамваите предизвика хаос в сутрешния час пик по столичния булевард \"Цар Борис III\" в района на УМБАЛСМ \"\".\r\nЗаради проблема временно спря движението на мотрисите по трамвайна линия №5. Читатели на news.bg съобщиха, че заради проблема се е наложило няколко трамвая и в двете посоки на движение да изчакват на място.\r\nНа мястото е изпратена техника за отстраняването на проблема, която затрудни трафика на автомобили в посока центъра на София.\r\nДо повредата в контактната мрежа се е стигнало, след като около 7 часа трамвай е аварирал в района. В този час мотрисите се движат на много малък интервал, поради което се е наложило и изчакването на място и закъснения в графика на градския транспорт.\r\nСлед отстраняването на повредата движението на трамваите е било възстановено. Междувременно екип на КАТ е започнал да регулира движението в района. Светофарът на мястото на та е заработил час и половина след повредата на трамвая, съобщи bTV.\r\n", "date": "2017.11.30", "title": "Авария спря движението на трамваи и коли при \"Пирогов\""}
{"url": "http://www.novinite.bg/articles/153617/Sauditska-Arabiya-s-interes-da-investira-v-5-zvezdni-hoteli-v-Balgariya", "text": "Саудитска Арабия се интересува от инвестиции в 5-звездни хотели в България и иска да участва активно с вложения в страната ни. „Държавата ви има голям потенциал не само за инвестиции в туризма, но и във всички сектори на икономиката“. Това каза на министъра на туризма Николина Ангелкова в Рияд Негово кралско височество Султан бин Салман бин Абдулазиз Ал-Сауд, принц на Кралство Саудитска Арабия и председател на Комисията по туризъм и национално наследство на държавата, предаде ДАРИК. Министър Ангелкова е на посещение в Кралство Саудитска Арабия с правителствена делегация на най-високо равнище, начело с премиера Бойко Борисов. Промотираме България като атрактивна туристическа дестинация, посочи принц Султан бин Салман бин Абдулазиз Ал-Сауд. Българският министър представи пред принца Картата на инвестиционните проекти в туризма в България. Тя обърна внимание на огромните възможности за развитие на различни видове туризъм – СПА, културно-исторически, здравен и морски. Сред предимствата на България като дестинация са финансова и политическа стабилност, нормативна база, която насърчава големите инвеститори. Други плюсове са 10% ставка на корпоративния данък, 10% данък общ доход, ръст на БВП от 3,4% за 2016 г., заяви министър Ангелкова.Принцът на Саудитска Арабия и министър Ангелкова се обединиха около идеята, че за двете държави ще е от голяма полза обменът на експертен опит и информация в сектора. По време на среща между министър-председателя Бойко Борисов и заместник-министърът на енергетиката, промишлеността и минералните ресурси д-р Абед Ал-Саадун стана ясно, че Кралство Саудитска Арабия е заинтересовано от засилване на търговския обмен с България. По думите на Абед Ал-Саадун, страната му има интерес от сътрудничество с българския бизнес в областта на индустрията, металургията, строителството и производството на строителни материали, както и при изграждане на инсталации за производство на енергия от възобновяеми източници – област, в която България разполага с висококвалифицирани специалисти. Премиерът Борисов потвърди наличието на възможности за обмен на експерти и обучение на енергийни специалисти, тъй като имаме добри традиции и програми за квалификация. Готови сме да работим за насърчаване сътрудничеството и обмена на информация по въпроси от взаимен интерес, каза той и изрази очакване български компании да се включат в изпълнението на проекти в Саудитска Арабия.Министър-председателят посочи, че като важен транзитен център на енергийни потоци от Централна Азия и Близкия изток към Европа, България е заинтересована от засилване на диалога и сътрудничеството между страните-производители, транзитните страни и страните-потребителки на енергийни ресурси. Смятаме, че съществуват благоприятни възможности за установяване на ползотворни партньорства и сме готови да активизираме сътрудничеството в областта на енергетиката, каза премиерът. Борисов определи Саудитска Арабия като перспективен външноикономически партньор на нашата страна. Договорено бе създаването на работни групи, които да разгледат възможностите за сътрудничество в областите от взаимен интерес.", "date": "2017.11.30", "title": "Саудитска Арабия с интерес да инвестира в 5-звездни хотели в България"}
{"url": "http://www.novinite.bg/articles/153674/Minimalnata-rabotna-zaplata-stava-510-leva", "text": "Депутатите приеха минималната работна заплата да стане 510 лева. Беше прието субсидиите на партиите да бъде 11 лева на действителен глас независимо дали партията е представена в парламента, или не, тъй като Воля оттегли своето предложение партиите, които не са парламентарно представени да получават само по 1 лев.Втори ден продължава гласуването на държавния бюджет в пленарна зала. Остават да се обсъдят преходните и заключителните разпоредби на Закона за държавния бюджет.Вижте прякото включване на Цветелина Катанска.Освен това депутатите успяха да приемат на второ четене бюджетите на всички министерства, включително и увеличението на парите за заплати в армията и МВР със 155 млн. лева, 330 млн. лева повече за образования, 120 милиона лева повече за наука.След като депутатите стояха до три сутринта, днес дебатът започна с фалстарт. От партия Воля се появиха с медицински маски в знак на протест срещу негативното говорене.Те визираха изказване на Иво Христов, Слави Трифонов и Вежди Рашидов. Рашидов излезе на парламентарната трибуна и се извини, като заяви, че неволно е изпуснал обидните квалификации. Днешният парламентарен ден се забавя и заради невъзможността да се събере кворум в началото на деня.8 часа се обсъжда Бюджет 2018. Опозицията представяше своите предложения, те биваха отхвърляни и приемани текстовете по вносител, т.е. от МС. Това предизвика негативната реакция на БСП, които дадоха нарочна пресконференция.От ГЕРБ отказаха да коментира изказванията на Жельо Бойчев и обясниха, че това ще направи Владислав Горанов, след като бъдат приети окончателни текстовете по Бюджет 2018 на второ четене.", "date": "2017.11.30", "title": "Минималната работна заплата става 510 лева"}
{"url": "http://www.novinite.bg/articles/153673/Deputatite-zapaziha-godishniya-razmer-na-partijnite-subsidii", "text": "Запазва се годишният размер на партийните субсидии, информира Агенция „Фокус“.Текстът бе гласуван на второ четене от депутатите с 103 гласа „за“, 8 „против“ и 37 „въздържали се“ и е част от преходните и заключителни разпоредби на държавния бюджет за 2018 г. С него се изменя и Законът за политическите партии.С така приетия текст годишният размер на субсидията за политическите партии през 2018 г. ще бъде 11 лв. за един получен действителен глас.Предложението на „Воля“ бе държавната субсидия за партиите извън Народното събрание и с не по-малко от 1% от всички действителни гласове на последните парламентарни избори да бъде 1 лв. за получен глас, а за парламентарно представените политически сили - 11 лв. Впоследствие обаче от групата на Веселин Марешки оттеглиха предложението си.В тази връзка заместник-председателят на ПГ на „БСП за България“ Жельо Бойчев посочи, че политиците трябва да дискутират този въпрос в Закона за политическите партии, за да отговорят на очакванията на българските граждани, които искат да знаят за какво точно се харчат парите от бюджетите на политическите партии. ", "date": "2017.11.30", "title": "Депутатите запазиха годишния размер на партийните субсидии"}
{"url": "http://www.novinite.bg/articles/153632/Kolednata-elha-v-Sofiya-grejva-na-1-vi-dekemvri", "text": "На 1-ви декември в парка пред Националния дворец на културата ще засвети Коледната елха на град София. Събитието е от 17.30 ч., съобщиха от Столична община. На площада пред НДК (от страната на ул. „Фритьоф Нансен” и Билетния център) ще се проведе и празнична програма, която ще продължи от 17:30 - 19:30.\r\nВ програмата участие ще вземат вокална група \"Бон - Бон\", група \"ЛаТиДа\", Никол Паласчева – носителка на трета награда от тазгодишното издание на международния музикален конкурс „Сан Ремо Джуниър”, вокална група към Столичен център за работа с деца „Бели Брези”, солисти от Арт център „Стринджендо”, експериментална театрална студия „Игра” към Дом на културата „Средец”, вокална група „Чудните калинки” към ІІ СУ „Акад. Емилиян Станев”, фолклорна формация към 144-то СУ „Народни будители”, вокална група „Сладки пуканки-мъничета” към Националния дворец на децата.\r\nСветлините на елхата ще бъдат запалени в 19.00 часа под съпровода на празничните илюминации.\r\nРетро трамвай ще се движи на 1-ви декември от 15.00 ч. до 19.00 ч. двупосочно по маршрут: пл. „Възраждане” – бул. „Христо Ботев” – „Петте кьошета” – НДК – пазар „Иван Вазов”.\r\nНа 1-ви декември стартира и тазгодишното издание на традиционния конкурс„Да украсим София за Коледа” – за празнична украса на сграда, балкон, двор и междублоково пространство на територията на Столична община.\r\nКампанията ще продължи от 1-ви декември 2017 г. до 15-ти януари 2018 година.\r\n", "date": "2017.11.30", "title": "Коледната елха в София грейва на 1-ви декември"}
{"url": "http://www.novinite.bg/articles/153637/Razuznavachite-ni-s-1200-lv-zaplata-no-prepisvachi-na-vestnici", "text": "\r\n1200 лева е стартовата заплата на разузнавач в Държавна агенция \"Разузнаване\". Това оповести социалистът Филип Попов по време на второто четене на бюджета на службата но за разузнавачи.\r\nВ същото време изискванията към родните Джеймс Бонд са завишени - да имат компютърни компетенции, да знаят езици предимно от редките. Попов предупреди, че това обрича службите ни.\r\nЛевицата е притеснена как разузнавачите ще си вършат работата по време на председателството на ЕС при ниското възнаграждение. Службите ни нямали пари. Давало им се, колкото да поддържат сградите, в които се намират. Нашите съседни страни продължават да увеличават бюджетите за службите си, притеснени са от левицата.\r\nИнвестицията в службите е инвестиция в националната сигурност, категоричен е Филип Попов. Ако продължава тази бюджетна политика към разузнавателните служби, след пет години, както прогнозират червените, няма да имаме служби.\r\nСлужителите на ДАР ще се превърнат във вестникари, притеснен е и колегата му Иван Иванов. Разузнавачите само щели да четат вестници. Обменът на информация става ключов, предупреди Иванов. Осигуряваме среда на несигурност за тези служители, смята той. По негово мнение агентурен апарат на практика не съществува. Ще станем един обикновен потребител на информация и преписвачи на вестници, недоволен е той.\r\n", "date": "2017.11.30", "title": "Разузнавачите ни с 1200 лв заплата, но преписвачи на вестници"}
{"url": "http://www.novinite.bg/articles/153613/Kinokriticite-opredeliha-filma-na-godinata", "text": "В Съединените щати сезонът на надпреварата за престижните награди \"Оскар\" вече започна, предаде Нова телевизия.Националният съвет на кинокритиците обяви новата творба на режисьора Стивън Спилбърг \"Вестник на властта\" за филм за годината. За ролите си във филма Мерил Стрийп и Том Ханкс получиха главните актьорски отличия. Така лентата на Спилбърг, чиято премиера е на 22 декември, тръгва със сериозни заявки за престижните Оскари. Филмът е базиран на борбата на в. \"Уошингтън поуст да публикува през 1971 г. така наречените Пентагон Пейпърс. Документите съдържат класифицирани информация за американското участие във войната във Виетнам.  ", "date": "2017.11.30", "title": "Кинокритиците определиха филма на годината"}
{"url": "http://www.novinite.bg/articles/153629/Otbelyazvat-spad-na-bezraboticata-v-Evrozonata-do-88", "text": "Безработицата в Еврозоната през октомври е намаляла до 8,8% спрямо 8,9% през септември, сочат данни на Евростат, предаде Нова телевизия.Пред агенция „Ройтерс” анализатори твърдят, че показателят ще се запази на нивото от септември – 8,9%. Индексът достигна най-ниската си стойност от януари 2009 г., пише БГНЕС.Безработицата в ЕС спадна през октомври до 7,4% от 7,5%, които бяха регистрирани през септември. Нивото на безработица в ЕС през октомври е най-ниското от ноември 2008 г.Година по-рано хората без работа в Еврозоната бяха 9,8%, а в ЕС – 8,3%. В абсолютни стойности броят на безработните в ЕС през октомври 2017 г. възлиза на 18,243 милиона души, а в Еврозоната – 14,344 милиона.Най-ниска безработица в страните от ЕС през октомври отново е регистрирана в Чехия (2,7%), Малта (3,5%) и в Германия (3,6%). Най-много са безработните в Гърция (20,6% - тази оценка е направена през август 2017 г.) и Испания (16,7%). България е в средата с 6,1%. ", "date": "2017.11.30", "title": "Отбелязват спад на безработицата в Еврозоната до 8,8%"}
{"url": "http://www.novinite.bg/articles/153606/NAP-tarsi-177-fiskalni-agenti", "text": "Националната агенция за приходите (НАП) търси 177 служители за звеното \"Фискален контрол\", съобщиха от приходната агенция, предаде ДАРИК.   Агенцията е обявила конкурс за длъжността \"инспектор по приходите\". Те ще работят в екипи на територията на цялата страна. Екипите ще правят проверки в близост до граничните пунктове, както и във вътрешността на страната - на местата, където транспортните средства се разтоварвани под данъчен контрол.   Конкурсът за свободните работни места ще се проведе на два етапа. На първия участниците ще решават тест, чиято цел е да се установят професионални им знания. Допуснатите до втория етап, ще бъдат и интервюирани.   Работата на инспекторите във фискалното звено е свързана с физически и документален контрол на стоки с висок фискален риск. Данъчните ще следят как се движат стоките, дали се реализират на територията на България, изнасят ли се за трети страни и дали всички транзакции се отразяват коректно в счетоводните и финансови документи на превозвача, получателя и доставчика.   Служителите в звеното ще бъдат обезпечени с транспортни средства и техническо оборудване за изпълнение на функциите си.   Кандидатите за работа трябва да подадат документи до 7 декември.", "date": "2017.11.30", "title": "НАП търси 177 фискални агенти"}
