{"url": "http://www.novinite.bg/articles/158182/Pargov-Godishninata-ot-bombardirovkite-na-Sofiya-ni-pripomnya-che-politicheskiyat-egoizam-se-nakazva", "text": "одишнината от бомбардировките на София ни припомня, че политическият егоизъм се наказва. Това заяви лидерът на БСП - София Калоян Паргов, който участва в пресконференция по повод отбелязването на 74 години от англо-американските бомбардировки на София. Тя се състоя по инициатива на фондация \"Братя Василеви\" и в нея, освен Калоян Паргов, участваха председателят й Васил Василев, почетният председател на Съюза на патриотичните сили \"Защита\" Йордан Величков и акад. Георги Марков.\"По време на бомбардировките на съюзническата армия на Великобритания и САЩ на София през 1943-1944 година са убити и безследно изчезнали над 4000 души, още толкова са тежко ранени. Разрушени са над 12 600 сгради, близо 1/4 от сградния фонд на София е сринат\", припомни Калоян Паргов.Лидерът на столичните социалисти е убеден, че отбелязването на деня на бомбардировките на София е повод да си припомним как всяко правителство трябва внимателно да анализира политическата ситуация, да се ръководи преди всичко от националния интерес, а не да обслужва силния на деня. \"Така в онези години на Втората световна война правителството на Богдан Филов обвързва страната ни с Тристранния пакт, свързвайки съдбата на народа ни с политиката на нацизма и фашизма, коментира Калоян Паргов. - Не се чува гласът на народа, всеки опит за съпротива се наказва жестоко. България обявява война на прогресивните сили - Великобритания, САЩ, СССР. Резултатът от това фатално решение са хилядите невинни човешки жертви и огромната материална разруха. Днес, 74 години по-късно, с дълбокия поклон пред паметта на жертвите е важно да си припомним, че политическият егоизъм, безпринципното обслужване на силния на деня винаги се наказва. За съжаление, основният потърпевш е народът\".Годишнината от англо-американските бомбардировки на София ще бъде отбелязана на 30 март, петък, в 11,00 часа с поднасяне на цветя и венци пред паметника на загиналите и пострадалите от бомбардировките софиянци (между югоизточното крило на храм-паметника \"Св. Александър Невски\" и Народното събрание).", "date": "2018.03.29", "title": "Паргов: Годишнината от бомбардировките на София ни припомня, че политическият егоизъм се наказва"}
{"url": "http://www.novinite.bg/articles/158184/25-ekipa-remontirat-patnata-nastilka-v-stolicata", "text": "25 строителни екипа извършват текущи ремонти на пътната настилка в София през днешния ден. Това каза директорът на „Транспортна инфраструктура“ Даниел Евлогиев, съобщиха от пресцентъра на Столична община. С покачването на температурите се създадоха условия за полагане на асфалт и Столичната община възложи на фирмите, ангажирани с поддръжката на уличната мрежа в шестте зони на София да започнат интензивна работа по пътните настилки. Днес се работи по пътните платна на ул. „Никола Петков“, бул. „Дертлиев“, ул.„Боянски водопад“, бул. „ България“ , бул. „Евлоги и Христо Георгиеви“ ,“Чепинско шосе“, ул.„Димитър Пешев“, „Бусмански път“, локалното платно на бул. „Драган Цанков“, ул. „Резбарска“ и други. Приоритетно са ремонтират улици и булеварди, по които се движи градският транспорт или са основни пътни участъци в кварталите. Районните кметове имат за задача да следят работата на фирмите.", "date": "2018.03.29", "title": "25 екипа ремонтират пътната настилка в столицата"}
{"url": "http://www.novinite.bg/articles/158167/Skasaha-se-digite-na-reka-Rusenski-Lom", "text": "Заради интензивните снеговалежи в Североизточна България река Русенски Лом продължава да покачва нивото си, съобщи за NOVA кметът на селото Йорданка Чурова.Дигата, която е компрометирана от години, вече е скъсана на много места и водата е стигнала до къщите край реката.Наводнени са крайречните улици, почти под вода е и центърът на селото. Подпочвените води са проникнали в мазетата на сградите. В кметството водата, нахлула преди седмица, вече е с дълбочина над 60 сантиметра, уточни кметът.В момента в селото има екипи на пожарната, които правят оглед на щетите. Под заплаха е вододайната зона, която снабдява с вода селата Красен и Щръклево.Припомняме, че за укрепване на дигите и прочистване на коритото на реката има изготвен проект за над 1 милион лева. На този етап обаче средствата не са осигурени.", "date": "2018.03.29", "title": "Скъсаха се дигите на река Русенски Лом"}
{"url": "http://www.novinite.bg/articles/158151/Britanskiyat-poslanik-u-nas-Vreme-e-da-kajem-na-Moskva-stiga-tolkova", "text": "Нямаме колебания, че Русия е отговорна за употребата на бойно отровно паралитично вещество за отравянето на Сергей Скрипал и дъщеря му.Това заяви посланикът на Великобритания у нас Ема Хопкинс по Нова тв. По думите й Лондон има сериозни съдебно-медицински доказателства за твърдението си.Веществото е дадено за независим анализ от Организацията за забрана на химическите оръжия. То се изследва и в независими лаборатории по цял свят. Резултати от тях очакваме съвсем скоро, заяви още посланикът. Според нея страната й има доказателства и за това, че в последните 10 години Москва „развива своята способност да използва нервно-паралитични вещества за убийства по цял свят”.„Този инцидент е само един елемент от поредица действия от страна на Русия и е време да кажем: „Стига толкова”. Години наред се повтаря модел на поведение, при което Москва погазва международния правов ред – с анексирането на Крим, подкрепата за режима на Асад в Сирия, опита за преврат в Черна гора, намесата в избори по цял свят, кибератаки, дезинформация,коментира Хопкинс.„Русия не отговори на нашата молба за сътрудничество по случая и отвърна със сарказъм. В същото време медиите в страната плетат мрежа от лъжи. Те твърдят абсурдни неща като това, че Скрипал бил пристрастен към „Новичок” или че Тереза Мей го е разработила”, каза още посланикът.Тя благодари на България за заявената подкрепа и солидарност с Великобритания. И подчерта, че двете страни ще продължат да поддържат добри взаимоотношения и след излизането на Острова от Европейския съюз.", "date": "2018.03.29", "title": "Британският посланик у нас: Време е да кажем на Москва 'стига толкова'"}
{"url": "http://www.novinite.bg/articles/158153/Djambazki-Erdogan-demontira-priyatelskite-otnosheniya-mejdu-Balgariya-i-Turciya", "text": "„Моята позиция винаги е била, че Турция няма място в Европейския съюз. Президентът Ердоган няма никакво намерение да променя държавата си така, че да отговаря на критериите за членство. Турция не е европейска държава и няма да бъде – нито културно, нито цивилизационно, нито политически. Това е някакъв танц, който играе с оглед на вътрешните въпроси, които има да решава”.Така евродепутатът Ангел Джамбазки коментира срещата ЕС-Турция, която се проведе във Варна.„Обединените патриоти имаме много критично отношение към този човек и неговата политика. Той се опита брутално да се намеси във вътрешните работи на България, правейки една партия и опитвайки се да участва в изборите ни. Това е недопустимо. Такава наглост през последните години никой не си е позволявал”, допълни Джамбазки.По думите му Реджеп Ердоган е „демонтирал” приятелските отношения между България и Турция.„Разтревожи ме нахалното поведение на Реджеп Ердоган, който се опитва да има насрещни искания по отношение, да речем, на компенсациите на наследниците на тракийските бежанци. Турция дължи десетки милиони, които е подписала сама в Ангорския договор от 25-а година. Няма никаква причина насреща да се иска нещо, свързано с имоти”, коментира още евродепутатът.„Във Варна Ердоган дойде и поиска още пари от ЕС. Каква е ползата за България? Изобщо не вярвам на този човек. Той просто отлага нещата до следващата среща, след това отново ще отлага. Ще продължава да играе тази игра, която смята, че е много умна”, заяви Ангел Джамбазки.Именно затова, според него, преговорите за еврочленството на Турция трябва да бъдат прекратени, защото са излишни.Той бе помолен да коментира и случващото се покрай случая „Скрипал” и българската позиция.„Трябва да бъдем разумни и да не скачаме в такива напрегнати битки, каквито се правят в момента. От тази ситуация единствените пострадали са Сергей Скрипал и дъщеря му. И двете други страни спечелиха”, на мнение е Джамбазки, допълвайки, че гоненето на дипломати е много крайна мярка.", "date": "2018.03.29", "title": "Джамбазки: Ердоган демонтира приятелските отношения между България и Турция"}
{"url": "http://www.novinite.bg/articles/158156/Gamishev-veche-ne-e-deputat-Narodnoto-sabranie-glasuva-ostavkata-mu", "text": "Народните представители гласуваха оставката на Димитър Гамишев, които беше депутат от групата на ГЕРБ. Вчера Гамишев подаде оставката си, след като стана ясно, че НАП е започнала да го проверява. До това се стигна, след като в медиите се появи информация, че той е извършвал злоупотреби с данъци. Според информацията през 2016 г. той е прехвърлил въпросната фирма на малоимотно лице.Днес \"за\" оставката му гласуваха 139 народни представители, против бяха 6, а 7 се въздържаха. Очаква се скоро Гамишев да бъде освободен и от поста на ръководител на общинската структура на ГЕРБ в Гоце Делчев.Самият Гамишев твърди, че не е прехвърлил фирмата си на малоимотно лице. По думите му, когато я е прехвърлил - тя е нямала никакви задължения.", "date": "2018.03.29", "title": "Гамишев вече не е депутат, Народното събрание гласува оставката му"}
{"url": "http://www.novinite.bg/articles/158150/Poreden-protest-za-Pirin-deloto-v-sada-prez-maj", "text": "Пореден протест в защита на Пирин ще има тази вечер в София и още няколко големи градове. Върховният административен съд (ВАС) насрочи за 14 май първо заседание по делото, с което коалицията „За да остане природа в България” обжалва правителствено решение за промените в плана за управление на Националния парк, съобщи бТВ. Съдът отказа да спре действието на промените на плана, докато тече делото, но природозащитниците ще обжалват това определение на по-горна инстанция.", "date": "2018.03.29", "title": "Пореден протест за Пирин, делото в съда през май"}
{"url": "http://www.novinite.bg/articles/158161/Balgarkata-Margarita-Jelyazkova-e-izbrana-za-obshtinski-savetnik-v-Holandiya", "text": "\r\nМаргарита Желязкова влиза в общинския съвет на град Енсхеде като представител на партията \"Демократи 66\". Тя беше на четвърто място в листата на партията, но с преференции се изкачи до второ.\r\nМаргарита Желязкова става част от общинския съвет на град Енсхеде след местните избори, които се проведоха на 21 март в Холандия. Българката е представител на либерално-центристката формация \"Демократи 66\", която завършва втора в града, въпреки че в национален мащаб търпи загуби. Самата Маргарита беше първа жена в листата на партията, на четвърто място, но чрез преференциален вот гласоподаватели я изпращат на втора позиция.\r\nДоктор Маргарита Желязкова е родена в Пловдив, а през 1990 година заминава за САЩ. Завършва висше образование в Ню Йорк, където изучава философия и политология. От 1993 година е в Холандия, а преди 10 години участва в създаването на програма за обучение на учители в университета на Твенте, където преподава и до днес. Едни от основните ѝ цели са да мотивира повече жени да се включат в политиката, както и да приобщи имигрантските общности в изборния и обществен процес.\r\nПовече за Маргарита можете да прочетете в рубриката ни \"Отвъд границите\", където тя ни заведе на виртуална разходка из житейския си път непосредствено преди вота в Холандия.\r\n \r\n  ", "date": "2018.03.29", "title": "Българката Маргарита Желязкова е избрана за общински съветник в Холандия"}
{"url": "http://www.novinite.bg/articles/158170/Ot-BSP-iskat-ostavkata-na-vatreshniya-minsitar-zaradi-kazusa-na-letishteto", "text": "Парламентарната група на „БСП за България“ поиска оставката на вътрешния министър Валентин Радев заради непроверените пътници на Летище „София“. Това каза народният предтавител от ПГ на „БСП за България“ Иван Иванов в декларация от името на групата, предаде Агенция „Фокус“.„След пропуснатия полет от „Гранична полиция“ оставката на вътрешния министър може да върне доверието в институциите“, каза Иванов.Според него пропуснатият полет щеше да е прецедент, ако не беше разкритата схема за трафик на мигранти. „МВР сътворява невероятен скандал, който поставя под въпрос не само сигурността на страната, но и на цяла Европа”, добави Иванов.Той се обърна към управляващите с думите: „Благодарение на липсата на адекватност от ваша страна сигурността на българската граница се превърна в проблем, който се задълбочава.След декларацията депутатите на „БСП за България“ скандираха „Оствака“ от банките си.", "date": "2018.03.29", "title": "От БСП искат оставката на вътрешния минситър заради казуса на летището"}
{"url": "http://www.novinite.bg/articles/158172/Cvetanov-Balgariya-tryabva-da-bade-solidarna-s-Velikobritaniya-i-razvitite-demokratichni-obshtestva", "text": "България трябва да бъде солидарна с Великобритания и развитите демократични общества, заяви в кулоарите на Народното събрание председателят на ПГ на ГЕРБ Цветан Цветанов. ГЕРБ, смята той, като евроатлантическа партия действително трябва да вземе решение, което се основава на геополитиката в момента. Цветанов прогнозира, че след срещата днес между премиера Бойко Борисов и посланика ни в Москва Бойко Коцев ще бъде оповестено и какви ще са ходовете на България.Зам.-председателят на ГЕРБ, в коментар на журналистически въпрос, подчерта, че солидарност на думи не е достатъчна, трябва да има действия, но те са изцяло прерогатив на изпълнителната власт. Той отбеляза, че Борисов е изключително отговорен политик.Неслучайно казах, че това е от компетентността на изпълнителната власт и, ако президентът Радев прочете чл.105 от Конституцията, ще си даде отговор и няма да е необходимо да задава тези въпроси, каза Цветан Цветанов в отговор на въпрос за думите на президента Румен Радев, че кабинетът не е съгласувал с него решението си да извика Коцев за консултации в София. Т.е., добави Цветанов, решението трябва да бъде взето от изпълнителната власт.Депутатът не намира драма в различната позиция на \"Атака\" и опцията да напусне управлението, ако руски дипломати бъдат експулсирани от България, и увери, че разговаря с патриотите и получава подкрепата на една част от тях по този конкретен казус. Скоро очаквал да се събере и коалиционният съвет.Не мога да се сърдя на Волен Сидеров, защото това е декларирано през всички тези години, през които той участва в политиката, но това, което е важно да се знае е, че всяка една от партиите може да изразява своето мнение. Цветанов обясни, че днешната ситуация е нямало как да бъде предвидена при подписването на коалиционното споразумение, но страните в него са си оставили възможността всяка една от партиите да изразява своята позиция. Какво знаем за случая до този момент:* Сергей Скрипал и дъщеря му Юлия бяха открити в безпомощно състояние на пейка в град Солсбъри на 4 март.* Скрипал е бивш руски агент, който през 2006 г. е осъден на 13 години затвор за шпионаж в полза на Великобритания. 4 години по-късно е един от четиримата затворници, освободени от Москва в замяна на 10 руски шпиони, задържани от ФБР.* Скрипал се установява в град Солсбъри, Великобритания.* Съпругата на Скрипал, по-големият му брат и синът му починаха през последните 2 години. Според семейството част от тях са умрели при мистериозни обстоятелства.* Британското разследване сочи, че Скрипал и дъщеря му са отровени с нервнопаралитичното вещество „Новичок”. То е разработено в бившия Съветски съюз през '70-те и '80-те години.* „Новичок” е силно токсично нервнопаралитично вещество. Той е четвърто поколение отровен газ, чиито съставни части са селскостопански химикали. „Новичок” предизвиква забавяне на сърдечния ритъм и ограничаване на въздушните пътища, което води до смърт от задушаване. Една от основните причини да се произвеждат тези вещества е, че техните съставни части не са забранени.* Великобритания настоява Москва да даде обяснения по случая. И предупреждава, че ако това не се случи, ще вземе ответни мерки.", "date": "2018.03.29", "title": "Цветанов: България трябва да бъде солидарна с Великобритания и развитите демократични общества"}
{"url": "http://www.novinite.bg/articles/158157/BSP-pak-poiska-Borisov-da-obyasni-zashto-e-viknal-poslanika-ni-v-Moskva", "text": "От БСП отново поискаха премиерът Бойко Борисов да отиде в Народното събрание и да обясни защо е привикал посланика ни в Москва. Този път социалистите направиха процедурно предложение, с което предложиха Борисов да даде информация пред парламента за дипломатическата криза след случая \"Скрипал\".\"Искаме да ни информира за това какви са основанията за предприетите стъпки до момента, да направим едно усилие, да има по-голяма съгласуваност в действията на институциите. Тази криза очевидно се разширява и може да има глобални последици\", мотивира искането на БСП бившият външен министър Кристиан Вигенин. Социалистите отправиха такова искане още вчера, но то беше неофициално - от кулоарите на Народното събрание. ", "date": "2018.03.29", "title": "БСП пак поиска Борисов да обясни защо е викнал посланика ни в Москва"}
{"url": "http://www.novinite.bg/articles/158158/Vaorajeni-zadignaha-nad-300-000-lv-ot-inkaso-avtomobil-v-Pleven", "text": "Въоръжени мъже са обрали инкасо автомобил на известна верига хипермаркети, съобщи БНР.Инцидентът е станал снощи в момента, в който охранителите са прибирали оборота от един от магазините в Плевен.Нападателите били въоръжени. Те нападнали и пребили един от охранителните, след което откраднали част от сумата, която се е намирала в автомобила - около 330 хил. лева.В момента полицията издирва извършителите. Случаят се разследва.", "date": "2018.03.29", "title": "Въоръжени задигнаха над 300 000 лв. от инкасо автомобил в Плевен"}
{"url": "http://www.novinite.bg/articles/158183/V-Plovdiv-vliza-v-sila-nova-cena-za-prestoj-v-sinya-zona", "text": "В Пловдив от понеделник /2 април/ влиза в сила нова цена от два лева за час престой в \"синя зона\" (досега бе 1,50 лв./час), съобщиха от пресцентъра на общината.\"Това е една от мерките за ограничаване на броя на автомобилите в централната градска част и подобряване на качеството на атмосферния въздух\", е коментирал зам.-кметът по транспорта Златин Велев. Той е припомнил още различните варианти за таксуване в \"синя зона\". Освен с талони по два лева за едночасов престой, срещу същата цена /с включено ДДС/ може да се изпрати есемес, а монтираните 23 паркомата, на възлови места в града, дават възможност да се плати един лев за 30 минути.\"Синя зона\" в Пловдив работи от 8.30 ч. до 17.30 ч. в дните от понеделник до събота, включително, а в неделя и на официалните празници паркирането е безплатно, се припомня в съобщението.", "date": "2018.03.29", "title": "В Пловдив влиза в сила нова цена за престой в \"синя зона\""}
{"url": "http://www.novinite.bg/articles/158168/Ubijstvoto-na-11-godishnata-Nikol-vliza-v-sada", "text": "Делото за убийството на 11 – годишната бургазлийка Никол, която бе брутално умъртвена през миналата година, влиза в съда, съобщиха от Окръжната прокуратура, които са внесли обвинителния акт. Подсъдим ще е 15 – годишният Иван, който, по данни на прокуратурата, е поддържал приятелски взаимоотношения с момичето. Във фаталния 20 август, двамата отишли да пушат наргиле в блок в ж.к. „Меден рудник“. По неизяснени и до момента причини, Иван ѝ е нанесъл удар с нож във врата, като е прерязал сънната ѝ артерия. Момичето е умирало мъчително, била е в съзнание, докато кръвта ѝ е изтичала. Прокуратурата допълва, че детето е викало за помощ, докато е издъхвало в асансьорната кабина, където е извършено престъплението. Иван, който има забавяне в развитието си, е съзнавал какво извършва и е можел да ръководи постъпките си, допълват от прокуратурата. Той е обвинен за убийство, извършено по особено жесток начин, но предвид възрастта му, ако бъде признат за виновен, присъдата му ще бъде редуцирана.Очаква се Окръжният съд в Бургас да насрочи дата за заседанието.", "date": "2018.03.29", "title": "Убийството на 11 – годишната Никол влиза в съда"}
{"url": "http://www.novinite.bg/articles/158146/Severna-i-Yujna-Koreya-vse-po-blizo-do-sreshta", "text": "Високопоставени официални лица от Северна и Южна Корея започнаха преговори в демилитаризираната зона Панминчжон, за да подготвят предвидената за април среща между лидерите им - президентите Ким Чен-ун и Мун Дже-ин, предаде Асошиейтед прес. Сегашните преговори трябва да определят датата и мястото на съмита, на който ще бъде направен опит да бъде преодоляно напрежението около ракетно-ядрената програма на Северна Корея. Тричленната южнокорейска делегация се води от министъра на националното обединение Чо Мьон-кьон, а 3-членната севернокорейска делегация - от председателя на националната агенция по междукорейските въпроси Ли Сон-хван. Днешните разговори идват след изненадващата визита в Пекин на севернокорейския лидер Ким Чен-ун, където той води разговори с китайския президент Си Цзинпин, които според АП са имали за цел да координират и укрепят позициите на двете страни преди планираните срещи на Ким с южнокорейския президент Мун и с президента на САЩ Доналд Тръмп. Тръгвайки на отделни разговори с Пекин, Сеул, Вашингтон, а вероятно и с Токио и Москва, Северна Корея може би се опитва да предотврати евентуален общ фронт между партньорите си (от международната шесторка) в преговорите. Подновявайки близките си отношения с Китай, който е нейният единствен мощен съюзник, Северна Корея иска също да получи козове срещу Южна Корея и САЩ, твърдят анализатори. В разговорите си с китайския лидер Ким може би е обсъдил икономическото сътрудничество с Китай или е поискал по-леко прилагане на санкциите, наложени от ООН заради севернокорейската ракетно-ядрена програма. Пхенян иска също Пекин да се противопостави на още по-твърди санкции, ако предстоящите преговори с Вашингтон и Сеул отидат в задънена улица и Северът поднови ядрените и ракетните си опити. От офиса на южнокорейския президент съобщиха, че членът на китайския Държавен съвет Ян Цзечъ ще посети Сеул днес и утре, за да информира президента Мун Дже-ин и други южнокорейски лидери за резултатите от разговорите между Си и Ким в Пекин. Вашингтон и Сеул твърдят, че Ким по-рано е казал пред южнокорейските представители, които го посетиха в Пхенян, че е готов да сложи своя ядрен арсенал на масата за преговорите с Тръмп. Северът обаче все още не е потвърдил официално, че желае среща на върху между Ким и Тръмп, добавя АП. До обявяване на предстояща историческа среща САЩ-Северна Корея през май се стигна след визита във Вашингтон на пратеници на южнокорейския президент, след като преди това зимната олимпиада в Южна Корея доведе до изненадващо затопляне на отношенията между Севера и Юга.", "date": "2018.03.29", "title": "Северна и Южна Корея - все по-близо до среща"}
{"url": "http://www.novinite.bg/articles/158152/Okolo-70-dushi-sa-zaginali-pri-razmirici-v-policejski-uchastak-vav-Venecuela", "text": "\r\nБунтът започнал с пожар, предизвикан от затворници. Те подпалили дюшеци и се опитали да вземат надзирателите за заложници. Когато огънят се разразил, пред сградата се събрали близки на арестантите. Властите обаче се опитали да ги разпръснат със сълзотворен газ.\r\n \r\n  ", "date": "2018.03.29", "title": "Около 70 души са загинали при размирици в полицейски участък във Венецуела"}
{"url": "http://www.novinite.bg/articles/158155/Tramp-smenya-i-ministara-po-vaprosite-na-veteranite", "text": "Президентът на САЩ Доналд Тръмп съобщи в Туитър, че уволнява министъра по въпросите на ветераните Дейвид Шулкин и номинира на негово място за шеф на агенцията за ветераните лекаря на Белия дом Рони Джексън, предадоха Ройтерс и Асошиейтед прес. Шулкин, който бе единственият министър, останал от времето на президента Барак Обама, е поредният уволнен висш член на администрацията през последните седмици. Редица други пък напуснаха по собствено желание. Уволнението на Шулкин бе очаквано след разразилия се в агенцията за ветераните етичен скандал заради скъпи негови и на съпругата му пътувания за сметка на данъкоплатците. Въпреки това Тръмп изрази на уволнения министър благодарност за службата му за страната и на \"нашите прекрасни ветерани\". Джексън, чието назначение трябва да бъде потвърдено от Конгреса, е бивш флотски адмирал и лекар по професия. От 2013 г. той е лекар на Белия дом,, което означава на практика личен лекар на президента на САЩ. Той спечели значителна национална популярност в началото на тази година след предизвикала огромен интерес негова пресконференция за здравето на президента. Именно той през януари обяви, че Тръмп е \"годен за поста си\" и е \"физически много здрав и с много остър ум\" при първия редовен медицински преглед на президента след встъпването му в длъжност. Агенцията за ветераните, която е с ранг на министерство, е второто по големина ведомство в администрацията, отговарящо за 9 млн. военни ветерани и за над 1700 здравни заведения, пряко управлявани от правителството.", "date": "2018.03.29", "title": "Тръмп сменя и министъра по въпросите на ветераните"}
{"url": "http://www.novinite.bg/articles/158160/Nad-300-hil-leva-v-domovete-na-zadarjanite-danachni", "text": "Над 300 хил. лева са намерени в домовете на задържаните преди два дни 11 данъчни. Сред тях са инспектори, шефове на екипи и ръководител на сектор в НАП. Информацията, която са получили от ГДБОП, е тръгнала от данни за изтичане на информация от междуведомствения координационен център за противодействие на контрабандата, заяви шефът на спецпрокуратурата Иван Гешев по бТВ. Те са установили, че определени служители на НАП предупреждават търговци за предстоящи проверки. Така през октомври м.г. започнала работата по разплитането на по-голямата схема. Данъчните са притискали чрез проверки съответните търговски обекти – при констатирани нарушения или фиктивни нарушения са „мотивирали” съответните търговци, за да не бъдат санкционирани”, обясни прокурор Гешев.Рушветът бил получаван по различни начини, като един от по-оригиналните е заедно с контролната покупка, която проверяващите правят, за да проверят изправен ли е касовият апарат. В други случаи поисканите пари идвали през посредници.Сумите от всеки обект са между 500 и 5000 лв. Гешев посочи, че има и данни за замесени на по-високи нива, но все още няма събрани достатъчни доказателства, за да се пристъпи към действия спрямо тях. „Проблемът е в две насоки. Ако има нарушение, то парите не влизат в държавата. Когато са натискани и изнудвани съответните търговци, вместо държавата да подпомага дребния бизнес, тя го унищожава”, категоричен бе шефът на спецпрокуратурата.", "date": "2018.03.29", "title": "Над 300 хил. лева в домовете на задържаните данъчни"}
{"url": "http://www.novinite.bg/articles/158166/GDBOP-preduprejdava-za-spam-ataka-v-stranata", "text": "ГДБОП предупреждава за спам атака и призовава потребителите да не предоставят поискани им по електронната поща лични и други данни от подател финансова институция, съобщиха от пресцентъра на МВР. От 20 март в страната е активна спам атака, при която, на общ принцип са разпратени стотици хиляди електронни писма до потребители на български мейл провайдъри, уточняват от вътрешното министерство. Фишинг мейлите са еднотипни по съдържание и претендират, че са разпратени от името на различни банкови институции, извършващи търговска дейност на територията на страната. В съобщенията фигурира линк, който приканва получателите да въвеждат оторизационните си данни от акаунти за електронно банкиране (потребителски имена и пароли) или финансови платежни инструменти (данни от дебитни и кредитни карти) под претекст, че се извършват профилактични действия от името на финансовите институции. ГДБОП апелира към необходимото внимание при получаването на фалшиви непоискани търговски съобщения. И отбелязват, че във всички финансови институции, осъществяващи търговска дейност на територията на страната, нямат практика да изискват подобен тип данни по описания по-горе начин. ГДБОП е създала организация с големите имейл провайдъри в страната за филтриране на измамните спам съобщения.", "date": "2018.03.29", "title": "ГДБОП предупреждава за спам атака в страната"}
{"url": "http://www.novinite.bg/articles/158164/Rusiya-poiska-ot-Velikobritaniya-pomosht-v-razsledvaneto-na-otravyaneto-na-Yuliya-Skripal", "text": "Руският Следствен комитет, който разследва отравянето на руската гражданка Юлия Скрипал, отправи към Великобритания искане за правна помощ, предаде БТА.Следственият комитет  иска от британските власти да извършат процедурни действия, целящи установяването на свързаните с престъплението обстоятелства, както и да предоставят копия от материалите по криминалното разследване. Русия желае още Великобритания да й предостави резултатите от проучването на мястото, където Юлия Скрипал е била открита в безсъзнание, както и резултатите от нейните медицински изследвания.Бившият руски разузнавач, превърнал се в двоен агент, Сергей Скрипал и дъщеря му Юлия са били отровени с нервнопаралитично вещество, оставено на входната врата на дома им в Солсбъри, обяви вчера антитерористичният отдел на британската полиция.Какво знаем за случая до този момент:* Сергей Скрипал и дъщеря му Юлия бяха открити в безпомощно състояние на пейка в град Солсбъри на 4 март.* Скрипал е бивш руски агент, който през 2006 г. е осъден на 13 години затвор за шпионаж в полза на Великобритания. 4 години по-късно е един от четиримата затворници, освободени от Москва в замяна на 10 руски шпиони, задържани от ФБР.* Скрипал се установява в град Солсбъри, Великобритания.* Съпругата на Скрипал, по-големият му брат и синът му починаха през последните 2 години. Според семейството част от тях са умрели при мистериозни обстоятелства.* Британското разследване сочи, че Скрипал и дъщеря му са отровени с нервнопаралитичното вещество „Новичок”. То е разработено в бившия Съветски съюз през '70-те и '80-те години.* „Новичок” е силно токсично нервнопаралитично вещество. Той е четвърто поколение отровен газ, чиито съставни части са селскостопански химикали. „Новичок” предизвиква забавяне на сърдечния ритъм и ограничаване на въздушните пътища, което води до смърт от задушаване. Една от основните причини да се произвеждат тези вещества е, че техните съставни части не са забранени.* Великобритания настоява Москва да даде обяснения по случая. И предупреждава, че ако това не се случи, ще вземе ответни мерки.", "date": "2018.03.29", "title": "Русия поиска от Великобритания помощ в разследването на отравянето на Юлия Скрипал"}
{"url": "http://www.novinite.bg/articles/158165/Liderite-na-Severna-i-Yujna-Koreya-shte-se-sreshtnat-na-27-april", "text": "Северна и Южна Корея се договориха срещата им на високо равнище да се състои на 27 април, съобщава БТА.След проведени преговори страните се разбрали, че южнокорейският президент Мун Дже-ин и севернокорейският лидер Ким Чен-ун ще се срещнат в Дома на мира на юг от граничното селище Панминчжон.Освен това те ще осъществят контакти на работно ниво следващата сряда, за да обсъдят въпросите на протокола и сигурността по време на срещата на върха.Двете страни се стремят да подобрят връзките помежду си и да намалят военното напрежение.", "date": "2018.03.29", "title": "Лидерите на Северна и Южна Корея ще се срещнат на 27 април"}
{"url": "http://www.novinite.bg/articles/158181/Otvlyakoha-kmeta-na-Tripoli", "text": "Неизвестни нападатели отвлякоха кмета на либийската столица Триполи Абдулрауф Хасан Байтелмал, съобщи днес градският съвет, цитиран от Ройтерс и Асошиейтед прес.Въоръжени мъже са нахлули в дома на кмета през нощта и са го похитили. Местонахождението му е неизвестно. Засега причината за отвличането не е известна.Градският съвет на Триполи заяви, че е прекратил работа в знак на протест срещу похищението, и призова \"компетентните власти и жителите\" да положат всички усилия за освобождаването на кмета.Либийското министерство на вътрешните работи каза, че се провежда издирване, без да даде повече подробности.", "date": "2018.03.29", "title": "Отвлякоха кмета на Триполи"}
{"url": "http://www.novinite.bg/articles/158147/Proletta-dojde-kraj-na-studenoto-i-mokro-vreme", "text": "Лошото време си отиде, слънчево със слаб вятър ще е днес.Температурите ще се качат между 13 и 18 градуса. Над Черноморието ще е предимно слънчево със слаб вятър от север-североизток. Максимални температури на въздуха: 10-12 градуса. Температурата на морската вода е 7 градуса. Вълнението на морето ще бъде 1-2 бала.Над планините ще е предимно слънчево, след обяд над масивите от Западна България - с разкъсана висока облачност. Ще духа слаб до умерен север-северозападен вятър, който след обяд в ниските части ще се ориентира от югозапад. Максимална температура на височина 1200 метра - около 7 градуса, на 2000 метра - около 0 градуса. Утре ще бъде с още няколко градуса по-топло. ", "date": "2018.03.29", "title": "Пролетта дойде, край на студеното и мокро време"}
{"url": "http://www.novinite.bg/articles/158162/Godina-predi-Brexit-prehodat-kato-amortisor-za-udara", "text": "На 29 март 2019 година в 23:00 часа по Гринуич Великобритания официално ще спре да бъде членка на Европейския съюз. Скок в неизвестното, чийто удар би трябвало все пак да бъда смекчен от преходното споразумение, постигнато от Лондон, твърдят анализатори.Британският премиер г-жа Тереза Мей започна процедурата по развода с ЕС преди една година, в края на март 2017-а. Тя обаче бързо си даде сметка, че не може да постигна споразумение за бъдещите отношения с бившите си партньори за определения срок от две години и издейства този преходен период, спечелвайки така време и в известна степен юридическа сигурност за британските компании, коментира в свой анализ за \"Франс прес\" Уердия Аит Абделмалек.\"Не е необходимо да сме готови (идната година), защото имаме преходен период\", подчертава експертът по европейска политика в лондонския Кингс колидж (King's College) Ананд Менон.\"Разривът е забавен във времето\", допълва неговата колега Катрин Бърнард, професор по европейско право в Кембриджския университет. Според нея \"истинският въпрос е да се разбере дали двата лагера ще бъдат готови на 31 декември 2020 година, когато преходният период ще приключи\". По време на прехода Лондон вече няма да има правото да казва думата си по решенията на ЕС, но пък ще продължи да е с достъп до единния пазар срещу вноска в европейския бюджет. Свободата на движение на гражданите също ще бъде запазена. Госпожа Мей трябваше да отстъпи пред това изискване на Брюксел, смята журналистът.\"ПЛАНОВЕ ЗА СПЕШНИ ДЕЙСТВИЯ\"Макар да имат още една година, британските компании, изправени пред несигурността на съдържанието на окончателното споразумение, още отсега са започнали да вземат мерки.Според неотдавнашно проучване на кантората за юридически консултации Pinsent Masons, 51% от големите компании във Великобритания са приели планове за спешни действия и планират най-вече да прехвърлят част от служителите си на континента. Фирмите, които все още не са направили това, планират да го сторят преди края на година.Министерството на финансите пък заделя милиарди лири, за да подготви Brexit.Преходният период ще бъде потвърден официално, само ако Лондон и 27-те постигнат съгласие по условията на развода до октомври, когато се предвижда да бъда подписан Договорът за оттеглянето на Великобритания. Бъдещите отношения, договаряни от двете страни, трябва да бъдат обявени в декларация също през октомври.Между другото \"нищо не е решено, докато не бъде решено\", предупредиха европейските лидери. Лондон иска да излезе от единния пазар и от митническия съюз, като в същото време обаче запази най-тесните си връзки с ЕС. Това уравнение е невъзможно, отговаряше досега Брюксел.\"Макар двата лагера да искат да сведат до минимум отрицателното въздействие върху икономиката (...), ЕС даде ясно да се разбере, че условията, предлагани на Великобритания, не могат да бъдат по-добри от предлаганите на ЕС\", подчертава Магдалена Френхоф Ларсен, доцент в университета Уестминстър.СПАД НА ЕВРОПЕЙСКАТА ИМИГРАЦИЯВъпросът за границата между британската провинция Северна Ирландия и Република Ирландия, която в бъдеще ще бъде единствената сухопътна граница между Великобритания и ЕС, продължава да поражда силни търкания, се напомня в анализа за АФП.Въпреки възраженията си британците приеха в проектоспоразумението, регулиращо излизането на страната от ЕС, да залегне опцията за \"регламентирано общо пространство\", включващо ЕС и Северна Ирландия\", поне докато на масата на преговорите не се появи друго удовлетворително предложение. Защото Демократичната юнионистка партия от Северна Ирландия, от която зависи парламентарното мнозинство на Тереза Мей, гледа с много лошо око на това решение.Въпреки ширещата се несигурност и отрицателното въздействие на Брекзита върху икономиката, в голямото си мнозинство британските гласоподаватели като че ли не съжаляват за направения избор.От референдума от юни 2016 година, без да изпада в рецесия, както обещаваха привържениците на членството на Обединеното кралство в ЕС, страната отчете спад на курса на лирата, ускоряване на инфлацията и по-слаб икономически растеж, отколкото можеше да постигне.\"Мнозина гласуваха за излизането на ЕС по-скоро поради политически причини, а не толкова поради икономически съображения\", подчертава все пак Магдалена Френхоф Ларсен, позовавайки се най-вече на волята на британците да си върнат контрола върху своите закони и да спрат европейската имиграция.Между другото най-новите статистически данни \"сочат значително намаление на имиграция от страните от ЕС\", допълва г-жа Ларсен. \"Ако спадът продължи, Брекзитът вече ще е довел до искания резултат\", допълва тя. ", "date": "2018.03.29", "title": "Година преди Brexit - преходът като амортисьор за удара"}
{"url": "http://www.novinite.bg/articles/158175/Blagoevgrad-sas-speshni-merki-sreshtu-mrasniya-vazduh8203", "text": "\r\nПрез последните години Благоевград всяка зима е в топ 10 на българските градове с най-мръсен въздух, показват данните от Изпълнителната агенция по околна среда. За справяне с проблема общината в града предприема спешни мерки, свързани с газифициране на битовия сектор, подмяна на домакински горивни устройства на твърдо гориво, поставяне на филтри за фини прахови частици на комините.\r\nЕкспериментално преди година филтър за фини прахови частици беше поставен на комина на детската градина в благоевградското село Зелен дол. Година по-късно резултатите от работата на пречистващата инсталация бяха подложени на анализ и оценка от еколозите в община Благоевград.За да дишат жителите на Благоевград по-чист въздух, по-често ще се мият и улиците в града.Решение на проблема с мръсния въздух жителите на Благоевград виждат в газификацията на домакинствата, за която те очакват помощ от общината.Очаква се през следващите години поетапно да бъде подменени и автобусите от градския транспорт с такива, които се движат на газ или електро- и хибридни автобуси. ", "date": "2018.03.29", "title": "Благоевград със спешни мерки срещу мръсния въздух&#8203;"}
{"url": "http://www.novinite.bg/articles/158149/Priem-v-I-klas-Kak-se-dokazva-na-koj-adres-jivee-deteto", "text": "Кампанията за прием на първокласници в столичните училища наближава. Подаването на документи започва на 16 април, понеделник, и ще продължи до 16 май, сряда. Както е известно, водещият критерий в променената тази година наредба е близостта на училището до постоянния/настоящия адрес на детето, като най-голяма тежест има уседналостта - т.е.постоянният/настоящият адрес на детето в прилежащия район на избраното училище да не е променян в последните поне 3 години преди подаване на заявлението. Тогава то попада в т.нар. I група при класирането, която би трябвало да му гарантира прием в желаното учебно заведение.Помолихме експерти от Столична община да отговорят на някои често задавани въпроси за това как родителите доказват адреса на детето, в какъв срок и пр.ВАЖНО е да се отбележи, че адресът на детето почти винаги съвпада с адреса на майката. Това означава, че при различни постоянни адреси на майката и бащата те избират един от тях за детето си. Когато родителите имат различни настоящи адреси, настоящият адрес на майката е настоящ адрес и за детето.- Как се удостоверява къде е адресът на детето?Ако детето кандидатства по постоянен адрес, се представя Оригинал на удостоверение за промени на постоянен адрес на детето, издадено от съответната районна администрация (Приложение номер 16 към чл. 24, ал. 1 от Наредба за издаване на удостоверения въз основа на регистъра на населението);Ако детето кандидатства по настоящ адрес, се представя оригинал на Удостоверение за промени на настоящ адрес на детето, издадено от съответната районна администрация (Приложение №17 към чл. 25, ал. 1 от Наредба за издаване на удостоверения въз основа на регистъра на населението);Изискването на чл. 43, ал. 3 от наредбата на МОН е удостоверенията да бъдат издадени преди датата на подаване на заявлението, тоест до 15.04.2018 г. включително, съгласно Приложение №1 от Системата на Столичен общински съвет.- В какъв срок трябва да се извади това удостоверение?То се представя при записването на детето, т.е. след като е излязло класирането. Удостоверенията трябва да са актуални (не например извадени преди година-две по друг повод).- Когато детето има различни постоянен и настоящ адрес, кой от двата важи? Може ли да се ползва постоянният, ако той е в района на предпочитаното училище?Кой адрес да посочи, е право на избор на родителя/родителите в зависимост от това кой е по-благоприятен за ученика в предпочитаното училище.- При подаване на документите за кандидатстване ли се представя удостоверението за адрес или при записването?Представя се едва при записването на първокласника. При кандидатстване се подава само заявление.- Може ли да се ползва адресът на бащата, ако той е различен от този на майката и е в района на предпочитаното училище?Не, не се ползва адресът на бащата, а се кандидатства с адреса на детето, който може да съвпада с адреса на бащата в предвидените от Закона за гражданската регистрация случаи, които по-горе са цитирани.Ако родителите държат детето да кандидатства с адрес, съвпадащ с адреса на бащата, могат и сега да променят в общината адреса на детето, но тогава ще попаднат в IV група. Тя все пак дава шансове за прием.- За всяко училище поотделно ли се вади удостоверение за адрес?Не, само едно. Причината е, че то се представя в училището при записването на първокласника в избраното училище.- Лично майката ли трябва да извади удостоверението?Не, може и бащата.- Оригинал или фотокопие се носи в училището?Представя се един оригинал на удостоверението.......Експертите уточняват, че Сиситемата за прием на ученици в първи клас в общинските училища на територията на Столична община е разработена в съответствие с изискванията на чл. 43 от Наредба №10/01.09.2016 г. за организация на дейностите в училищното образование, издадена от министъра на образованието и науката. В наредбата на МОН и съответно в системата на СОС, водещ критерий е близостта на училището до постоянния/настоящия адрес на детето.При спазване на водещият критерий децата, за които е подадено заявление за приемане в училището, се разпределят в четири групи. За разпределянето в групите се взема посоченият в заявлението адрес, който е по-благоприятен за ученика. Приемът в училище се осъществява последователно по реда на групите, като първо се приемат децата от първа група.Това са задължителните изисквания на Наредба №10 на МОН, които са залегнали в системата на Столичен общински съвет и чието спазване е императивно.", "date": "2018.03.29", "title": "Прием в I клас: Как се доказва на кой адрес живее детето?"}
{"url": "http://www.novinite.bg/articles/158159/MON-potvarjdava-obeshtanieto-si-za-zapazvane-na-TUES-do-14-april", "text": "Обещаното запазване на сегашния модел на работа на Технологичното училище \"Електронни системи\" (ТУЕС) към Техническия университет в София ще бъде разписано и в документ до 14 април.Дотогава Министерството на образованието трябва да излезе с юридическо становище за търпимост към фактическото положение на ТУЕС до приемането на законови промени, които да урегулират модела на ТУЕС, се казва в изявление на Обществения съвет на ТУЕС, разпространено до снощи, след срещата на негови представители с министъра на образованието Красимир Вълчев.Тя бе осъществена с посредничеството на националния омбудсман Мая Манолова в разгара на остър конфликт между двете страни. Причината бе опитът на МОН да подчини уникалното по своя модел ИТ училище, създадено през 1988 г. като експериментално към ТУ-София.ТУЕС е 4-ото най-желано училище за учениците, които кандидатстват след седми клас и най-успешното технологично училище у нас.То съчетава усилията на училище, университет и ИТ бизнеса за създаването на бъдещите програмисти. Директорът и учителите му се назначават от ректора на ТУ-София, а не са подчинени на МОН. Учители могат да бъдат университетски преподаватели и практици от фирмите и без да имат задължителната педагогическа правоспособност, и без да трябва да покриват задължителни хорариуми. На разположение на учениците е цялата база на Техническия университет - зали, лаборатории, спортна база. Единадесетокласниците имат задължителни стажове в ИТ фирми, след които на практика започват работа - компаниите обикновено изчакват само младежите да навършат 18, за да ги наемат. Отличниците на ТУЕС имат запазени места на студентските скамейки в ТУ, които заемат, след като защитят дипломните си работи пред академична комисия в училището.Имаше риск всичко това да бъде унищожено, ако училището беше подчинено на Регионалното управление на образованието към МОН и на Закона за предучилищното и училищното образование.Така нареченото юридическо становище за търпимост ще потвърди запазването на фактическото организационно състояние на училището и на Техническия университет – София като работодател на директора и преподавателите в ТУЕС.Работната група, която ще анализира модела на ТУЕС и ще излезе с предложения за законови промени, ще бъде сформирана със заповед на министъра на образованието Красимир Вълчев до 4 април. Необходими са поправки в Закона за предучилищното и училищното образование и/или в Закона за висшето образование.Снощи страните, участващи в срещата, са потвърдили и желанието си да си сътрудничат не само за утвърждаване на модела на ТУЕС, но и за неговото мултиплизиране.Чрез изявлението си от обществения съвет изразяват благодарността си на всички родители, преподаватели, завършили училището, журналисти, представители на компании, организации и приятели на училището, които подкрепят каузата за запазване на модела на ТУЕС.Те специално благодарят и на омбудсмана Мая Манолова за подкрепата и посредническата ѝ роля при разрешаването на спора.Изявлението е подписано от членовете на Обществения съвет Пламен Барух, Светослав Сотиров и Йордан Шахънов, както и от Ралица Жикова, представляваща Асоциацията на завършилите ТУЕС.", "date": "2018.03.29", "title": "МОН потвърждава обещанието си за запазване на ТУЕС до 14 април"}
{"url": "http://www.novinite.bg/articles/158169/Kola-se-vryaza-v-grupa-frenski-voenni", "text": "Автомобил се вряза в група френски военни в алпийското градче Варс. Не се съобщава за пострадали, но силите за сигурност са мобилизирани, след нападението на джихадист от миналата седмица в Югозападна Франция. Тогава загинаха четирима души.Войниците, срещу които била извършена атака, се намирали извън поделението. Колата буквално връхлетяла върху тях.Към момента няма потвърждение дали става дума за атентат. Шофьорът на автомобила е избягал.", "date": "2018.03.29", "title": "Кола се вряза в група френски военни"}
{"url": "http://www.novinite.bg/articles/158174/Siderov-iska-da-spre-govoreneto-za-solidarnost-s-Evropa-po-sluchaya-Skripal", "text": "Лидерът на Атака и съпредседател на \"Обединените патриоти\" Волен Сидеров призова за свикване на спешен коалиционен съвет на управляващите заради позицията на България по случая \"Скрипал\".Сидеров призова коалиционния съвет да бъде свикан днес или най-късно утре. По думите му в момента се видят разговори точно кога да се проведе срещата.Той подчерта, че позицията на премиера до момента - да не се гонят руски дипломати от България - е била много точна и правила. По повод думите на зам.-председателят на ГЕРБ Цветан Цветанов, че България трябва да е солидарна с Европа по случая \"Скрипал\".\"Призовавам ГЕРБ да не правят грешни ходове, да не изказват мнения, които могат да повлияят зле на дипломатическите ни отношения, с която и да е държава\", каза Сидеров и призова  хората от екипа на премиера да се въздържат от изказвания по темата.Сидеров изрази мнението си, че България трябва да има балансирана политика и да не гони руски дипломати. Попитам дали Атака ще остане част от управляващата коалиция, ако все пак страната ни изгони дипломати, той отговори:\"Силно се надявам и смятам, че Бойко Борисов няма да направи такъв грешен ход - да експулсира дипломати. България има правото си на суверенно мнение - ние не сме подчинена държава\". ", "date": "2018.03.29", "title": "Сидеров иска да спре говоренето за солидарност с Европа по случая 'Скрипал'"}
{"url": "http://www.novinite.bg/articles/158179/Savetat-po-sigurnostta-kam-MS-shte-obsadi-sluchaya-Skripal", "text": "Съветът по сигурността към Министерския съвет ще проведе заседание в петък, 30 март, от 9 часа. На него ще бъде обсъден случаят „Скрипал“ и ще бъде изслушан посланикът на страната ни в Руската федерация Бойко Коцев.Съветът по сигурността се ръководи от министър-председателя, а в състава му са включени членове на правителството, ръководителите на специалните служби и представител на Президента на Република България.", "date": "2018.03.29", "title": "Съветът по сигурността към МС ще обсъди случая \"Скрипал\""}
{"url": "http://www.novinite.bg/articles/158163/Spirat-vodata-na-nyakolko-mesta-v-Sofiya-vijte-kade", "text": "На 30 март 2018 г. (петък), във връзка с монтаж на спирателен кран на ул. „Св. Георги Софийски“ кв. „Крива река“, се налага спиране на водоподаването от 10:00 до 19:00 часа на клиентите на „Софийска вода”, живеещи в района на: по ул. „Св. Георги Софийски“ от  ул. „Райко Жинзифов“ до ул. “Константин Иречек“ , ул. „Добрила“ и  по ул. „Виктор Григорович“ от ул. „Даскал Манол“ до  ул.“ Св. Георги Софийски“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Виктор Григорович“. На 30 март 2018 г. (петък), във връзка с подмяна на сградни водопроводни отклонения на бул. „Арсеналски“, жк. „Лозенец“, се налага спиране на водоподаването от 10:00 до 21:30 часа на клиентите на „Софийска вода”, живеещи в района на: по бул. „Арсеналски“от бул. „Черни връх“ до ул. „Църноок“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Арсеналски“ ъгъла с ул. „Никола Козлев“. На 30 март 2018 г. (петък), във връзка с пресвързване на уличен водопровод на ул. „Струма“, вилна зона „Врана – Лозен триъгълника“, се налага спиране на водоподаването от 09:00 до 21:00 часа на клиентите на „Софийска вода”, живеещи в района на: ул. „Ерма“ , ул. „Струма“, ул. „Рила“ по ул. „Стара планина“ от ул. „Тинтява“ до ул. „Струма“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Стара планина“ ъгъла с ул. „Струма“. На 30 март 2018 г. (петък), във връзка с подмяна на сградно водопроводно отклонение на ул. „Люлин“, кв. „Филиповци“, се налага спиране на водоподаването от 09:30 до 17:30 часа на клиентите на „Софийска вода”, живеещи в района на: по ул. „Люлин“от ул. „3 - ти март“ до ул. „Детелина“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Люлин“ №7.На 30 март 2018 г. (петък), във връзка с подмяна на сградно водопроводно отклонение на ул. 2, кв. „Враждебна“, се налага спиране на водоподаването от 09:30 до 16:30 часа на клиентите на „Софийска вода”, живеещи в района на: по ул. 2 от ул. 26 до ул. 25. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 2 ъгъла с ул. 26. Ремонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. Засегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .“Софийска вода” АД предварително се извинява на своите клиенти за причинените временни неудобства! Интернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2018.03.29", "title": "Спират водата на няколко места в София - вижте къде"}
{"url": "http://www.novinite.bg/articles/158177/Proekt-za-dobro-upravlenie-v-sporta-startira-v-Sofiya", "text": "В периода 27-30 март 2018 в София се състоя първата международна среща попроект „Добро управление в спорт“, който „Асоциация за развитие на българскияспорт“ ще координира в период от 30 месеца и който има за цел да предоставианализи и конкретни инструменти за подобряване на управленските процеси всферата на спорта. В срещата взеха участие представители на партньорскитеорганизации по проекта от България, Гърция, Италия, Хърватска, Унгария, Полша,Словакия, които в рамките на срещата разгледаха целите, които проекта щепостигне и стъпките за реализацията на дейностите, които да гарантират по-висока прозрачност на публичното лице на спортните организации чрезметодология за анализ на интернет страниците им, обучителни исертификационни дейности, включително онлайн обучителен модул, дейности запопуляризиране на ценностите и принципите за добро управление, както иконкретни инструменти за постигането на устойчиво и прозрачно управление всектора. По време на срещата, в която взеха участие представители на спортни иакадемични организации от партньорските държави, както и представители нанационални Олимпийски комитети, бяха обсъдени предизвикателствата, предкоито е изправен спортния сектор с оглед на осигуряване на доброто управлениеи какви са възможните инструменти, с които тези предизвикателства могат дабъдат преодоляни.Доброто управление в спортния сектор е тема, която в последните години стававсе по-актуална и предприемане на спешни мерки за борба с настоящитепроблеми в сферата на управлението на спорта в Европа е силно необходимо,като се има предвид:  Нисък брой на хора, активно въвлечени в спорт и физическа активност.Спортът днес е една от многото възможности, които имат гражданите на ЕСи не винаги е най-атрактивната такава; Интереса на членовете на обществото, които са въвлечени в спортнамалява все повече и повече поради безкрайните скандали, корупция,уреждане на мачове, допинг, липса на прозрачност, дейности, нефокусирани върху спорта за всички и публично финансиране, инвестираноглавно в професионалния спорт; Публичното внимание се повишава по отношение на разходите запубличните финанси (скорошното отказване на градовете – кандидати задомакини на Олимпийските игри) и отразява проблемите на управлението вспорта, като се отчита все по-висок процент на загуба на доверие впотенциала на спортните организации и все по-ниската вяра за връщане наинвестициите, направени в големите спортни събития;Европейски, национални и местни спортни организации и федерации, както испортното управление на всички нива, трябва да осъществят необходимитереформи, които вече бяха заявени от много Европейски спортни организации, сподписване на декларацията за добро управление (представена в Брюксел 2016 иподписана от АРБС в Малта през Март 2017). Тъй като спортните органи бяхапоканени да се ангажират с популяризирането или прилагането на основнитепринципи за добро управление в спорта: почтеност, прозрачност, отчетност,демокрация и приобщаване, и тъй като това е само началото на един процес,всички ние трябва да предприемем мерки на всички нива, за да направим отновоспорта конкурентен в динамичния свят. До момента, в Европа се полагат усилия, да се повишат стандартите вуправлението на спортния сектор, и по специално принципите на демокрация,прозрачност, отчетност при вземането на решения и включването впредставителството на заинтересованите страни. Като се има предвид голямоторазнообразие от спортни структури в различните Европейски държави, ЕС целида засили прилагането на принципите за добро управление в сектора на спорта вЕвропа. Правилният подход следва да осигури допълнителна добавена стойноств работата на национално ниво чрез събиране и споделяне на добри практики ипредоставяне на практически препоръки, които биха помогнали да се повишатстандартите за добро управление в спорта. До момента, в сферата на Доброто управление в спорта, бяха направениследните стъпки: Бялата Книга на Спорта, 2007 отбелязва, че саморегулирането е способно да сесправи с голяма част от промените, които оказват влияние върху спорта, ако сеприлагат принципите за добро управление;В Съобщението си от 2011 г. (Развитие на Европейското Измерение в Спорта),Комисията показва по-комплексна позиция, отбелязваща че доброто управление вспорта е условие за автономността и правилното функциониране на спортнитеорганизации;През 2011 г., темата за добро управление и засилване на влиянието на спортнитеорганизации в Европа бяха включени в Подготвителните действия в сферата наспорта. Осем проекта бяха селектирани, изпълнени и приключени до края на 2013г.;Беше основана Експертна Група за Добро Управление към ЕС на базата наРезолюцията на Съвета относно Работен План на ЕС за Спорт 2011-2014. ПрезОктомври 2013 г., Групата прие препоръки на базата на Принципите за ДоброУправление в Спорта в ЕС и ги представи пред Съвета на ЕС.През 2016, бе проведено Ключово събитие за добро управление в спорта и бестартирана процедурата за обществена подкрепа и приемане на Принципите заДобро Управление в Спорта, подписани от 32 спортни организации в Европа.Интегриран подход към Спортната Политика: доклад за добро управление,достъпност и почтеност бе приет от ЕП и също така това бе основната тема наСпортният Форум 2017, който се състоя по време на МалтийскотоПредседателство. По време на събитието, координаторът на този кандидат -АРБС подписа приемането на принципите на добро управление в сферата наспорта.Въз основа на разликата, посочена в гореспоменатият анализ на политиките идействията, предприети на равнище на ЕС, и отчитайки необходимостта отвъзстановяване на доверието в спорта и възвръщането на принципите на доброуправление във всекидневната работа на спортните организации от ЕС.Приемайки, че спортът е амбиция, емоция и вдъхновяване, инициирано от хоратаза хората, доброто управление в сферата на спорта трябва да бъде основано налични убеждения от лицата, вземащи решения за почтеност, отдаденост исправедливост, както и на принципите за „честна игра“, отборна работа,дисциплина, равен старт и недискриминация. Повече от видимо, е че значениетона подчертаването и разпространението на доброто управление като уникалнорешение на кризата, през която минават спортните организации и убеждението наЕвропейските граждани, че отговорността и прозрачността в спорта са с високприоритет. Заради това, настоящият проект „Добро управление в спорта“ цели данамери път за анализиране, събиране и разпространение на нужните практики завидимост на взетите решения, органите на управление, прозрачността напубличното финансиране. Ние вярваме, че добавената стойност на този проект ивсички резултати от него - анализ и доклад на настоящето състояние наотговорността и прозрачността, обученията, образованието и събитията заразпространение на резултатите по темата за добро управление, срещите сотговорниците за вземане на решения и самостоятелното обучение наспециалисти в сферата на спорта за доброто управление в спорта ще допринесатза увеличаването на хората, които вярват в спортните организации и ще севключват във все повече и повече спортни дейности. Резултатите от проекта щебъдат достъпни за спортните организации на местно, национално и Европейскоравнище, както и за образователните институции, местните органи,неправителствените организации и националните органи в сферата на спорта. Настоящето партньорство ще изпълни различни дейности на местно, националнои международно ниво; ще се фокусира върху развитието, идентификацията,анализирането, разпространението и споделянето на добри практики в добротоуправление, както и даването на препоръки на някои наблюдаваните вечепрактики, които могат да бъдат подобрени. Анализа, който ще бъде изпълнен повреме на проекта ще бъде полезен за всички спортни организации в Европа,независимо от техния капацитет и обхват на дейностите. В настоящата реалност,нашето обществено „лице“ е достъпно с няколко клика и трябва да бъдем сигурни,че това „лице“ отразява реалността и ни дава цялостна картина за отчетност ипрозрачност. Този проект идентифицира и адекватно адресира ясни специфичнинужди за поднасяне на нов подход на управление и администрация в сферата наспорта на национално и Европейско равнище. Проекта ще добависъществуващите знания, ноу-хау и практиките към организациите и хоратавключени в проектните дейности и резултатите.Всички дейности, осъществени по проекта ще бъдат достъпни и могат да сеизползват като ООР (отворени обучителни ресурси) от заинтересованите страни.Възможността за самообучение в сферата на доброто управление ще подобриспортният мениджмънт или най-малко ще представи на хората, вземащи решенияи спортните администратори какво трябва да се подобри. Вярата в спорта трябвада бъде възстановена и това е една малка, но полезна препоръка - да сепредстави кои са организациите, кой взема решенията, как се изразходватобществените средства, кой е отговорен за организационните въпроси на всичкиравнища. Основните цели, върху които сме се фокусирали в проекта са:  Подобряване на доброто управление в спорта и в спортните организации вЕвропа на местно, национално и европейско ниво; Анализ на общественото лице на Европейските и националните спортниорганизации, основани на стриктен критерии и с прозрачна методология,приложима от всички тях с един и същ подход; Чрез планираните събития за разпространение, ще повишим вниманиетокъм доброто управление в сферата на спорта на местно и национално ниво; Подготовка и подкрепа на следващите спортни лидери, които вярват иприлагат ценностите за отчетност, „честна игра“, прозрачност,справедливост, изготвени със самостоятелно обучение и международнимобилности, реализирани по време на проекта; Чрез проекта ще бъде укрепена базата данни за създаване на политики(изследвания, събиране на данни, проучвания) на местно, национално иЕвропейско ниво. Ще бъде повишено знанието и осведомеността за спорта и физическатаактивност, като в същия момент, ще бъде засилено и партньорството междуинституции и организации активни в сферата на спорта и физическатаактивност, не само вътре в консорциума, но също и на местно ниво вдържавите на организациите - партньори. Насърчаване на принципите на добро управление в спорта за всичкизаинтересовани страни и създаване на мултипликатори за доброуправление. Подобряване на доброто управление в спорта с пряк достъп до ресурси -самообучението в доброто управление в спорта; Създаване на иновативна мрежа от професионалисти, посветени надоброто управление в спорта от различни части на Европа, които ще бъдатотдадени на проекта не само по време, но и след края на проекта сразработване и създаване на база данни от добри практики. Повишаване на вниманието към допълнителните ценности в спорта ифизическите активности във връзка с личното, професионалното исоциалното развитие на лицата през всички планирани проектни дейности. Повишаване на осведомеността за значението на ефектите отздравословното въздействие върху физиката чрез всички планиранипроектни дейности. Увеличаване на участието във физически дейности и спорт чрез повишенброй местни дейности и събития, събития за повишаване наинформираността и осигуряващи възможност на лицата да се запознаятлично с ползите от физическите активности. Разпространение на натрупаните знания и опита от партньорството,неговите новоразработени инструменти и най-добрите практики, за давдъхнови и насърчи по-нататъшното сътрудничество и синергия посвързаните с тях теми. Предоставяне на възможност на специалисти от различни сфери съссредствата и инструментите, да действат свободно в тяхната ежедневнаработа с идеите, които могат да приложат директно.Проект „Добро управление в спорта“ е съ-финансиран по програма „Еразъм+“Спорт на Европейската комисия /Стратегически партньорства в областта наспорта/ и е съвместно партньорство на 7 европейски държави, координиран от„Асоциация за развитие на българския спорт“. Дейностите ще се реализират впериод от 36 месеца с начална дата 01/01/2018 и разнородни дейности вБългария, Гърция, Италия, Хърватска, Унгария, Полша, Словакия.", "date": "2018.03.29", "title": "Проект за добро управление в спорта стартира в София"}
{"url": "http://www.novinite.bg/articles/158178/NDK-S-AKCIYa-ZAPAZI-BILET", "text": "НДК ще зарадва верните почитатели на музикалното изкуство със специално великденско предложение. Акцията „Запази билет“ дава възможност на всеки зрител, закупил билет за продуцираните от НДК концерти – „Tango“ на Людмил Ангелов и Веско Ешкенази и „Това съм аз“ на Александрина Пендачанска да закупи билет за концерта на Ангел Заберски – „Symphony Jazz“ на стойност 15 лв. Единственото условие е да предоставите запазения билет на касите на Билетен център.Концертът „“ е продължение на линията, която Национален дворец на културата следва, а именно да продуцира нова музика от български композитори, както и да подпомага създаването на нови аранжименти на световни музикални образци от различни жанрове.Проектът включва симфоничен джаз и фолклорни пиеси от световната и родна сцена. На  Заберски ще събере едни от най-популярните имена от българската джаз сцена: Михаил Йосифов, Велислав Стоянов, Мартин Ташев, Стоян Янкулов-Стунджи, SkilleR, Тодор Бакърджиев, Борис Таслев, Михаил Михайлов и Димитър Узунов, 38 членен щрайх оркестър с диригент Григор Паликаров, както и интересни гост-солисти.", "date": "2018.03.29", "title": "НДК С АКЦИЯ „ЗАПАЗИ БИЛЕТ”"}
{"url": "http://www.novinite.bg/articles/158148/Nebostargachi-v-stolicata-shte-ima-opredelyat-mestata-im-dogodina", "text": "Небостъргачите в столицата трябва да се разположат в смесени многофункциални зони, които ще работят 24 часа. Къде ще бъдат те, ще стане ясно догодина. Това обяви главният архитект на София Здравко Здравков по Нова тв. Той обясни, че не се обявяват предварително зоните, защото това ще доведе до скок на цените на имотите в тези части на столицата и наплив от мераклии да строят много високи сгради. С приетия вчера закон за строителство в София защитихме зелената система на града, категоричен бе арх. Здравков. Депутатите гласуваха изготвения от него и екипа му законопроект, според който в центъра ще могат да се вдигат сгради до 50 м, отвъд Околовръстното до 15 м, а в останалите райони до 75 метра. Изискванията за строителство на нови сгради в момента е всеки апартамент да има паркомясто. Проблемът е, че хората купуват два и три автомобила. 680 автомобила на 1000 души има в сега в столицата, обясни проблемите с паркирането в София главният архитект. Той изрази мнение, че трябва да спре стимулирането на семействата да купуват автомобил и за децата. Нова наредба за градската среда, която предстои да бъде гласувана от местния парламент, ще определи изискванията към вида на сградите, включително мястото на климатика и вида на дограмата, допълни още арх. Здравков.  ", "date": "2018.03.29", "title": "Небостъргачи в столицата ще има, определят местата им догодина"}
{"url": "http://www.novinite.bg/articles/158173/Masovi-proverki-na-pojarnata-v-carkvi-i-targovski-obekti", "text": "Преди Великден - масови проверки извършват от пожарната в църквите и големите търговски обекти в цялата страна. Огнеборците ще проверяват дали се спазват мерките за безопасност, така че да не се стигне до инциденти при струпването на голямо количество хора на едно място.„Необходимо е още веднъж да предизвикаме вниманието на собствениците, на управителите на големи магазини за спазване на мерките за безопасност. На първо място най-важното е хората да имат възможност бързо да напуснат обекта, сградата, където има опасност за тях. На второ място - да проверим системите за ранно предупреждение, т.е., оповестителните системи, и на трето място – там, където има гасителни - дали работят”, каза комисар Николай Николов, директор ГД \"Пожарна безопасност\".", "date": "2018.03.29", "title": "Масови проверки на пожарната в църкви и търговски обекти"}
{"url": "http://www.novinite.bg/articles/158154/Silen-trus-v-Tajvan-nyama-danni-za-postradali-i-shteti", "text": "Земетресение с магнитуд 4,8 е регистрирано тази сутрин в централната част на Тайван. Според сеизмологичната служба на острова, цитирана от ТАСС, епицентърът е бил в окръг Нантоу на дълбочина 5,2 км. Трусът е бил усетен и в градовете Тайчжун и районите Чжанхуа и Юнлин. Няма данни за пострадали и щети. Тайван е разположен в активна сеизмична зона недалеч от голям тектоничен разлом на дъното на Тихия океан. В началото на февруари при мощно земетресение с магнитуд 6 в източния окръг Хуалян загинаха 17 души, а над 280 бяха ранени.", "date": "2018.03.29", "title": "Силен трус в Тайван, няма данни за пострадали и щети"}
{"url": "http://www.novinite.bg/articles/158185/Broyat-na-polskite-turisti-v-Balgariya-se-e-uvelichil-s-10", "text": "Според официалните данни за миналата година, страната ни се връща с голям успех на полския пазар - броя на полските туристи в България е нараснал с 10%. На международното туристическо изложение в полския град Катовице черноморската ни община Несебър представи с атрактивен щанд,  мултимедия и луксозни рекламни материали възможностите си за културно-исторически и летен туризъм. Участието на общината е било безвъзмездно, организирано от полски партньори. 70 на сто от полските туристи, които избират за почивка българското Черноморие, са от региона на Катовице. „Харесваме морето, слънцето, българското вино и българското гостоприемство“, споделиха полските граждани пред БНР. Иван Сепетлиев - собственик на туристическа агенция, който от 15 години живее в Катовице, разказва: „През последните години броят на туристите от Полша за България нараства значително. Преоткриват тази дестинация поради исторически и културни причини, но, разбира се, и по финансови причини. Това е шанс за България да се възползва отново да работи не само върху приходите, но и върху своя имидж. Споделял съм  дори с представители на местната власт, че трябва да се поработи върху подготвеността на персонала - говорим за владеене на чужди езици, но също и култура на обслужване. България трябва да разбира нагласите, които вземат някакъв връх в държави, които е определила като target. Поляците традиционно обичат много зимния туризъм и тук отново говорим за това да бъдат осигурени инфраструктурни възможности, транспорт, пътища, но, разбира се, и популяризиране на зимните курорти“. Според Сепетлиев рискът от битови престъпления е намалял през последните десетина години. Липсата на чистота обаче продължава да прави неприятно впечатление на туристите. „Примерно, общите кофи за смет, които са отворени и стоят точно по тротоарите. Групите от туристи ходят по тротоари, при което, преминавайки покрай общ кош за боклук, разбирате как човека опознава и ароматите, и материалите, и културната особеност на местното население“. Поляците са трудолюбив народ и, отивайки някъде, искат, след като се завърнат, да останат с усещането, че това е била ваканцията на техния живот, коментира още той.", "date": "2018.03.29", "title": "Броят на полските туристи в България се е увеличил с 10%"}
{"url": "http://www.novinite.bg/articles/158176/Organizaciya-na-dvijenieto-za-izvarshvane-na-tekusht-remont-i-profilaktika-na-relsov-pat", "text": "На 31.03.2018 г. и на 1.04.2018 г., във връзка с извършване на текущ ремонт и профилактика на релсовия път по бул. “Цар Борис III” в участъка от трамвайно обръщателно колело “Бр. Бъкстон” до спирка “Ул. Райска градина” по маршрута на трамвайни линии № 4, 5 и 11 се въвежда временна организация на движението.На 31.03.2018 г. и на 01.04.2018 г. за времето от 04.30 до 16.00 часа се въвежда селдната организация на движение:-         Трамвайна линия № 4 ще се движи от кв. „Орландовци“ до ж.к. „Бр. Бъкстон“.-         Трамвайна линия № 5 ще се движи от Съдебна палата до ТМ обръщателно колело „Бр. Бъкстон”.-         Трамвайна линия № 11 ще се движи от кв. “Илиянци” до ТМ обръщателно колело “Овча купел”, с експлоатационни показатели.След 16:00 часа на 31.03.2018 г. и 01.04.2018 г. (събота и неделя) движението на трамвайни линии № 4, 5 и 11 ще се възстанови по постоянните маршрути.Разкрива се временна автобусна линия № 5-ТМ с маршрут: кв. “Княжево” (начална и крайна спирки на автобусни линии № 58 и № ”, надясно по бул. “Братя Бъкстон”, надясно по ул. “Тодор Каблешков” и наляво по бул. “Цар Борис ІІІ” по маршрута двупосочно. Автобусите ще спират на съществуващите автобусни спирки „Кв. Павлово”, „Бул. Цар Борис ІІІ”, „Кв. Овча купел” и „Бул. Братя Бъкстон” и на временни спирки в района на трамвайните спирки „Ул. Райска градина”, „Ул. Планинец” и “Бул. Никола Петков” в посока кв. „Княжево“.", "date": "2018.03.29", "title": "Организация на движението за извършване на текущ ремонт и профилактика на релсов път"}
{"url": "http://www.novinite.bg/articles/158180/Manolova-utre-vnasya-Godishniya-doklad-na-instituciyata-v-Narodnoto-sabranie", "text": "Утре, 30 март 2018 г., омбудсманът Мая Манолова ще връчи Годишниядоклад на институцията за 2017-та на председателя на Народното събраниеЦвета Караянчева.Общественият защитник ще даде и брифинг, на който ще бъдатпредставени обобщени данни, свързани с жалбите, постъпили в институциятапрез изминалата година, кампаниите, предприетите законодателни инициативи,както и приоритетите на институцията за 2018 г.", "date": "2018.03.29", "title": "Манолова утре внася Годишния доклад  на институцията в Народното събрание"}
{"url": "http://www.novinite.bg/articles/158171/Protest-v-Gorna-Oryahovica-sreshtu-stroeja-na-socialni-jilishta", "text": "\r\nНедоволни жители на Горна Оряховица излязоха днес на протест пред сградата на Общината, минути преди сесия на Общинския съвет. Причина за протеста е строежа на 30 социални жилища по европейска програма, в които според тях ще бъдат настанени маргинализирани семейства\r\nПо думите на хората, това ще доведе до увеличаване на напрежението и престъпността в града.Над 3000 човека са подкрепили с подписи позицията си да не се позволи настаняването на такива групи в квартала.След като протестиращите буквално тази сутрин окупираха сградата на Общината, стана ясно, че скандалната точка отпада от дневния ред от заседанието на местния парламент.Хората обаче са категорични, че ще спрат протестите, едва когато наредбата бъде променена. ", "date": "2018.03.29", "title": "Протест в Горна Оряховица срещу строежа на социални жилища"}
