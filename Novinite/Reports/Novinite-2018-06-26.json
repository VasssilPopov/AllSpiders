{"url": "https://www.novinite.bg/articles/161377/Nad-47-hil-uchiteli-ocenyavat-novite-uchebnici-za-III-VII-i-IX-klas", "text": "От днес до 8 юли 47 600 учители от цялата страна ще оценяват пригодността на проектите на учебници и учебни комплекти за III клас, на учебници за VII и IX клас, на учебни комплекти по чужд език по нива от Общата европейска езикова рамка, както и на учебници по испански и италиански език за V клас. Предложените проекти за III клас са 60, за VII - 92, а за IX клас – 79. Издателствата са внесли за оценка още 44 проекта на учебници по чужд език по нива А1 и B1 и четири за V клас. Учителите, които преподават по съответните предмети, трябва да оценят пригодността им за прилагане в клас, като поставят оценка „Приложим“ или „Неприложим“. Оценяването се извършва във всяко училище, а до 9 юли преподавателите трябва да предадат на директорите картите за оценяване. Резултатите трябва да бъдат обобщени на училищно ниво и да бъдат предоставени на регионалните управления на образованието. В средата на юли общите оценки за пригодност от цялата страна ще бъдат обявени пред вносителите на проектите.Учебниците и учебните комплекти, които са получили обща оценка „Приложим в практиката“, ще бъдат одобрени от Министерството на образованието и науката и техният списък ще бъде публикуван в рубриката „Учебници“ на официалната страницата – www.mon.bg.През следващата учебна година учениците от III, V и VII клас ще учат по одобрените учебници/учебни комплекти, които техните учители са избрали и са съгласували с обществения съвет на училището. Те ще им бъдат предоставени за безвъзмездно ползване. Учебниците за учениците от IX клас и учебните комплекти по чужд език ще се избират от преподавателите по съответните предмети.", "date": "2018.06.26", "title": "Над 47 хил. учители оценяват новите учебници за III, VII и IX клас"}
{"url": "https://www.novinite.bg/articles/161357/Fandakova-razporedi-nablyudenie-na-vsichki-yazoviri-okolo-Sofiya", "text": "Във връзка с обявения „жълт код“ за времето в София с очаквани валежи и силни пориви на вятъра кметът на София Йорданка Фандъкова разпореди постоянно наблюдение на критичните места в столицата, както и следена на нивата на язовирите на територията на София, съобщава БГНЕС.Продължава контролираното изпускане на водни маси от язовирите „Мърчаево“, „Мрамор“ и „Суходол“, извършва се почистване на шахти . Мобилизирани са всички екипи на аварийно -спасителното звено, както и на Столичния инспекторат, съобщиха от СО. От там напомнят на строителните фирми да направят оглед на оградите на своите обекти, а на гражданите да приберат всички недобре закрепени предмети от балконите и прозорците си. ", "date": "2018.06.26", "title": "Фандъкова разпореди наблюдение на всички язовири около София"}
{"url": "https://www.novinite.bg/articles/161361/Klasaciya-Honkong-e-naj-skapiyat-grad-za-chujdenci-Sofiya-e-na-175-o-myasto", "text": "Хонконг, който миналата година бе детрониран от Луанда, си върна титлата на най-скъпия град в света за чужденци в класацията на американската консултантска компания Мърсър (Mercer), предаде Франс прес.\"Стимулирани от затягането на паричната политиката на Китай, икономическия просперитет и усилията юанът да стане международна валута, китайските градове са се изкачили в класацията\", отбелязва Ивон Трабър, експерт по въпросите на мобилността в Мърсър. През последните три години Хонконг и анголската столица непрекъснато си разменяха позициите в класацията на Мърсър. Тази година обаче Луанда слезе чак на шесто място, оставяйки Токио и Цюрих да запълнят почетната стълбичка, изкачвайки се с по едно стъпало. Други два азиатска града - Сингапур и Сеул - влизат в първата петица.Изследването, направено през март, взема като референтни Ню Йорк (13-о място тази година) и щатския долар. Сравняват се над 200 мегаполиса според десетки параметри като цената на транспорта, храната, облеклото, почивката, домакинските уреди и разходите за жилище.Това изследване се следи с особено внимание от правителствата и компаниите, които вземат предвид тази класация, за да изчисляват възнагражденията на служителите си.В тазгодишната класация на Мърсър София е на 175-а позиция, следвана от Букурещ - на 176-а. Европейските градове, тласнати нагоре от поскъпването на еврото спрямо долара, като цяло са се изкачили в класацията за 2018 година. Париж (34-о), Рим (46-о), Мадрид (64-о ) и Виена (39-о) са сред столиците в Западна Европа, които отчитат най-значително издигане в класацията. В Германия Мюнхен (57-о) зае 41-о място, а Франкфурт и Берлин се изкачиха с 49 места, за да заемат съответно 68-о и 71-о място.Логично американските големи градове понасят ефекта от понижението на курса на долара и слизат надолу в класацията. Сан Франциско и Лос Анджелис са отстъпили със 7 и с 13 позиции, за да се класират съответно на 28-о и на 35-о място.Повечето близкоизточни градове също слизат в класацията заради понижението на наемите в района. Дубай (26-о) губи 7 позиции, а Абу Даби (40-о) отстъпва с 18 позиции спрямо миналата година.Сред най-евтините градове, според Мърсър, са Ташкент (Узбекистан), който е в дъното на класацията (на 209-о), след Тунис и столицата на Киргизстан Бишкек.", "date": "2018.06.26", "title": "Класация: Хонконг е най-скъпият град за чужденци, София е на 175-о място"}
{"url": "https://www.novinite.bg/articles/161373/40-deca-ot-rajon-Vazrajdane-poluchiha-petdnevna-vakanciya-na-Vitosha", "text": "По инициатива на кмета на район „Възраждане“-СО Савина Савова, 40 деца  от 46 ОУ „Константин Фотинов“ и 18 СУ „Уилям Гладстон“ получиха награда безплатна крайградска ваканция на Витоша. Учебните заведения бяха избрани от експерти от район „Възраждане“ за активно участие в събития и проекти на Района, за отлични постижения в учебния процес, отлично представяне в конкурси, състезания и други национални и международни форуми, участие в еко и туристически кръжоци и извънкласни занимания. Учениците са избрани от Ученическите и Педагогическите съвети. Участниците в проекта са разпределени в 2 групи по 20 деца от 3-ти до 6-ти клас, като във всяка група има 2 или 3 деца от социално слаби семейства или деца в риск, с постижения в училището, спорта или изкуството.Първата група от 46 ОУ вече приключи петдневните си планински приключения  на 22 юни т.г., а от 25 до 29 юни т. г.  втората група от 18 СУ ще опознава Витоша.  Всяка група, според изискванията за сигурност и безопасност  в планината, има двама сертифицирани водачи – инструктори и двама учители, които придружават децата.Проектът „Млади планинари на Витоша“ се реализира от район „Възраждане“-СО съвместно с МКБППМН към Района и се финансира от Програма за изпълнение на Общинска стратегия за развитие на физическото възпитание и спорта на Столична община, в подкрепа на „София - Европейска столица на спорта 2018“.Проектът има за цел да популяризира физическата активност като здравословен начин на живот, туризма като възможност за опознаване на  природни забележителности, исторически местности, флората и фауната на Витоша и българските планини, придобиване на знания и умения за: екипировката, която всеки планинар трябва да има, оцеляване в планината, оказване на първа долекарска помощ, как  се прави бивак в планината, как се пали безопасно огън, как се  почиства мястото, на което  учениците  лагеруват, работа в екип, как да се справят с предизвикателствата в планината, изграждане на ценности и качества като взаимопомощ, толерантност и уважение.  Знанията се поднасят на децата по атрактивен и забавен за тях начин, под формата на различни ролеви игри и състезания. Целта е учениците да опознаят и обикнат Витоша като място за активна почивка, спорт и забавление и да увлекат своите съученици, приятели и родители.Програмата на младите планинари включва пешеходни преходи от Симеоново до Симеоновски езера - Алекови водопади, от  местността Бай Кръстьо до хижа „Камендел“ и  Боянския водопад, от с. Железница до заслон по пътеката към хижа „Купена“ и отново до с. Железница, от местността Дендрариум до хижа „Бели брези“, местността „Златни мостове“ и местността „Момина скала“,  а в последния ден, в зависимост ат атмосферните условия от хижа „Алеко“ изкачване на Черни връх - първенеца на Витоша или връх Камендел.Всеки ден младите планинари имат занимания в съответствие с избраните теми:„Планините в България – планинското богатство на Рила, Пирин, Стара планина, Родопите и Витоша. Дендрариумът на Витоша – запознаване с дърветата в парк „Витоша“, „Какво трябва да има в раницата в планината“, „Планинарството – темп на ходене в планината, преодоляване на различни терени при планински преходи“, „Маркировката в планината и безопасно движение в нея. Ориентиране в планината по слънцето, по обекти в природата и по обекти в града“, „Какви опасности крие планината и как да се справим с тях.  Алпийски възли - къде и как се използват. Преминаване на различни терени с тези възли и други туристичиски „хитрини“, „Как, защо и къде да изградим бивак в планината – избор на място, видове биваци. Бивак от подръчни материали. Разпъване на палатка. Самостоятелно приготвяне на храна и печене на огън“ и в последния ден „Ролята на водача в групата – маркировка, ориентиране, начин и темп на ходене“.Освен предвидените планински преходи децата участват и в интересни състезания и игри, а в последния ден всяко дете  става водач и ръководи групата в планината за кратко Савина Савова, кмет на район „Възраждане“-СО връчи  сертификат „Млад планинар“ на всеки участник от първата група от 46 ОУ и специални бутилки за вода с охладители за туризъм и спорт. ", "date": "2018.06.26", "title": "40 деца от район „Възраждане“ получиха петдневна ваканция на Витоша"}
{"url": "https://www.novinite.bg/articles/161372/V-ES-razdeleni-za-chlenstvo-na-Makedoniya-i-Albaniya-Balgariya-predlaga-start-na-pregovorite", "text": "Европейският съюз е разделен около подкрепата за членството на Албания и Македония. Въпреки надеждите на двете страни за подкрепа на членството им, има известно противопоставяне от Франция, Холандия и Дания, които могат да изискат допълнителни условия, като например повече реформи за борба с корупцията и организираната престъпност както в Албания, така и в Македония, заявиха от ЕС, предаде БГНЕС. Въпреки колебанията обаче НАТО са готови да приемат Македония във военния алианс, като генералния секретар Йенс Столтенберг заяви, че преговорите вероятно ще започнат през юли.Българското председателство на Съвета на ЕС ще предложи днес в Люксембург Македония и Албания да бъдат поканени да започнат преговори за присъединяване към Общността. Според министъра на външните работи Екатерина Захариева, която председателства Съвета, шансовете на Скопие са по-големи от тези на Тирана, съобщава БНТ.Въпреки това все още има държави като Франция, които са скептични за започването на преговори с Македония. Ако днес външните министри не успеят да вземат решение, въпросът ще бъде обсъден от лидерите на ЕС, които се събират в края на седмицата в Брюксел. Не се очаква обаче те да излязат с позиция, различна от тази на външните министри. В такъв случай Македония и Албания ще трябва да изчакат още една година - до следващия доклад на Европейската комисия и тогава въпросът отново може да бъде поставен на масата за обсъждане сред държавите членки. Вчера гръцкият министър на външните работи на - Никос Кодзиас - призова ЕС и НАТО да изпълнят обещанието си за преговори с Македония и Албания.Междувременно снощи бурните протести в Гърция срещу името Северна Македония продължават. А премиерът на Македония Зоран Заев, заяви, че ако референдумът за новото име се провали, той ще подаде оставка.", "date": "2018.06.26", "title": "В ЕС разделени за членство на Македония и Албания, България предлага старт на преговорите"}
{"url": "https://www.novinite.bg/articles/161364/Koncertat-na-STONE-SOUR-se-mesti-v-Inter-Ekspo-Centar-zaradi-ochakvanite-dajdove", "text": "Организаторите от EventEase алармират, че прогнозата за значителни валежи на 26 и 27 юни правят подготовката и реализацията на концерта на Stone Sour със специални гости Nothing More и подгряващи Dash The Effort в Парка на Летище София - невъзможна. Новото място е ЗАЛА 5 на Интер Експо Център, която се намира на 5 минути от Летище София и е с пряка метро връзка от метростанцията на Терминал 2. Началният час на концерта остава 19:00, но с оглед ситуацията е възможно и забавяне с до 30 минути. Програмата за вечерта е:Отваряне на врати: 19:00Dash the Effort: 19:30 - 20:00Nothing More: 20:30 - 21:20Stone Sour: 21:50 – 23:15  Феновете, закупили VIP & MEET & GREET билети (среща с групата), трябва да дойдат на място в 17:45 часа.  С оглед новия и по-малък капацитет на локацията, има останало ограничено количество билети за концерта на цена от 70 лв. Билетите могат да бъдат закупени в цяла България от мрежата на Ticketportal.bg и на касите на билетопродавача в НДК, ОМV, На Тъмно, книжарници Booktrading и онлайн директно от линка от:  . Билети „Последно пиле“ на цена от 60/65 лв. може да намерите само в магазин ЯКО (гр. София, ул. „Граф Игнатиев“ №43).Следете събитието във Facebook:Stone Sour Official Page: Stone Sour Facebook: Stone Sour YouTube: EventEase Facebook:    ", "date": "2018.06.26", "title": "Концертът на STONE SOUR се мести в Интер Експо Център заради очакваните дъждове"}
{"url": "https://www.novinite.bg/articles/161347/Sinopticite-preduprejdavat-za-opasni-valeji-i-vazmojni-navodnenie", "text": "За девет области в страната днес е обявен оранжев код за обилни валежи. Това са Габрово, Велико Търново, Пловдив, Стара Загора, Сливен, Бургас, Ямбол, Хасково и Кърджали.Там се очакват обилни валежи и гръмотевични бури, като се очаква на места да има и наводнения. Язовирите и реките ще бъдат под наблюдение.Валежите ще са значителни, главно след обяд и през нощта срещу сряда. Прогнозата е за очаквани количества дъжд от 30 до 50 л/кв.м, но на места ще са за кратко време.Най-сериозна се очаква да бъде ситуацията в района на Бургас, Ямбол и Хасково. В следващите няколко дни, циклонът, който владееше Гърция, се премества над нашата територия.За 15 области е обявен жълт код за валежи и гръмотевици. Предупреждението е в сила за областите Монтанска, Врачанска, Плевенска, Ловешка, София-област, столицата София, Пазарджишка, Смолянска, Русенска, Търговищка, Разградска, Шуменска, Силистренска, Добричка и Варненска. В тези райони също се очакват интензивни валежи и гръмотевични бури. Валежите ще са значителни, главно след обяд и през нощта срещу сряда. Очакваните количества в областите Монтаска, Врачанска и Плевенска са 15-30 литра на квадратен метър, а в останалите области, където е обявен жълт код, 20-30 л/кв.м.Метеоролозите отбелязват, че на места валежите ще са за кратко време.Във вторник очакваните максимални температури ще са предимно между 22 и 27 градуса, в София - около 22 градуса.По Черноморието ще преобладава облачно време и ще има валежи и гръмотевици. Ще духа умерен до силен вятър от север-североизток. Максималните температури ще са 22-24 градуса, близки до температурата на морската вода.Над планините облачността ще е значителна, ще има валежи и гръмотевична дейност. Значителни ще са явленията в масивите от Централна и Източна България. Ще духа умерен и силен вятър от изток-североизток. Максималната температура на височина 1200 метра ще е около 14, на 2000 метра - около 8 градуса.Сложна ще остане метеорологичната обстановка и в средата на седмицата. Под влияние на преминаващ през Балканите средиземноморски циклон, на много места в нашата страна ще има валежи, главно в югоизточната й половина - и гръмотевични бури. Валежите ще са интензивни и значителни по количество. Температурите ще бъдат доста по-ниски от обичайните - максималните в сряда ще са предимно между 20 и 25 градуса, но в районите с по-интензивни и продължителни валежи ще остават под 20 градуса.", "date": "2018.06.26", "title": "Синоптиците предупреждават за опасни валежи и възможни наводнение"}
{"url": "https://www.novinite.bg/articles/161376/44-ot-balgarite-odobryavat-rabotata-na-kabineta", "text": "Доверието в правителството в края на шестмесечното ротационно председателство на Съвета на ЕС е изключително стабилно. За пръв път след едногодишно управление кабинетът дори бележи ръст в доверието. Българските граждани оценяват положително Българското европредседателство в края му и го определят като полезно за страната. Нагласите за изборите за евродепутати догодина говорят са силен националистически вот, аналогично на вълната в цяла Европа. Станалата отново актуална тема с мигрантския натиск и ромската престъпност очевидно засилва желанието и на българските избиратели за по-консервативна политика по отношение на тези проблеми.Това показва анализ на резултатите от проведена анонимна анкета от „Барометър България“ сред 846 пълнолетни български граждани в телефонно интервю в периода 20-25 юни 2018 г. Проучването е направено със собствено финансиране.През месец юни, в края на 6-месечното председателство на Съвета на ЕС, одобрението в работата на българското правителство е стабилно и бележи лек ръст в сравнение с началото, когато България пое европредседателството. 44% одобряват работата на кабинета спрямо 43% през февруари. Устойчивият ръст на икономиката в последната година, отразяващ се и в ръст на заплатите, както и практически нулевата безработици в цели сектори на икономиката очевидно се мултиплицират и като доверие към управляващите.Двете основни съставни на управляващата коалиция – ГЕРБ и Обединени патриоти, са и партии с установен електорат, доказан в многократни избори. Работата на министър-председателя Бойко Борисов се одобрява от 37% сега, а за сравнение в началото на европредседателството 35% от българите са заявили одобрение.Аналогично и при заместниците на премиера се наблюдава лек ръст в одобрението към тях. Работата на вицепремиера и външен министър Екатерина Захариева е одобрявана от 23% в края на юни (за сравнение през февруари одобрението е било 22%), като това е и оценка като цяло за външнополитическата активност на кабинета по време на председателството на Съвета на ЕС. Активната позиция на вицепремиера Валери Симеонов по различни теми, която често предизвиква противоречиви първоначални реакции, в крайна сметка има положителен резултат върху рейтинга му – работата му се одобрява от 15% (през февруари – 13%). Вицепремиерът и военен министър Красимир Каракачанов също отбелязва повишение в одобрението с последователната си политика и усилията си за модернизиране на армията – в края на юли той получава одобрението на 35% от българите (през февруари одобрението за него е било 34%). Не е без значение и фактът, че Каракачанов е традиционно рейтингов политик, единственият в правителството с личен резултата от над 600 хиляди гласа на последните президентски избори. Вицепремиерът Томислав Дончев също повишава рейтинга си - 29% (през февруари 27%) – като освен стабилните му позиции в кабинета, положителен ефект има и реакцията на общественото мнение, свързана с активността на спътницата му в живота в социалните мрежи и категоричната му позиция да застане зад нея.62,5% от анкетираните оценяват като положително за страната ни българското европредседателство. На противоположното мнение са 22,5%, които заявяват, че оценяват като отрицателно приключващото европредседателство. 11,1% отговарят, че не могат да преценят, а 3,9% не отговарят на въпроса. Фактът, че почти 2/3 от избирателите одобряват отминаващото европредседателство припокрива и положителната оценка, която българите дават за работата на министър-председателя, вицепремиерите и кабинета като цяло.Предстоящите избори през 2019 г. за Европейски парламент също бяха предмет на анкетата на „Барометър България“. Запитахме респондентите за коя политическа сила биха гласували на евроизборите идната година. Подкрепата за политическите сили на евроизборите следващата година изглеждат така: за ГЕРБ биха гласували 35,2%, за БСП – 28,6%, Обединени патриоти – 16,9%, ДПС – 14,9%. 1,8% биха гласували за други политически формации, а 2,6% заявяват, че няма да гласуват. Така заявените нагласи сочат, че в Европейския парламент четири партии биха излъчили представители. Страната ни избира 17 от депутатите в ЕП. Ако заявените нагласи за участие в европейските избори се запазят, то разпределението на мандатите по партии би било: за ГЕРБ – 6-7 места, за БСП – 5-6 места, за Обединените патриоти – 3, а за ДПС 2-3 евродепутатски места.", "date": "2018.06.26", "title": "44% от българите одобряват работата на кабинета"}
{"url": "https://www.novinite.bg/articles/161378/188-uchilishta-i-detski-gradini-v-Sofiya-s-novi-dravcheta-v-dvorovete", "text": "Започна поетапната доставка на заявените от училища и детски градини дървета, храсти и цветя, във връзка с участието им в кампанията за повече зеленина и по-чист въздух на Столична община \"Моето зелено училище/Моята зелена детска градина\" . Участието си са заявили ръководствата на 102 детски градини и 86 училища на територията на Столична община. Общият брой на растенията, които ще им бъдат доставени надвишава 19 000, като 890 от тях са дървета, близо 4000 са храстите и малко над 14 000 са цветята.Кампанията \"Моето зелено училище/моята зелена детска градина\" стартира през есента на 2017 г. и цели да повиши озеленяването в дворовете на учебните заведения. В рамките на инициативата Столична община, чрез дирекция \"Зелена сиситема\", доставя растения - дървета, храсти и цветя, на предварително заявилите желание за това столични учебни заведения. В първия залесителен сезон на кампанията - през есента на 2017 г., участие в нея взеха 175 детски и учебни заведения, в които бяха засадени нови 800 дървета, близо 4000 храсти и цветя.", "date": "2018.06.26", "title": "188 училища и детски градини в София с нови дръвчета в дворовете"}
{"url": "https://www.novinite.bg/articles/161382/Velikobritaniya-prie-zakona-za-Brekzit-veche-moje-da-napusne-ES", "text": "Законопроектът, който установява решението на Великобритания да напусне Европейския съюз, стана закон след месеци на разискване. Това съобщи председателят на Камарата на общините Джон Берков. Той информира, че законопроектът на ЕС, отменящ Закона за европейските общности от 1972 г., чрез който Великобритания става член, е получил кралско одобрение от Елизабет II, предаде БГНЕС.Той утвърждава денят на Брекзит в британското законодателство като 29 март 2019 г. в 23 ч. - полунощ в Брюксел, определен като края на двугодишния процес на оттегляне по член 50. Законопроектът претърпя повече от 250 часа тежко разискване в парламента, тъй като беше представен през юли 2017 г.Проевропейците отпразнуваха миналата седмица приемането на законопроекта от парламента като доказателство, че въпреки продължаващата несигурност по време на преговорите с Брюксел, Великобритания ще напусне ЕС. Министърът на международната търговия Лиъм Фокс заяви, че е проправен „необратимо“ пътя за Брекзит, добавяйки, че шансовете на Великобритания да не напусне \"сега са нула\".Член на управляващата Консервативна партия заяви в края на седмицата: \"Официалната позиция около Брекзит сега е изчистена. Това прави ръката на премиера много по-силна.\"Друг проевропейски консерватор заяви, че Мей ще отиде на срещата на върха на ЕС по-късно тази седмица \"с вятър в платната си\". Правителството премина през големи трудности, за да прокара законопроекта в парламента и бе принудено да даде известна власт на депутатите за последната сделка относно Брекзит, договорена с Брюксел.", "date": "2018.06.26", "title": "Великобритания прие закона за Брекзит, вече може да напусне ЕС"}
{"url": "https://www.novinite.bg/articles/161380/Obshtestven-savet-po-fizkultura-kam-prezidenta-shte-se-bori-s-nasilieto-sred-decata", "text": "В президентската институция днес се състоя учредителното заседание на Обществения съвет по физическо възпитание и спорт към държавния глава. Съветът ще работи за усъвършенстването на системата на българския спорт и за насърчаването на физическото възпитание и спорта в българските училища.Председател на съвета ще бъде съветникът на президента по младежта и спорта Георги Александров, заместник-председател е проф. Даниела Дашева, а сред членовете са Йорданка Благоева, Евгения Раданова, Теодор Салпаров, Христо Меранзов, проф. Пенчо Гешев, проф. Бисер Цолов, параатлетът Денислав Коджабашев, проф. Светослав Иванов.„Като много сектори в обществото ни масовият спорт също изживява криза, и точно това е една от основните цели на този съвет - с вашата експертиза, с опита, с мотивацията и визията ви, да направим така, че да се създадат условия за усъвършенстване на системата на българския спорт, да върнем младите към спорта и той да се върне обратно в училищата. Само тогава ще имаме здрава нация и можем да постигнем високо спортно майсторство“, заяви по време на срещата Румен Радев.Президентът посочи, че страната ни не само е намалила драстично финансирането за българския спорт, но се е отдръпнала и от редица важни помощни, регулаторни и координиращи функции. „Вече се радваме и на един медал от олимпиада. Масовият спорт се отдръпна от училищата, от младите ни хора, и беше изместен от болестите, затлъстяването, агресията“, отбеляза държавният глава. Румен Радев призова изтъкнатите спортисти да помагат за насърчаването на масовия спорт в България със своята визия и експертиза.От своя страна участниците в срещата посочиха редица идеи и виждания за развитието на българския спорт. Проф. Дашева сподели тревогата си, че е прекъсната връзката между младите хора, които се занимават със спорт и професионалните спортисти. Тя изрази мнение, че е необходимо да се възроди и развива спортът и в университетите. „Спортът е начинът адреналинът на младежите да се изразходват на спортната площадка, а не у дома или в училище“, отбеляза олимпийската ни спортна легенда Йорданка Благоева.Дългогодишният спортен педагог и деятел д-р Христо Меранзов предложи темите, които се обсъждат на срещите на съвета да прераснат в национална обществена дискусия с участието на държавни институции, а ректорът на Националната спортна академия проф. Пенчо Гешев увери, че спортната Алма матер ще даде своя принос с изготвянето на анализи и проучвания от  свои преподаватели и спортни експерти.Един от най-добрите български състезатели по тенис на маса и участник на Параолимпийски игри Денислав Коджабашев сподели, че за него един от най-важните фактори за развитието на спорта е неговата достъпност, включително и за хора с увреждания.", "date": "2018.06.26", "title": "Обществен съвет по физкултура към президента ще се бори с насилието сред децата"}
{"url": "https://www.novinite.bg/articles/161375/Arestuvaha-32-godishen-recidivist-za-napadenie-nad-policaj", "text": "Малко след 2:00 часа тази нощ в полицията бил получен сигнал за нарушаване на нощната тишина в общежитие на ул. „Рижки проход“. На адреса незабавно пристигнали полицейски екипи, които били посрещнати от арогантен мъж във видимо нетрезво състояние, държал се грубо и агресивно и нанесъл удар с юмрук в областта на главата на един от униформените. Пострадалият полицай е откаран в болнично заведение за оказване на медицинска помощ. Нападателят - 32-годишен мъж, с 57 криминалистически регистрации, излежал доскоро последната си присъда за кражба, е задържан с полицейска мярка до 24 часа.По случая било образувано бързо производство. След доклад на събраните материали в Софийска районна прокуратура на задържания е повдигнато обвинение за престъпление по чл.131 от НК и му е наложена мярка за неотклонение „задържане под стража“. ", "date": "2018.06.26", "title": "Арестуваха 32-годишен рецидивист за нападение над полицай"}
{"url": "https://www.novinite.bg/articles/161352/Oblachno-hladno-s-dajd-i-gramotevici", "text": "Днес облачността ще е предимно значителна. Главно в източната половина от страната, а по-късно през деня и на места, в останалите райони ще има валежи и гръмотевици. Значителни ще са количествата в следобедните часове в Източна, а през нощта срещу сряда – в Централна България. Има условия за градушки. Ще духа до умерен вятър от изток-североизток. Максималните температури ще са между 22 и 27 градуса, в София - около 22, сочи прогнозата на НИМХ-БАН.Атмосферното налягане ще се понижи и ще е по-ниско от средното за месеца.В планините облачността ще е значителна, ще има валежи и гръмотевични бури. Значителни ще са явленията в масивите от Централна и Източна България. Ще духа умерен до силен вятър от изток-североизток. Максималната температура на височина 1200 метра ще е около 14 градуса, на 2000 метра – около 8.По Черноморието ще е облачно с валежи и гръмотевици, значителни по количество по южното крайбрежие. Ще духа умерен вятър от север-североизток. Максималните температури ще са 22-24 градуса, близки до температурата на морската вода. Вълнение на морето ще е 2-3 бала. ", "date": "2018.06.26", "title": "Облачно, хладно, с дъжд и гръмотевици"}
{"url": "https://www.novinite.bg/articles/161368/Starshi-komisar-Nikolaj-Spasov-e-noviyat-shef-na-ODMVR-Sofiya", "text": "Със заповед на министъра на вътрешните работи за Директор I степен на ОДМВР- София е назначен старши комисар Николай Спасов. Той бе представен пред ръководния състав на областната дирекция от главния секретар на МВР гл. комисар Младен Маринов. „ОДМВР- София се очертава като най- сложната дирекция по отношение на структура и специфика на обслужваната територия. Ст. комисар Спасов е професионалист с голям опит в подобна среда. Познавам неговите качества и съм уверен, че ще справи, както го е правил и досега“, обяви гл. комисар Маринов, подчертавайки, че очаква от служителите на дирекцията активни и бързи действия, добра комуникация и ефективно взаимодействие с органите на местната власт за разрешаване на възникналите проблеми.„Винаги намирам начин да изпълня поставената ми задача. Искам до себе си работещ екип“, обърна се към присъстващите началници новият ръководител на ОДМВР- София.Старши комисар Николай Викторов Спасов започва работа в системата на МВР през 2008 г. Последователно е заемал различни ръководни длъжности, сред които зам.- директор на ОДМВР- Варна и директор на ОДМВР- Добрич. ", "date": "2018.06.26", "title": "Старши комисар Николай Спасов е новият шеф на ОДМВР-София"}
{"url": "https://www.novinite.bg/articles/161356/DANS-znae-koi-populyarni-balgari-imat-biznes-s-ofshorki", "text": "Финансовото разузнаване на ДАНС е наясно кои българи имат бизнес с офшорни компании. Това става ясно от годишния доклад за работата на финансовото разузнаване през 2017 година. От оскъдната информация се разбира, че става въпрос за \"ноторно известни\" български граждани, собственици или клиенти на дружества, за които са постъпили запитвания от чужди служби.За разлика от доклада за работата на дирекцията през 2015 година, когато беше посочено, че е имало случаи на съмнителни транзакции със замесени висши държавни служители, в настоящия доклад подобна информация е спестена.  Постъпилите запитвания през годината са 68, като по тях от Финансовото разузнаване са изисквали информация от частни лица, дружества и банки Интересът на чуждите служби към България се запазва, като през 2017 г. е запазена тенденцията за увеличаване на запитванията за наредени с измама преводи от чуждестранни физически и юридически лица към сметки, разкрити в България. В някои от случаите става въпрос за парични средства, придобити от \"пирамиди\", телефонни измами и участие в организирани престъпни групи.Чуждите служби се интересували и от данъчни измами от типа \"въртележка\" и други данъчни престъпления, в които участват български дружества. През 2017 г. са спрени общо 19 броя съмнителни банкови операции на обща стойност 1 923 468 евро.Финансовото разузнаване отчита запазване на тенденцията за пране на пари от организирани престъпни групи. В тези схеми предпочитани са \"високо ликвидни активи\" или такива, които предоставят високо ниво на анонимност. В тези схема често се включват и криптовалути, използване на търговия с високорискови финансови инструменти, както и такива, които позволяват прихващания или изкупувания на вземания.\"Целта е затрудняване на институциите, които прилагат мерките за превенция и противодействие на изпирането на пари и финансирането на тероризма да могат да проследят икономическата логика в дадена операция или сделка и съответно да установят където подобна логика липсва\", коментират от ДАНС.От Финансовото разузнаване отчитат като слабост в европейските регламенти въвеждането на т. нар. \"европейски паспорт\", който се използва от все повече финансови институции. Този инструмент дава възможност за извършване на финансова дейност на територията на ЕС без за това да е необходим лиценз в съответната държава. Достатъчно е такъв лиценз да е издаден от друга държава в ЕС. Финансовото разузнаване е пратило общо 760 сигнала до прокуратурата, МВР и други дирекции на ДАНС.", "date": "2018.06.26", "title": "ДАНС знае кои популярни българи имат бизнес с офшорки"}
{"url": "https://www.novinite.bg/articles/161381/Hvanaha-avtoinstruktori-ukrivali-prihodi-ot-kursisti", "text": "Значителни укрити приходи са установени в рамките на предприети проверки, в които са участвали служители на отдел „Икономическа полиция“ – ГДНП, колегите им от СДВР и представители на НАП, Изпълнителна агенция „Автомобилна администрация (ИААА)“. Съвместните действия са започнали  преди седмица. Неотчетените продажби са установени след сравнителен анализ на броя обучаващи се за правоспособност за правоуправление на превозни средства, преминали през автошколите и явилите се на изпит  пред  „Автомобилна администрация“.Според действащото законодателство всички компании, които провеждат обучение на бъдещи шофьори, са длъжни да водят точна отчетност, включително да подават данни за курсистите в Изпълнителна агенция „Автомобилна администрация“. В приходната агенция е извършено сравнение на броя на обучаемите, допуснати до изпит, със средните пазарни цени и са формирали минимален размер на приходите за всяка от автошколите. Тези данни са сравнени с информацията, подадена от касовите апарати и  финансовите отчетите на фирмите.Още в първите няколко фирми са открити значителни отклонения и ще бъдат извършени пълни данъчни ревизии за последните 5 години, допълват от НАП. Предстои възлагането на подобни проверки в целия бранш.", "date": "2018.06.26", "title": "Хванаха автоинструктори, укривали приходи от курсисти"}
{"url": "https://www.novinite.bg/articles/161370/Mejdunarodniya-folkloren-festival-Vitosha-2018-drugata-sedmica-v-Sofiya", "text": "За 22-ра поредна година Столична община - Район „Витоша“ е организатор, а град София – домакин, на Международния фолклорен фестивал „Витоша 2018“. Проявата, превърнала се в традиция за културния живот на София е истински, дългоочакван празник за жителите и гостите на града в горещите летни дни. Всяка година в него се включват фолклорни колективи от цял свят, представящи с много красота, талант и добро настроение незабравима феерия от цвят и ритми.В изданието през 2018 година, от 26 до 30 юни в София ще си дадат среща представителни фолклорни състави от десет държави – Босна и Херцеговина, Финландия, Гърция, Косово, Македония, Румъния, Сърбия, Турция, и Черна гора. В програмата на фестивалните дни ще вземе участие и софийската формация „София-6“.На 26.06 (вторник) от 15:00ч. кметът на Столична община Йорданка Фандъкова, ще се срещне с ръководителите и представители на всички гостуващи ансамбли в официална зала на Столична община. От 18:00 часа съставите ще направят дефиле, тръгвайки от пл. „Света Неделя“, ще преминат по бул.„Витоша“ и ще стигат до сцената в парка пред НДК, където от 19:30ч. ще започне церемонията по откриването. За поредна година патрон на събитието е Фандъкова.Програмата ще продължава с официалните вечерни представяния на участниците на сцената пред НДК, както и на сцената пред НЧ „Витоша“. Входът за събитията е свободен. На същата сцена в последната вечер – 29 юни, от 21 часа ще се състои гала концертът и церемонията по официалното закриване на събитието.", "date": "2018.06.26", "title": "Международния фолклорен фестивал „Витоша 2018“ другата седмица в София"}
{"url": "https://www.novinite.bg/articles/161358/Bonusi-za-novi-klienti-na-Bet365", "text": "Залаганията и игрите в Bet365 са придружени от промоции, които започват още с регистрацията на новите играчи. Тук ще ви запознаем с бонусите, които ще ви приветстват като нови клиенти в спортната секция, в секцията казино и в секцията за покер. Можете да научите И така, ако още не сте клиенти на Bet365, време е да се регистрирате. Това ще ви осигури не само изкушаващи залагания на мачовете от Мондиал 2018, който се провежда в момента. Още с регистрацията ще можете да използвате бонуса за нови клиенти, който е 100% от първата сума, депозирана в сметката ви. Максималният размер на бонуса е 100 лева, а за да го вземете, трябва да депозирате сума, която е най-малко 10 лева.Лесно е да изискате бонуса, след като сте се регистрирали и сте депозирали първата си сума. От менюто Услуги трябва да преминете към Оферти, от там към Налични оферти, а в този раздел се намира бутонът Изискай, с който ще поискате полагащия ви се начален бонус. Много е важно да сте запознати с условията, при които можете да получите този първи бонус. Освен минималната сума на първия депозит е важен и начинът за плащане, който сте избрали. За депозиране чрез електронни портфейли не се полага този бонус.Ако депозирате не в лева, а в друга валута, трябва да въведете сума, която е еквивалентна на посочената тук в лева като минимален депозит, или по-голяма от тази сума. За да се възползвате от бонуса, трябва да знаете и какво е квалифициращ депозит. Това е най-голямата сума, която сте депозирали през периода от 7 дни, преди да изискате получаването на бонуса. А самото изискване на бонуса трябва да е направено в срок от 7 дни след като сте направили квалифициращия за офертата депозит.Има още едно важно условие; трябва непременно да го изпълните, за да можете да получите бонуса. То е свързано с превъртането му. Изискването е да осъществите превъртане на сумата един път, без да е необходимо да заложите на определени спортове или пазари. Но трябва да имате предвид някои ограничения за коефициентите, за да можете да превъртите бонусната сума: за единични залози те трябва да са минимум 1,50, а в множествен залог поне една от селекциите ви трябва да е с коефициент 1,50.И накрая, за да можете да си гарантирате получаването на бонуса, е необходимо да изпълните всички важащи условия в срок от 90 дни след като сте го изискали. Ако не изпълните всички посочени условия, няма да можете да получите този бонус. А за да можете да изтеглите бонусната сума, трябва да сте заложили такива суми, че общата им стойност да е три пъти по-голяма от квалифициращия депозит плюс бонуса.Бонусната сума, с която можете да се сдобиете за вашия първи квалифициращ депозит в секцията казино, може да бъде до 200 лева. Това също е 100% бонус специално за нови играчи.За да се възползвате от офертата за бонуса, трябва първо да вземете код на оферта. Можете да направите това, като отворите секция Клиенти и след това Налични оферти. Този код ще ви послужи за получаване на бонуса. Трябва да го въведете в срок от 7 дни след квалифициращия депозит.Направете депозит минимум 20 лева в секцията Казино. Трябва да депозирате тази сума в една транзакция. Максималният размер на бонуса е 200 лева.Важно е да спазите условията, които ви гарантират получаването на бонуса. Те включват въвеждането на специалния код на оферта в 7 дневен срок след като сте направили квалифициращия депозит.Ако преди въвеждането на кода направите трансфер или изтеглите, тогава предходните транзакции няма да важат като квалифициращи депозити.Проверете в изискванията към бонуса кои игри ще ви гарантират получаването на бонуса и в какъв процент ще допринесат за това.Можете да използвате бонусната сума, за да я заложите, но преди това трябва да направите един залог на стойност сумата на депозита ви. Ако не спазите това условие за превъртане, което трябва да изпълните в 30 дневен срок след квалифициращия депозит, няма да можете да получите бонуса.За да можете да изтеглите бонусната сума, преди това трябва да направите 35 залагания на депозитната сума плюс бонуса.Тук предложението на букмейкъра, с което ви приветства като нови клиенти, е на стойност до 100€, към които ще бъдат добавени и билети за турнир, на стойност 5€. Самият бонус е 100% върху първия депозит. Освен това ще ви изненадат и с допълнителна награда. И така, добре дошли в покер секцията, където в лобито трябва да си създадете прякор. След това направете първия си депозит и ще можете да кандидатствате за бонуса и за билетите за турнир. Допълнително изпълнявайки мисията Добре дошли в тази секция на , ще получите втори комплект билети за турнир, също на стойност 5€.Ще можете да усвоите бонуса, печелейки статус точки. Десет такива точки са равни на 1€. За получаване на бонуса ще са валидни само точки, получени при игра на маси и с реални пари. Ще можете да използвате получените билети за турнир само за турнири, които са от същия вид.Усвояването на бонусната сума трябва да се извърши в срок от 60 дни след като е отпусната тя. А валидността на самите билети за турнир е 7 дни след получаването им.Изпълнението на мисията, която ще ви донесе допълнителни билети за турнир, може да стане в квалифициращите периоди. Трябва да проверите кога Bet365 определя такива периоди, за да можете да се логнете с прякора си. Логването трябва да се извърши само от покер софтуера.След това трябва да депозирате минимум 10€ и да играете в два турнира от типа Sit&Go, в които участват минимум трима играчи. Двете игри трябва да са осъществени през два различни квалифициращи периоди. Имате 28 дни след създаването на прякор в секция Покер, за да изпълните мисията и да получите допълнителните билети.Във всяка секция можете да получите всеки от горните бонуси само веднъж. Следете за изменения в условията както на сайта на Bet365, така и статиите в . ", "date": "2018.06.26", "title": "Бонуси за нови клиенти на Bet365"}
{"url": "https://www.novinite.bg/articles/161351/Kade-po-kolko-pari-poluchavat-bejancite", "text": "В Германия кандидатите за убежище получават до 345 евро на месец. Така страната се нарежда на едно от първите места по този показател. Но колко точно дават другите? Ето кратък обзор, обхващащ осем европейски страни:Европейското право за предоставяне на убежище задължава страните-членки на ЕС не само да гарантират честна процедура по предоставянето на убежище. То предписва и минималните хуманитарни и социални стандарти за осигуряване на прехраната и подслона на кандидатите за убежище. Тези стандарти включват \"прехраната, както и грижите за физическото и психическо здраве на мигрантите\". В различните страни от ЕС \"услугите, които трябва да гарантират адекватен жизнен стандарт\", все пак се различават. В някои страни бежанците получават определена сума пари, а другаде - ваучери за определени магазини.Бежанците в Германия получават на човек максимално по 354 евро на месец. Това са 70 евро по-малко от сумата, която получават дълготрайно безработните германци - т.нар. помощи Харц 4. Право на тази финансова помощ за бежанци имат онези, които живеят в частна квартира. В някои случаи част от тези 354 евро се изплащат под формата на ваучери. В държавните общи бежански приюти се изплащат максимално 135 евро месечно на човек - под формата на пари в брой или ваучери. Право на нормалните социални помощи имат само онези, които вече са получили бежански статут.Докато бъде взето решение по молбата за убежище, подадена от даден кандидат, италианската държава е длъжна да се грижи за подслона на бежанците. Те имат право на храна, облекло и хигиенни артикули. Два месеца след подаването на молба за убежище бежанците имат право да работят. Настанените в приют безработни бежанци получават 75 евро на месец, т.е. 2,50 евро на ден. Финансовите помощи са обвързани с престоя в приютите.Бежанците, които имат възможност сами да осигуряват прехраната си, би трябвало да плащат сами и подслона си. Тези, които не могат да си го позволят, биват настанявани безплатно в бежански приюти. Всеки бежанец, живеещ в приют, получава около 70 евро джобни на месец. За всяко дете се прибавят по 55 евро. Бежанците, които живеят извън държавните бежански приюти, получават около 225 евро на месец, които трябва да стигнат за храна, облекло, лекарства, развлечения. В тази сума не е включен наем за жилище. Когато бежанците получат право на убежище и разрешително за работа, са длъжни сами да се грижат за подслона си. Само за сравнение: един пълнолетен швед, който е зависим от социални услуги, получава 394 евро на месец. От 2015 година насам всички търсещи убежище във Франция получават по 204 евро на месец. Всеки друг член от същото домакинство получава допълнително 102 евро за прехраната си. Така например четиричленно семейство получава месечно 408 евро. Сумата се преизчислява годишно и се напасва към нивото на инфлация. Бежанците, които откажат настаняване в държавен бежански приют, нямат право на социални помощи. В повечето случаи бежанците получават специална кредитна карта и не е необходимо да имат банкова сметка.Бежанците във Великобритания нямат право на избор на подслона си. Държавата ги настанява в някой бежански приют и плаща по 170 евро на човек за прехрана, облекло и хигиенни артикули. Жените с деца под три години и бременните получават допълнително по 13 евро на месец. Търсещите убежище във Великобритания нямат право да работят. В замяна на това достъпът до националната здравна система и до държавните училища е безплатен.Приемът и интеграцията на търсещите убежище в Испания са разделени на три фази, всяка от които трае шест месеца. В първата фаза бежанците живеят в общи приюти с прехрана и получават месечно около 50 евро джобни. За всяко дете бежанецът получава допълнително по 19 евро. Държавата възстановява разходите на бежанците за градския транспорт, медицинското обслужване, езиковите курсове и разходите за писмени преводи - но само срещу представяне на квитанция. Във втората фаза бежанците живеят в частни квартири. Държавата поема разходите за наем и отпуска между 300 и 500 евро на месец - в зависимост от семейното положение. В третата фаза бежанците могат да работят и получават социални помощи само в тежки случаи.Бежанците могат да се настанят в предоставените от държавата бежански приюти. В случай че за тях се полагат пълни грижи, те получават само джобни пари в размер на 40 евро. Когато живеят в приют, в който трябва да пазаруват и готвят сами, те получават допълнително между 150 и 200 евро на месец. В някои провинции ставката за деца е намалена на 100 евро. За облекло бежанците получават до 150 евро на година, в повечето случаи като ваучер за строго определени магазини. Учениците получават до 200 евро годишно за учебни помагала - също под формата на ваучери. Тези, които се настанят в частна квартира, получават между 320 и 365 евро месечно на човек от държавата, като в тази сума е включен и наемът.Отговорността за бежанците в Гърция си делят две организации - Националният център за социални услуги и Върховният комисариат за бежанците към ООН. Те се грижат за основните потребности на бежанците и за медицинското им обслужване. Бежанците, които живеят в държавен бежански приют, получават месечно по 90 евро джобни на човек. Понякога тази сума се изплаща под формата на ваучери. При семействата сумата е малко по-различна: седемчленно семейство например, което живее в частна квартира, получава общо до 550 евро на месец. ", "date": "2018.06.26", "title": "Къде по колко пари получават бежанците"}
{"url": "https://www.novinite.bg/articles/161354/Zabranyavat-pusheneto-v-parkovete-v-Strasburg", "text": "\r\nОбщинският съвет на Страсбург реши да забрани пушенето във всички обществени паркове и градини. Забраната влиза в сила от 1 юли и е първа по рода си във Франция.\r\n  ", "date": "2018.06.26", "title": "Забраняват пушенето в парковете в Страсбург"}
{"url": "https://www.novinite.bg/articles/161379/Svetoslav-Glosov-smenya-Doncho-Atanasov-na-shefskiya-post-v-API", "text": "По решение на министъра на регионалното развитие и благоустройството Николай Нанков от днес председател на Управителния съвет на Агенция „Пътна инфраструктура“ е инж. Светослав Глосов.Инж. Дончо Атанасов остава член на Управителния съвет на пътната агенция. Той ще продължи да е ангажиран с новото строителство на участъци от републиканската пътна мрежа, както и с поддръжката, ремонтите и рехабилитацията на вече съществуващите трасета.Рокадата в Управителния съвет на АПИ идва след молба на инж. Атанасов.", "date": "2018.06.26", "title": "Светослав Глосов сменя Дончо Атанасов на шефския пост в АПИ"}
{"url": "https://www.novinite.bg/articles/161350/Ikonomicheskite-sankcii-na-ES-sreshtu-Rusiya-veroyatno-shte-badat-udaljeni", "text": "Ръководителката на европейската дипломация Федерика Могерини изрази съжаление вчера в Люксембург за липсата на напредък в изпълнението от Москва на споразуменията за прекратяване на боевете в Източна Украйна, което е условие за вдигане на икономическите санкции на Европейския съюз, предаде Франс прес.Лидерите на страните в ЕС трябва да решат в четвъртък, на срещата в Брюксел, дали ще удължат тежките икономически санкции, наложени през 2014 г., на които Москва отвърна с ембарго над западните храни.\"Не е тайна. Вдигането на санкциите е свързано с изпълнение на Минските споразумения. Но няма никакъв резултат, за съжаление\", каза Могерини на пресконференция след среща с външните министри на страните в ЕС. \"Санкциите не са самоцелни. Те са инструмент, а не цел\", подчерта върховният представител на ЕС за външната политика и сигурността.Санкциите са наложени на руски банки, отбранителни фирми и петролни компании и забраняват на европейците да правят финансови инвестиции в Русия. Те бяха наложени през лятото на 2014 г., в разгара на кризата в Украйна, няколко месеца след като Русия анексира Крим и проруските бунтовници предприеха настъпление в Източна Украйна, напомня АФП. Освен това ЕС наложи санкции на близо 150 души, включително приближени на руския президент Владимир Путин. Техните авоари в европейски банки са блокирани и те нямат право на визи за ЕС. ", "date": "2018.06.26", "title": "Икономическите санкции на ЕС срещу Русия вероятно ще бъдат удължени"}
{"url": "https://www.novinite.bg/articles/161362/Zaev-podava-ostavka-ako-referendumat-za-imeto-ne-uspee", "text": "Да, ще се оттегля, ако не успее референдумът в Македония, но съм напълно сигурен, че той ще успее. Очаквам сериозни проценти. 75-85 на сто, съгласно процентите на гражданите, които са заявили, че са за ЕС и НАТО. Това заяви македонският премиер Зоран Заев в отговор на въпроси на граждани до телевизия 1ТВ, съобщи скопският \"Слободен весник\", цитиран от БТА.Гражданите няма какво да избират, нямат друга алтернатива. Те само трябва да потвърдят, че искат Македония да бъде членка на ЕС и НАТО, подчерта Заев.Премиерът обясни, че все още не е обсъждано как ще бъде формулиран въпросът за референдума, но той ще бъде свързан с ЕС и НАТО, освен с решението за името. Македония няма план Б. Около 80 процента от гражданите заявиха, че искат да са в ЕС и НАТО. Убеден съм, че гражданите ще вземат решението на референдума, коментира Зоран Заев.Десетки гърци влязоха в сблъсък с полицията в Солун в понеделник вечерта, когато се опитаха да щурмуват представяне на управляващата партия СИРИЗА, имащо за цел да обясни предимствата на споразумението за промяната на името на Македония. Протестиращите, някои обвити с гръцкото знаме, скандираха \"Македония е гръцка\" и викаха \"Предатели\", докато замеряха полицаите с камъни. Полицията за борба с безредиците отговори със сълзотворен газ.Според вестник \"Вечер\" в протеста участвали около стотина души, които подпалили контейнери със смет. Скопският \"Вечер\" отбелязва, че управляващата в Гърция СИРИЗА е организирала дискусия в Солун, за да представи пред гражданите придобивките от подписания договор. Темата на дискусията била \"Македонският въпрос - придобивките от договора и перспективите на Балканите\".С палки, дървета, мрамор и камъни маскираните лица нападнали полицията, която масово охранявала обект на Солунския панаир в центъра на града, където трябвало да се проведе дискусията. По-късно инцидентите се прехвърлиха по улиците на Солун, пише скопският в. \"Вечер\".", "date": "2018.06.26", "title": "Заев подава оставка, ако референдумът за името не успее"}
{"url": "https://www.novinite.bg/articles/161349/Deputatite-shte-debatirat-po-vota-na-nedoverie-sreshtu-pravitelstvoto", "text": "На извънредно заседание днес Народното събрание ще дебатира по внесения от БСП вот на недоверие срещу правителството за политиката му в сектор „Сигурност\". Това е втория вот на недоверие срещу третото правителство на премиера Бойко Борисов.Извънредното заседание започва в 13:00 часа, а гласуването на вота ще бъде в петък. Мотивите на вота бяха депозирани в деловодството на парламента на 20 юни, а под тях стоят подписите на 80 народни представители от групата на БСП.От левицата обявиха, че не са водили разговори с искане на подкрепа в пленарна зала по време на гласуването, но от ДПС заявиха готовност да гласуват за сваляне на правителството.За да бъде вотът успешен, са необходими гласовете на 121 народни представители, а парламентарните групи на БСП и ДПС имат общо 105.В навечерието на вота Изпълнителното бюро на БСП и ръководството на парламентарната група на \"БСП за България\" взеха решение да изключат коалицията Земеделския съюз \"Александър Стамболийски\". Причината е, че земеделците сами взеха решение да напуснат коалицията.", "date": "2018.06.26", "title": "Депутатите ще дебатират по вота на недоверие срещу правителството"}
{"url": "https://www.novinite.bg/articles/161355/Spas-Panchev-Ninova-ne-me-obicha-zashtoto-me-smeni-v-Tehnoimpeks", "text": "С ръководството на БСП не успяхме да се разберем, те неглижират коалиционните си партньори. Това обяви лидерът на Земеделски съюз \"Александър Стамболийски” Спас Панчев по бТВ. На конгрес в събота партията реши да напусне коалиция „БСП за България”, а вчера бе изключена от нея. Панчев уточни, че ще подкрепи вота на недоверие към правителството, въпреки че БСП не обсъдила на коалиционен съвет с партньорите си мотивите за него. Той обясни по повод обвинението на Нинова, че земеделците искат да се явят сами на местните избори срещу БСП, че кметският вот е възможност на малките партии да имат свое представителство в местната власт и да получат допълнителна субсидия. По думите му БЗНС получава само около 1% от субсидията на коалицията около БСП. Панчев изрази подозрения, че отношението на лидера на БСП Корнелия Нинова към неговата партия е свързано с факта, че навремето тя го е сменила в борда на „Техноимпекс”. В парламентарната група на БСП от земеделския съюз освен Спас Панчев беше и Димитър Георгиев. След разговор с Нинова вчера Георгиев обяви, че остава в парламентарната група и замразява членството си в земеделската партия.", "date": "2018.06.26", "title": "Спас Панчев: Нинова не ме обича, защото ме смени в Техноимпекс"}
{"url": "https://www.novinite.bg/articles/161353/Izvanredno-zasedanie-na-parlamenta-zaradi-vota-na-nedoverie", "text": "На извънредно пленарно заседание, което ще се проведе от 13:00 часа във вторник, депутатите ще дебатират по внесения от БСП вот на недоверие към правителството, предаде БГНЕС. Опозицията иска сваляне на кабинета „Борисов 3“ с аргумента, че политиката му в сектор „Сигурност“ е претърпяла провал, защото правителството е неспособно да изпълнява конституционното си задължение да осигурява вътрешната сигурност и обществения ред на страната. Според левицата зад всеки един от разтърсилите обществото ни инциденти стоят неизпълнени предизборни обещания, нечути граждански и политически предупреждения, както и липса на политическа визия за управление на МВР. Сред аргументите на БСП е липсата на доверие в органите на МВР, заради което все по-малко сигнализират за извършени престъпления. От партията се позовават на отчета на министерството от февруари т. г., според който 75% от най-масовите престъпления – кражбите, остават неразкрити. По данни на прокуратурата пък разкритите грабежи са едва 40%, а телефонните измамници също остават ненаказани. Като „апотеоз на държавническото безсилие“ в сектора от БСП определят бягството на двамата затворници от Централния софийски затвор – Владимир Пелов и Радослав Колев. Двамата рецидивисти избягаха на 3 април т. г., а за целта използваха вкарано в затвора незаконно огнестрелно оръжие. Около 2 месеца по-късно Пелов бе убит в престрелка в Ботевград, а Колев все още се издирва. Само преди няколко дни и друг престъпник се отклони от правосъдието, този път от Ловешкия затвор, но при специализирана полицейска акция той бе заловен. От опозицията припомнят и за двете все още неразкрити убийства, извършени посред бял ден в София – на началника на отдел „Фискален контрол“ в НАП Иво Стаменов и на великотърновския предприемач Петър Христов. Мотивите на вота критикуват и политиката на правителството в областта на отбраната. От БСП определят състоянието на въоръжените сили като „критично“ и поставят под съмнение отбранителните способности на страната. Под мотивите на вота стоят подписите на 80 народните представители от БСП. Въпреки че от партията не са водили разговори за подкрепа в пленарна зала, от ДПС заявиха готовност за такава. На заседание на Централното оперативно бюро и на парламентарната група на партията е взето решение вотът да бъде подкрепен. За да падне правителството обаче са необходими 121 гласа, а „БСП за България“ и ДПС имат общо 105. От „Воля“ вече декларираха, че няма да подкрепят воца, което осигурява на коалиционното правителство на ГЕРБ и „Обединени патриоти“ мнозинство от 134 депутата. Гласуването ще се проведе в началото на пленарното заседание в петък.", "date": "2018.06.26", "title": "Извънредно заседание на парламента заради вота на недоверие"}
{"url": "https://www.novinite.bg/articles/161366/Evropejskiyat-parlament-otlichi-uchilishta-v-Balgariya", "text": "За втора поредна година с огромен успех приключи Програмата за училища посланици на Европейския парламент. В проекта участваха 30 училища от територията на Република България, които се включиха в Програмата в рамките на учебната 2017/2018 година.Целта на инициативата е да помогне за повишаването на осведомеността за Европа и европейската парламентарна демокрация сред младите хора, като им предостави по атрактивен начин знания за Европейския съюз и по-специално за Европейския парламент. Това включва не просто запознаване с фактите за ЕС, но и представяне на правата и задълженията ни като европейски граждани, какво означава на практика ЕС в ежедневието ни и как всеки може да участва в оформянето на тази Европа, в която искаме да живеем.Във второто издание на Програмата участваха 58 старши посланици (учители) и 563 младши посланици (ученици) от 30 училища с гимназиален курс на обучение, които имаха възможността да получат нови знания за Европейския съюз и Европейския парламент, да развият нови умения, както и да предадат своя ентусиазъм за европейския проект на съучениците си. Преподавателите преминаха през два модула на обучение по европейски теми, а учениците получиха работни помагала, специално подготвени за целите на Програмата.В рамките на проекта старшите и младшите посланици организираха множество информационни кампании и събития в своите училища, демонстрирайки голяма креативност и мотивация. Широкият спектър от дейности в различните училища включваше организиране на симулация на европейски избори, интерактивни игри, дебати, викторини, учене по метода връстници обучават връстници, изготвяне на презентации, видеоклипове, брошури и плакати, участие в концерти и театрални постановки. Посланиците ни организираха и чествания на Деня на Европа, кулинарни базари с ястия от различни европейски държави, участваха в срещи с български членове на ЕП и служители на европейски институции.След като постигнатото в рамките на учебната година бе оценено, в края на месец юни всяко училище получи плакет за училище посланик на Европейския парламент, а старшите и младшите посланици – сертификати за участието си в програмата.Като допълнителна награда за добрата работа в рамките на инициативата Бюрото на ЕП в България награди посланиците от две училища с участие в програма „Евроскола“ на ЕП в Страсбург, Франция. Победителите бяха определени на базата на качеството и иновативността на извършените от тях дейности, отчетени в докладите на външни оценители след посещения във всички училища. Най-висок общ резултат постигнаха ПГ „Иван Сергеевич Аксаков“, гр. Пазарджик и СУ „Екзарх Антим I“, гр. Казанлък, като по този начин гарантираха своето участие в „Евроскола“ през октомври и декември тази година. Също така общо 14 учители ще имат възможност да посетят специализирани обучения в Брюксел за старши посланици до края на годината.Пълният списък с отличените училища посланици на Европейския парламент за учебната 2017/2018 година можете да намерите на страницата на Бюрото на ЕП.Програмата за училища посланици на ЕП ще продължи и през учебната 2018/2019 година. Тя се провежда на територията на цялата страна и броят на допуснати до участие нови учебни заведения ще бъде 40, като по този начин общият брой училища посланици на Европейския парламент в България ще достигне 90. Кампанията за кандидатстване ще започне в началото на месец септември 2018 г. За повече информация можете да следите уебстраницата на Бюрото на ЕП www.europarl.bg.", "date": "2018.06.26", "title": "Европейският парламент отличи училища в България"}
{"url": "https://www.novinite.bg/articles/161367/Sofiya-i-Tokio-s-ekshan-plan-za-razvitie-na-dvustrannata-ikonomika", "text": "Създава се Японски бизнес форум - нова платформа за делово сътрудничество между България и Япония с екшън план за активизиране на икономическите контакти между двете страни. Подписите си под документа поставиха заместник-министърът на икономиката Александър Манолев и японският посланик у нас Н. Пр. Масато Ватанабе. Това стана по време на съвместно събитие с представители на бизнеса от двете страни, което бе открито от заместник министър-председателя Томислав Дончев.„Стокообменът между България и Япония през миналата година надхвърля 9 годишен рекорд и достига 163 млн. щ.д.“, каза зам.-министър Манолев. По думите му трендът на увеличение се запазва и през 2018 г. като отбелязваме увеличение от 45% за първото тримесечие. Той подчерта, че редица японски компании вече развиват успешен бизнес у нас, сред които „Сумитомо Електрик“, „Тошиба”, „Мейджи”, „Мицубиши“, „Ядзаки Корпорейшън” и др. „Надявам се следствие на този бизнес форум и срещите с български компании много други да ги последват“, допълни икономическият заместник-министър.Александър Манолев отбеляза и някои от икономическите успехи, които страната ни постига и акцентира на постиженията в секторите на автомобилостроенето, информационните и комуникационните услуги, аутсорсинга, машиностроенето и др. „България има най-бързо развиващият се ИКТ сектор, а днес всяка пета кола в Европа има поне една част произведена у нас“, акцентира той.В рамките на неговото изказване бяха отбелязани и някои от основните моменти в подписания днес документ между Япония и България. По време на срещите на Японския бизнес форум ще се обсъждат предложения за подобряване на бизнес средата, разширяване на мрежата от български и японски компании, работещи заедно, както и организирането на бизнес мисии, форуми и инвестиционни семинари в двете страни, стана ясно от неговото изказване.За днешното събитие в България пристигна бизнес мисия на Японската агенция за външна търговия, включваща над 30 японски компании. Техен домакин е вицепремиерът Томислав Дончев, а проявата е продължение на визитата на японския премиер Шиндзо Абе през януари т.г. в нашата страна и постигнатите договорености за задълбочаване на икономическото сътрудничество между двете страни. Представителите на японските компании ще посетят и производствени бази в София и Пловдив, които са пример за успешен бизнес в страната, и ще проведат срещи с представители на българския бизнес за установяване на директни контакти и стартиране на съвместни проекти.", "date": "2018.06.26", "title": "София и Токио с екшън план за развитие на двустранната икономика"}
{"url": "https://www.novinite.bg/articles/161369/Otpuskat-200-mln-za-startirashti-inovativni-kompanii", "text": "Осигурили сме над 200 млн. лв., от които могат да се възползват стартиращи и малки фирми, през различни финансови инструменти. Това заяви министърът на икономиката Емил Караниколов на церемонията по награждаване на победителите в тазгодишното издание на конкурса за успешен малък бизнес „Големите малки“, организиран от в-к „24 часа“. Министър Караниколов връчи голямата награда на „ШКОЛО“ - иновативен стартъп, който помага за “дигиталната революция” в българското образование. Компанията е създател на т.нар. електронни дневници, които позволяват на родителите на децата да се информират в реално време за успеха и поведението на своите деца в училище.Икономическият министър поясни, че вече е стартирала процедурата „Насърчаване на предприемачеството“ по ОП „Иновации и конкурентоспособност“ /ОПИК/, с фокус специално върху стартиращи предприятия, с бюджет 67,2 млн. лв. По думите му в допълнение към тези възможности, достъп до финансиране, стартиращите предприятия могат да получат и чрез инструментите за финансов инженеринг, които също се изпълняват в рамките на ОПИК от „Фонд за ускоряване и начално финансиране“, който е с общ бюджет от 100 млн. лв. и от наскоро подписаният нов инвестиционен фонд за рисков капитал в рамките на Инициативата JEREMIE, управлявана съвместно с Европейския инвестиционен фонд (ЕИФ) в размер на 50 млн. лева.Министър Караниколов посочи, още че дигиталната реформа в образователната система е изключително важна, а икономика без образование няма как да съществува.Заместник-министърът на икономиката Лъчезар Борисов връчи награда на „Авто Иконом“ - иновативен стартъп, който предлага услуга - ремонт на автомобили без напускане на дома и офиса. Той изтъкна от своя страна, че малките и средни предприятия в България са 99,8% от компаниите и създават 67% от добавената стойност в страната. „Ето защо в Министерство на икономиката сме възприели европейския принцип, а именно - Мисли първо за малкия“, завърши Борисов. „Големите малки“ е инициатива, която има за цел да насърчи успешния малък бизнес в България. Министерството на икономиката и Изпълнителната агенция за насърчаване на малки и средни предприятия са партньори на инициативата.", "date": "2018.06.26", "title": "Отпускат 200 млн. за стартиращи иновативни компании"}
{"url": "https://www.novinite.bg/articles/161374/Bryuksel-dava-start-na-programata-za-cifrovizaciya-v-Zapadnite-Balkani", "text": "На Цифровата асамблея, която се открива днес в София, Европейската комисия стартира програмата в областта на цифровите технологии за Западните Балкани. С нея се цели да се подкрепи преходът на региона към цифрова икономика и да се направят достъпни за всички негови граждани ползите от цифровия преход — например ускорен икономически растеж, повече работни места и по-добри услуги.Мария Габриел, комисар по въпросите на цифровата икономика и цифровото общество, заяви: Цифровото пространство по определение няма граници, то обхваща региони и континенти. Целта на днешната Цифрова асамблея, на която даваме старта на Програмата в областта на цифровите технологии за Западните Балкани, като продължаваме да следваме ясния ангажимент, заявен от лидерите на ЕС в декларацията за подкрепа, подписана в София на 17 май. Целта на събитието е да се гарантира, че гражданите на региона на Западните Балкани могат в пълна степен да се възползват от предимствата на бързото и неизбежно цифрово преобразуване на света. Участието в Програмата в областта на цифровите технологии ще гарантира, че гражданите разполагат с необходимите умения, за да посрещнат потребностите на новата икономика, и ще спомогне за модернизацията на публичната администрация, повишаването на нивото на киберсигурността, разширяването на свързаността, подобряването на стопанския климат, както и ще гарантира, че гражданите разполагат с необходимите умения, за посрещнат нуждите на новата икономика.Комисията и министрите от шест партньори от Западните Балкани — Албания, Босна и Херцеговина, Косово, Черна гора, Бившата Югославска република Македония и Сърбия — се ангажират да:·         Инвестират в широколентовата свързаност;·         Увеличават нивото на киберсигурността, доверието и цифровизирането на промишлеността·         Укрепват цифровата икономика и общество·         Стимулират научноизследователската дейност и иновациите ", "date": "2018.06.26", "title": "Брюксел дава старт на програмата за цифровизация в Западните Балкани"}
{"url": "https://www.novinite.bg/articles/161348/Targovci-na-goriva-izlizat-na-protest-pred-parlamenta", "text": "За днес е обявен протест на малки и средни търговци на горива пред парламента. Повод за недоволството е проектозаконът за търговията с горива, който беше приет на първо четене.Търговците на горива са против промените, според които всички, които складират или транспортират горива, трябва да бъдат регистрирани в Министерството на икономиката и да представят сериозни банкови гаранции.Според протестиращите, това ще повиши цената за крайните потребители, а голяма част от малките бензиностанции ще фалират.Очаква се това да затрудни движението в столицата.Планират се и шествия на автоцистерни през бул. „Цариградско шосе”, „Ботевградско шосе” и Владая.", "date": "2018.06.26", "title": "Търговци на горива излизат на протест пред парламента"}
{"url": "https://www.novinite.bg/articles/161365/Kantyashta-muzika-dokara-arest-na-dvama-v-Slivensko", "text": "Полицейски служители от участък „Петолъчка“ на РУ-Сливен са осъществили операция по установяване на издирвани лица и спазване на Наредбата за обществения ред на територията на община Сливен. На 23 и 24 юни са обходени селата, обслужвани от участък, като по време на акцията са установени редица случаи на нарушаване на тишината и спокойствието на населението. Около 18,00 часа в село Сотиря полицейски екип е установил случай на изнесена музикална уредба на открито, смущаваща тишината в селото.Съставен е предупредителен протокол на 48-годишния Р.Р. да спре силната музика и да прибере уредбата. След няколко часа полицейският екип се връща на мястото и установява, че разпореждане не е спазено. Р.Р. И 18-годишният му син са направили опит да се противопоставят на органите на реда, при което двамата са задържани, а уредбата иззета.Иззети са още 4 уредби и тонколони в селата Сотиря и Тополчане. Съставени са 3 акта по Наредбата на Общината, 1 по ЗДвП и 5 глоби с фиш за други нарушения. В хода на операцията са проверени 87 лица и 28 превозни средства.Продължават полицейските операции и работата на мобилните екипи на територията на селата в община Сливен. ", "date": "2018.06.26", "title": "Кънтяща музика докара арест на двама в Сливенско"}
{"url": "https://www.novinite.bg/articles/161371/Parviyat-po-roda-si-Balkanski-hakaton-v-Sofiya", "text": "Иноватори в областта на информационните и комуникационните технологии, програмисти, дизайнери, мултимедийни и маркетингови специалисти от 10 балкански държави ще вземат участие в първия по рода си Балкански хакатон, който ще се проведе в София на 27 и 28 юни под надслов „Премахваме дигиталните граници“.Balkan Hackathon Challenge 2018 ще продължи 24 часа и ще бъде открит на 27 юни, сряда, от 9.30 часа в зала „Експериментариум“ на София тех парк. Кодирането е с начало 10.00 часа. Организатори на мащабното събитие са Представителството на Европейската комисия в България, Столична община (Асоциация за развитие на София), София тех парк, Държавната агенция „Електронно управление“ и Фондация Webit. Патрон на хакатона е комисарят по цифровата икономика и цифровото общество Мария Габриел.Основно предизвикателство пред участниците в хакатона е преодоляването на цифровото разделение между гражданите във всичките му форми. Работещи решения за кибер сигурност и такива, които гарантират включване на всички граждани в цифровия дневен ред, независимо от техния доход, социален статус, географско положение, здравен статус или възраст, ще разработват участниците от Балканите в дните на хакатона. Сред конкретните предизвикателства пред тях са подобряването на достъпа до интернет, устройва, софтуер и приложения; подобряване на публичните е-услуги; повишаване на приноса и участието на жените и момичетата в ИКТ-сектора; безопасното използване на интернет и други.   За участие в Балканския хакатон са регистрирани 30 отбора от университети, технологични паркове и иновационни компании от Албания, Босна и Херцеговина, България, Гърция, Косово, Република Македония, Румъния, Словения, Сърбия, Турция. Начало на събитието ще дадат комисар Мария Габриел, кметът на Столична община Йорданка Фандъкова, заместник-председателят на Държавната агенция по е-управление Александър Йоловски, доц. Теодор Седларски, София тех парк, Светлана Ломева, Асоциация за развитие на София.", "date": "2018.06.26", "title": "Първият по рода си Балкански хакатон - в София"}
{"url": "https://www.novinite.bg/articles/161360/Prokuraturata-iska-otmyana-na-naredbata-za-kulturni-cennosti", "text": "Върховната административна прокуратура (ВАП) подаде протест против Наредба № Н-12/21.11.2012 г. за реда за идентифициране, деклариране, предоставяне на статут и за определяне на категорията на недвижимите културни ценности, за достъпа и подлежащите на вписване обстоятелства в Националния регистър на недвижимите културни ценности, издадена от министъра на културата, съобщават от държавното обвинение.ВАП констатира, че от съставителя на проекта на Наредбата не са изпълнени процесуалните задължения по Закона за нормативните актове /ЗНА/ за предварително публикуване на интернет страницата на министерството освен на проекта за нормативния административен акт, но и на мотивите, съответно доклада. По силата на чл.28, ал.2 ЗНА в мотивите, съответно доклада трябва да се съдържат причините, които налагат приемането; целите, които се поставят; финансовите и други средства, необходими за прилагането на новата уредба; очакваните резултати от прилагането, включително финансовите, ако има такива; анализ за съответствие с правото на Европейския съюз. Такива обаче липсват.Изброените задължения на съставителя на проекта са предвидени с оглед гарантиране на принципите за обоснованост, стабилност, откритост и съгласуваност, които се съдържат в нормите на ЗНА. Своевременното съобщаване на проекта на нормативен акт, както и на мотивите за изработването му, съответно доклад на вносителя е предназначено да осигури реализиране на предоставената от закона възможност за изразяване на мнения на заинтересованите лица. Неспазването на закона е съществено, тъй като пряко рефлектира върху основни начала на административното производство - законност, равенство, достъпност, публичност и прозрачност, последователност и предвидимост - чл.4, чл.8, чл.12 и чл.13 от Административнопроцесуалния кодекс.В конкретния случай е допуснато нарушение и на чл.28, ал.3 ЗНА, според който, без да е съпроводен с мотиви или доклад по чл.28, ал.2 от същия закон, проектът за нормативен акт /както е в случая/ не е подлежал на обсъждане.С тези доводи ВАП атакува Наредбата пред ВАС с искане за отмяна. \r\n\r\n", "date": "2018.06.26", "title": "Прокуратурата иска отмяна на наредбата за културни ценности"}
{"url": "https://www.novinite.bg/articles/161359/Mikrobus-se-vryaza-v-ofisa-na-vodeshtiya-holandskiya-ejednevnik", "text": "Полицията в Нидерландия започна разследване, след като микробус се вряза нарочно в офисите на водещия холандски ежедневник De Telegraaf рано сутринта във вторник. В сградата е възникнал пожар, но инцидента се е разминал без жертви и наранявания, предава AFP, цитирана от \"Фокус\".„Тази сутрин, в около 4:00 сутринта (06:00 българско време) микробус за доставки се е врязал във фасадата на издателска къща в Басисвег“ в Амстердам, съобщиха от правозащитните органи чрез „туийт“. В сградата се помещава централата на De Telegraaf, който се занимава основно със спорт, криминалния свят, слухове и известни личности. От полицията са убедени, че това е бил умишлен акт, но никой не е наранен и водачът на микробуса е успял да избяга. В момента извършителят е издирван от властите. При сблъсъка вана е избухнал в пламъци, но противопожарната служба е пристигнала светкавично на мястото на инцидента и е потушила възникналия пожар.„Няма да позволим да бъдем сплашени“, заяви главният редактор Паул Янсен, като добави, че е твърде рано да се спекулира кой стои зад инцидента. От изданието добавиха, че микробусът не е успял да пробие вътре в приземното помещение, тъй като прозорците са специално армирани. „Франс прес“ свързва случая с друг инцидент от четвъртък миналата седмица, когато отново в района на Амстердам мъж стреля с противотанково оръжие срещу сграда, в която също се помещават редакции на медии в Слотердийк. По случая е арестуван 41-годишен мъж, но обвиненията срещу него няма да са прекалено тежки, защото не е причинил наранявания.", "date": "2018.06.26", "title": "Микробус се вряза в офиса на водещия холандския ежедневник"}
