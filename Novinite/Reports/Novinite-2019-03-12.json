{"url": "https://www.novinite.bg/articles/172313/Varnenci-pravyat-parvata-midena-rifova-ferma-v-sveta", "text": "Първата опитна рифова мидена ферма в света ще бъде факт край българското крайбрежие на Черно море до три години. Тя ще струва около 10 млн. евро, а зад идеята стои екипът на Sea Harmony - варненската компания, която преди няколко години разработи и патентова иновативен проект за изкуствени вертикални мидени рифове. За идеята си те спечелиха редица международни отличия за зелени идеи и не само.Преди по-малко от две години те спечелиха първа награда в раздела за устойчиво производство на храна на международния конкурс Climate LaunchPad 2017 - най-голямото международно състезание за зелени бизнес идеи и иновации, насочен към по-зелено и чисто бъдеще. Същата година те бяха и българският финалист в надпреварата за част от наградния фонд от 1 млн долара в конкурса за социално значими идеи на глобалната инициатива Chivas Venture. За разлика от съществуващите мидени ферми, които са разположени по повърхността на морската вода,тяхната разработка дава възможност за закрепване на рифовете по морското дъно, извън заливите и е далеч по-малко зависима от вълните. На практика, техните рифове са като подводна къща, която бързо се заселва с миди, скариди и риби, които филтрират водата, а осигуряват и добър добив от ракообразни.Разработката за мидените рифове, които са с размерите на основите на една средно голяма стая и височина от 13- 14 метра е на Арман Саркисян. Идеята за тях е от близо 30 години, но едва от около 10, тя е превърната и в бизнес.Освен опитната мидена ферма в Черно море, от Sea Harmony ще инсталират и мидени рифове в още четири европейски морета, предаде БНР.", "date": "2019.03.12", "title": "Варненци правят първата мидена рифова ферма в света"}
{"url": "https://www.novinite.bg/articles/172274/Novo-prouchvane-Namalyava-jelanieto-na-mladite-hora-da-emigrirat-v-chujbina", "text": "\r\nЖеланието сред младите българи да емигрират в чужбина намалява. Ако през 2002 г. 14% са заявили отказ от емиграция, през 2018 г. този процент е 61%.\r\n\r\n\r\n\r\n\r\n\r\n", "date": "2019.03.12", "title": "Ново проучване: Намалява желанието на младите хора да емигрират в чужбина"}
{"url": "https://www.novinite.bg/articles/172276/Internet-stava-na-30", "text": "\r\nИнтернет става на 30! Рожденият ден ще бъде отбелязан с конференция, на която пионерите в мрежата ще говорят за възможностите и предизвикателствата, които дава тя.\r\n\r\n\r\n\r\n\r\n", "date": "2019.03.12", "title": "Интернет става на 30"}
{"url": "https://www.novinite.bg/articles/172256/Nefrolozi-ot-VMA-preglejdat-bezplatno-v-Svetovniya-babrechen-den", "text": "Навръх тазгодишния Световен бъбречен ден – 14 март 2019 г. /четвъртък/, нефролозите от ВМА ще консултират безплатно. Вратите на Клиниката по нефрология ще бъдат отворени за пациенти, които искат да си направят профилактичен преглед, от 9 до 12 часа.Направление от личния лекар не е необходимо. Прегледите в клиниката обаче ще се извършват само след предварително записване на тел. 02/922 51 73, между 12 и 14 часа. Бъбречни проблеми има всеки осми българин, сочи тревожната статистика. Коварното при тези заболявания е, че дълго време могат да се развиват без симптоми, докато не настъпят сериозни усложнения. Затова препоръката към пациентите е редовно да си правят изследвания и профилактично да търсят консултация със специалист.  Световният бъбречен ден се отбелязва от 2006 г. насам, като през 2019 г. глобалната кампания е под надслов: \"Здрави бъбреци за всеки и навсякъде”. Акцент е превенцията на хроничната бъбречна недостатъчност, която причинява смъртта на 2.4 млн. души всяка година.", "date": "2019.03.12", "title": "Нефролози от ВМА преглеждат безплатно в Световния бъбречен ден"}
{"url": "https://www.novinite.bg/articles/172263/Razchistvat-malko-letishte-kraj-Plovdiv-zadava-se-mashtabno-mejdunarodno-voenno-uchenie", "text": "През 2019 г. предстои да бъде проведено многонационалното учение \"Black Sea/Balkans Regional Exercises 2019\". В учението на територията на Република България се планира да вземат участие военнослужещи, щабове и военни формирования с щатно въоръжение, снаряжение и бойна техника от въоръжените сили на България, САЩ, Албания, Великобритания, Франция, Италия, Канада, Македония и Украйна, общо до 8 000 души, до 1 200 единици сухопътна техника и въоръжение и до 100 военни въздухоплавателни средства. Съгласно предварителния замисъл на учението на 13, 15 и 17 юни, ще бъде извършен, тактически въздушен десант на договорена зона за десантиране - летище с отпаднала необходимост \"Чешнигирово\".След проведени конференции с участието на представители от дирекция \"Операции и подготовка\", Съвместното командване на силите, командването на Сухопътни войски, командването на Военновъздушните сили, 68 бригада \"Специални сили\" и офиса за отбранително сътрудничество към посолството на САЩ е решено района за провеждане на учението \"Swift Response 19\" да бъде летище Чешнигирово.С министерска заповед е възложена организацията за подготвяне на площадката на летището за десантиране. В изпълнение на това са проведени две рекогносцировки, в които са взели участие представители на дирекция \"Операции и подготовка\", главна дирекция \"Инфраструктура на отбраната\".От запознаването с обстановката става ясно, че в района на площадката, планирана за стоварване на тактически въздушен десант, са прораснали дървета и храсти.Дърветата са с височина около 3-4 метра, а съгласно изискванията, за да бъде сертифицирана площадката за десантиране, е необходимо да няма растителност, като дори пъновете на отсечените дървета трябва да са изкоренени, за да се гарантира безопасността на военнослужещите. Крайният срок за изпълнение на почистване на площадката е 26.03.2019 г. След тази дата представители на 82-ра въздушно преносима дивизия - САЩ, ще извършат сертифициране на площадката.За целите на многонационалното учение е отворена обществена поръчка за дейностите по разчистване. ", "date": "2019.03.12", "title": "Разчистват малко летище край Пловдив, задава се мащабно международно военно учение"}
{"url": "https://www.novinite.bg/articles/172261/API-Shoforite-da-karat-vnimatelno-i-sas-skorost", "text": "195 машини са почиствали републиканските пътища през изминалата нощ в районите със снеговалеж. Настилките се обработват и работата на снегопочистващите машини продължава, за да се осигури безопасността на движението по високопланинските проходи.Няма въведени ограничения по пътната мрежа. Най-обилен в момента е снеговалежът на проходите Петрохан и Троянски, където падналият нов сняг е около 10 см. Агенция „Пътна инфраструктура“ напомня на шофьорите да тръгват на път само с автомобили с подгодящи гуми, да карат внимателно и със скорост, съобразена с метеорологични условия, да не предприемат резки маневри и рискови изпреварвания. Всички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, и по всяко време от денонощието на тел. 0700 130 20 в АПИ. В агенцията целогодишно работи Ситуационен център, който събира и обобщава данните за състоянието на републиканските пътища.", "date": "2019.03.12", "title": "АПИ: Шофьорите да карат внимателно и със скорост"}
{"url": "https://www.novinite.bg/articles/172290/Uchenici-organizirat-blagotvoritelen-bal-v-podkrepa-na-detskiya-dom-v-Debelec", "text": "За трети пореден път младежите от Градски ученически парламент във Велико Търново организират благотворителен бал. Поводът е предстоящото отбелязване на Празника на Старата столица – 22 март. Инициативата е подкрепена от общината, а каузата е закупуване на апаратура за Дома за медико-социални грижи за деца в Дебелец. Благотворителният бал ще се състои на 14 март от 19,00 ч. в зала „Царевец“ на хотел „Премиер“. Специални гости ще бъдат популярните изпълнители Лора Караджова и Мартина Иванова, които са били част от групата Ice Cream. На сцената ще се изявят още Гергана Стоянова и Илиян Калинов, а за настроението ще се погрижат и от танцов клуб „Боляри“. Поканите за събитието са на стойност 20 лева и могат да бъдат закупени от председателя на Градски ученически парламент Савина Иванова /тел: 0884954633/.", "date": "2019.03.12", "title": "Ученици организират благотворителен бал в подкрепа на детския дом в Дебелец"}
{"url": "https://www.novinite.bg/articles/172293/Jena-e-v-tejko-sastoyanie-sled-kato-se-vryaza-v-spryala-cisterna", "text": "Жена пострада тежко при катастрофа между кола и товарен автомобил на главен път Е-79 в района на тунел „Железница“, съобщиха от полицията. Тя е транспортирана в МБАЛ-Благоевград, в тежко състояние е и ѝ се правят изследвания. Сигнал за инцидента е подаден малко преди 13:00 часа. По незнайни на този етап причини колата се е забил в задната част на цистерна, която е била спряла на отбивка в участъка между Благоевград и Симитли. Водачът на цистерната не е бил в нея, когато е станала катастрофата. Причините за инцидента са в процес на установяване.", "date": "2019.03.12", "title": "Жена е в тежко състояние, след като се вряза в спряла цистерна"}
{"url": "https://www.novinite.bg/articles/172285/Medicite-ot-Speshna-pomosht-Ruse-podavat-ostavki", "text": "\r\nСлед конфликта в Центъра за спешна помощ в Русе заради назначаването на нов директор, 50 служители са подали оставките си. Според здравното министерство обаче, конкурсът за директор е проведен законно. Русенските медици казаха, че областта няма да остане без Спешна помощ, но ще стане така че линейката да се чака по 2-3 часа.\r\n\r\n\r\n\r\n\r\n\r\n\r\n\r\n\r\n \r\n", "date": "2019.03.12", "title": "Медиците от Спешна помощ - Русе подават оставки"}
{"url": "https://www.novinite.bg/articles/172304/Veliko-Tarnovo-vleze-v-nadprevara-za-turisticheska-obshtina-na-godinata", "text": "Велико Търново влезе в надпревара за туристическа община на 2018 година. Старата столица е сред номинираните кандидати за годишните бизнес награди в туризма Bulgarian Travel Awards, а гласуването продължава до 31 март включително. Всеки желаещ може да подкрепи старопрестолния град с вот на следния адрес http://travel-awards.bg/portfolioitem/%D0%BE%D0%B1%D1%89%D0%B8%D0%BD%D0%B0- %D0%B2%D0%B5%D0%BB%D0%B8%D0%BA%D0%BE- %D1%82%D1%8A%D1%80%D0%BD%D0%BE%D0%B2%D0%BE/. Годишните туристически награди Bulgarian Travel Awards са проект на „Туристическа Академия“ ООД. Инициативата е национална и цели повишаване на качеството на туристическите услуги и продукт в България.", "date": "2019.03.12", "title": "Велико Търново влезе в надпревара за туристическа община на годината"}
{"url": "https://www.novinite.bg/articles/172315/Policiyata-izdirva-13-godishno-dete", "text": "По молба на близките столичното Пето РУ издирва 13-годишния Асен Николаев Пендурков от София. Той е излязъл от дома си на 5 март т.г. и до момента е в неизвестност. Момчето е високо 165 см, с тъмноруса коса, сини очи и светла кожа. Облечено е с тъмносиньо яке, черен анцуг и светлосини маратонки.Хората, които разполагат с информация за издирваното момче, могат да сигнализират на тел.: 112, 02/9825920 или в най-близкото поделение на МВР.", "date": "2019.03.12", "title": "Полицията издирва 13-годишно дете"}
{"url": "https://www.novinite.bg/articles/172258/Chetiri-avarii-ostaviha-bez-voda-desetki-dushi-v-Plovdiv", "text": "Служители на ВиК работят по отстраняването на четири аварии на водопровод в Пловдив. Проблеми са възникнали на „Акация“9, „Месемврия“ 39,  „Батак“ 24, както и на в ЖР Тракия в блок 36, вход В. Водоснабдяването и на четирите места ще бъде възстановено до 17 часа, съобщават от ВиК. Авария има и на улица „Люляк“ в Карлово.", "date": "2019.03.12", "title": "Четири аварии оставиха без вода десетки души в Пловдив"}
{"url": "https://www.novinite.bg/articles/172262/KZK-ne-otkri-monopol-na-pazara-na-gorivata", "text": "Комисията за защита на конкуренцията не откри монопол на пазара на горивата.В секторния анализ регулаторът дава единствено препоръка за електронна платформа в складовете.От извършения анализ на цените на дребно на бензин А95 и дизеловото автомобилно гориво през миналата година в различните географски региони на страната е видно, че увеличението на цената се наблюдава за кратък период и е осъществено постепенно.Характеристиките на пазара позволяват такова поведение, смятат от Комисията за защита на конкуренцията и обясняват това с конкурентната среда, разходите за дистрибуция, количеството и обема на продажбите и търсенето.В допълнение се посочва, че нетните цени на бензин Евро 95 и дизеловото гориво в страната са едни от най-ниските в сравнение с останалите страни-членки на ЕС.Според Комисията новите нормативни разпоредби в Закона за горивата и ефектът от приложимите нормативни режими в сектора биха могли да доведат до извеждането от пазара на част от участниците и да се превърнат в непреодолима бариера за осъществяване на дейност.", "date": "2019.03.12", "title": "КЗК не откри монопол на пазара на горивата"}
{"url": "https://www.novinite.bg/articles/172255/Samo-4-ot-mladejite-u-nas-iskat-da-stanat-politici", "text": "Сред младото поколение в България няма сериозна почва нито националният нихилизъм, нито евроскептицизмът. Това каза пред БНР проф. д-р Петър-Емил Митев относно мащабно изследване на младежта, проведено от „Галъп интернешънъл“, резултатите от което ще бъдат представени днес.Международният изследователски проект е проведен едновременно в 10 страни от Югоизточна Европа. Целта му е да идентифицира, опише и анализира младежките нагласи и модели на поведение в съвременното общество.Проф. Митев посочи положителните нагласи сред младото поколение в България:„Нашата младеж е в много добро здравословно състояние. Над 50% от младите казват, че са в отлично здраве, 30% казват - много добро, малък процент го определят като добро и само 1% казват „средно“. Нашата младеж живее в условия на висока техническа въоръженост. Не открихме респондент, който да няма мобилен телефон. Изчезнали са разликите между града и селото по отношение на компютризацията, освен в броя на компютрите. 94% от българските младежи притежават компютър в семейството си, а 44% посочват, че имат повече от 1 компютър. Младежта има постоянен достъп до интернет. Само 11% от младежите нямат автомобил в семейството. 87% от тях имат самостоятелна стая. 40% от младежите се чувстват граждани на света, а 55% се чувстват европейци, 90% се чувстват българи. 54% от младите турци и 28% от ромите се гордеят с това, че са българи“.Лошата новина от изследването обаче е това, че маргинализирането на българските роми продължава да стига до болезнени мащаби както по отношение на образование, така и по отношение на работа, отбеляза проф. д-р Петър-Емил Митев. По думите му дистанциите богат – беден се преплитат с етническите дистанции.„Младите хора посочват неочаквано много за наличието на корупция в системата на образованието. При нас разминаването на образователната подготовка и трудовата реализация е съществено - за едно учиш, а след това работиш друго“, коментира социологът. По думите му въпреки това има висок стремеж към висше образование.„Това е по-спокойно поколение, липсва онази нервност, която беше характерна за времето на прехода“, каза в заключение проф. Митев.Той подчерта, че е изчезнал страхът от безработица, но е висока младежката чувствителност към социалната несправедливост.Политическото отчуждение е нараснало, отбеляза още той и добави, че това се отнася също за участието в изборите и политическата кариера. Само 3-4% от младежите проявяват такъв интерес, освен това те не са от най-добрите:„Рискуваме да се влоши качеството на политическия елит, защото към такива длъжности се ориентират не най-добрите и подготвени младежи“.", "date": "2019.03.12", "title": "Само 4% от младежите у нас искат да станат политици"}
{"url": "https://www.novinite.bg/articles/172257/Dneven-horoskop-za-vtornik-12-mart-2019-g", "text": "Направете нещо много радикално днес. Покажете на хората какво можете. Денят е подходящ за ново начало, имате възможността тръгнете по правилния път.  Разширете границите си днес. Опитайте нещо съвсем ново и различно. Може да не успеете в началото, но усилията, които полагате ще ви приближават към целта.  Имате идея или план от много време, но може би вече не е толкова добра. Заемете се с нещо ново и различно, дори да ви се наложи да преобърнете живота си с главата надолу.   Вижте повече на : ", "date": "2019.03.12", "title": "Дневен хороскоп за вторник, 12 март 2019 г."}
{"url": "https://www.novinite.bg/articles/172249/Zapochvat-razpiti-po-deloto-KTB", "text": "\r\nПърви разпити по мегапроцеса \"КТБ“ се очакват днес. След като с промени в Наказателно-процесуалния кодекс беше спряно изтичането на над 5000 страници обвинителен диспозитив, Специализираният наказателен съд даде ход по същество на делото за източването на над 2,5 милиарда лева от фалиралата през 2014 г. Корпоративна търговска банка, съобщи БНР.\r\n\r\n\r\n\r\n\r\n\r\n\r\n\r\n\r\n", "date": "2019.03.12", "title": "Започват разпити по делото \"КТБ\""}
{"url": "https://www.novinite.bg/articles/172273/Spasi-Sofiya-predlaga-smyana-na-ogranichitelite-po-Grafa", "text": "“Сменете опасните “перки на акули” по Графа”. С този призив, гражданската организация Спаси София представи свои предложения до зам.- кмета по транспорт на София Дончо Барбалов и шефа на КАТ комисар Тенев за решаване на проблема, който от месеци вълнува обществото. “Следващият спънал се пешеходец може да попадне под колелата на преминаващ трамвай.”, заяви Борис Бонев от организацията и допълни, че всяко действие на Общината след подобен инцидент ще е твърде закъсняло и решителни мерки са необходими сега.Организацията излезе с конкретни предложения за алтернативи, които час по скоро да заменят острите гранични блокове. “Още при поставянето им заявихме, че размерът, формата и цветът им ги прави трудно забележими и опасни за всички. Отказът на автора им - арх. Пантелеев и неговия клиент г-жа Фандъкова, да коментират поредния кървав инцидент е недостойно поведение за уж отговорни и ангажирани професионалисти.”, заяви Гергин Борисов от организацията. Той обясни, че Спаси София предлага три възможни решения: поставянето на така наречените тактилни ограничители от неръждаема стомана, на ивица настилка в различен цвят от сега съществуващата или на фабрично скосени каменни плочи, по подобие на тези, които в момента се монтират на ул. Цар Иван Шишман, част от същия проект за реконструкция. Според организацията, всяко едно от тези решения съчетава необходимостта от ясно визуално разграничение между трамвайното трасе и тротоарите и значително подобрена пътна безопасност за пешеходците. “Градската среда трябва да бъде приветлива, а не враждебна към пешеходците.Не може целта на българските градостроители винаги да бъде поставянето на физически ограничения и забрани. Съвременното разбиране за планирането на средата е за максимално много споделени пространства, в които хората да се чувстват добре. Поставените ограничители на ул. Граф Игнатиев, вече многократно доказаха, че не осигуряват удобство и безопасност, а вместо това са предпоставка за сериозни инциденти. Надяваме се, че инат или нежелание да се признае допусната грешка, няма да са причина за липса на конкретни действия за смяна на съществуващите ограничители”, заключи Борис Бонев и допълни, че Столичната община и проектантът имаха на разположение години, а строителят десетки милиони, за да гарантират, че тази знакова за София улица ще получи достойна реконструкция, но вместо това цялото общество стана свидетел на повсеместен хаос, грозни и некачествени резултати. Припомняме ви, че именно след направено разследване на Спаси София за нередности в обществената поръчка за реконструкция на ул. Граф Игнатиев, предишният зам.-кмет Евгени Крусев подаде оставка, а сега е разследван от прокуратурата. Организацията е сред основните критици на качеството и неспазените срокове на ремонта и от месеци призовава кмета и общинския съвет да наложат санкции на фирмата изпълнител и да гарантират качествено изпълнение.", "date": "2019.03.12", "title": "Спаси София предлага смяна на ограничителите по “Графа”"}
{"url": "https://www.novinite.bg/articles/172267/Prebiha-maj-v-selo-kraj-Dupnica-za-dva-leva", "text": "65-годишен мъж бе бит с бухалка и ограбен. Случаят е от село Слатино, община Бобошево, съобщава БГНЕС.Вчера в РУ- Дупница е подаден сигнал от дъщерята на 65-годишен мъж от село Слатино, че е бил жертва на грабеж, удрян е с бухалка по тялото и главата, настанен е в дупнишката болница с комоцио.Извършителят на грабежа е мъж от селото. Той е взел от жертвата 2 лв. По случая е започнато досъдебно производство, уведомен е дежурен прокурор.Още един грабеж е извършен вчера в Дупница. В Районното управление в града е заявен грабеж на 350 лв. и златни накити от 64-годишна жена. Двама маскирани са проникнали в дома й, удряли са я и са я заплашили с убийство. По случая е започнато досъдебно производство.", "date": "2019.03.12", "title": "Пребиха мъж в село край Дупница за два лева"}
{"url": "https://www.novinite.bg/articles/172254/117-snegorina-sa-v-gotovnost-da-chistyat-Sofiya", "text": "117 машини снегопочистваща техника са разположени на стоянките и при необходимост ще започнат работа в районите на София. През нощта са извършвани обработки със смеси против заледяване на улиците, по които се движи градският транспорт в район „Кремиковци“ и общински пътища в район „Панчарево“. Опесъчени са и пътищата в природен парк „Витоша“.", "date": "2019.03.12", "title": "117 снегорина са в готовност да чистят София"}
{"url": "https://www.novinite.bg/articles/172269/Tyalo-na-jena-e-namereno-v-rajona-na-jp-garata-v-Dimovo", "text": "Тяло на жена е намерено в необитаема сграда в района на жп гарата в Димово. Това съобщиха от ОДМВР - Видин. Сигналът за намереното тяло в подаден на 11 март в 13.05 часа в дежурната част на РУ - Белоградчик. Съобщено е за намерено тяло в напреднал стадий на разложение в необитаема сграда на 50 метра западно от жп гарата в Димово. При огледа криминалисти установили на пода в стая тяло на жена. Няма данни за насилствена смърт, според първоначалните заключения. Тялото е транспортирано за аутопсия във видинската болница. Самоличността на жената е в процес на установяване. По случая в РУ - Белоградчик е образувано досъдебно производство.", "date": "2019.03.12", "title": "Тяло на жена е намерено в района на жп гарата в Димово"}
{"url": "https://www.novinite.bg/articles/172277/Policiya-i-prokuratura-vlyazoha-v-Obshtina-Strelcha", "text": "Полицията и прокуратурата извършват претърсване и изземване на територията на Община Стрелча. Това съобщи говорителят на Окръжна прокуратура Пламен Пантов. Акцията е във връзка с получени сигнали за работата на общината, предаде Фокус. По неофициална информация специализираната операция е свързана с няколко сигнала за проекти, реализирани в общината.", "date": "2019.03.12", "title": "Полиция и прокуратура влязоха в Община Стрелча"}
{"url": "https://www.novinite.bg/articles/172302/Balgarska-delegaciya-za-prav-pat-vzema-uchastie-na-mejdunaroden-forum-na-stranite-ot-BRIKS-v-Delhi", "text": "Българска делегация за пръв път взема участие на международен форум на страните от БРИКС в Делхи. На форума \"Визия за бъдещето\" участват повече от 15 държави от Европа, Азия, Южна Америка и Африка, представители на Г-20, ОНД, ЕС. АБВ е единствената партия от страната представена на форума. Международното събитие е подкрепено от правителството на Индия и бе открито от президента на Международния форум на БРИКС Пурнима Ананд, министъра на социалната политика на Индия, посланика на Русия в Индия, дипломати, политици, младежки лидери и т.н. По време на откриването координаторите на страните представиха своите делегации.В състава на делегацията на АБВ влизат областните председатели в Перник - Петър Първанов, в Бургас- Антон Коджабашев, Димчо Темелков и членове на ръководството на АБВ-Младежи – лидерът Пламена Заячка, която е и координатор за на събитието за България, Димитър Петров, Марин Банев. Програмата включва панелни дискусии на „Глобална криза в ерата на фалшивите новини“, „Международно хуманитарно сътрудничество - Визия за бъдещето“, „Индустриални промени и преструктуриране на света“, в които делегатите ще вземат активно участие. По време на форума представителите от България проведоха двустранни срещи с колегите си от Русия, Сърбия, Испания, Монголия, Аржентина и Бразилия.", "date": "2019.03.12", "title": "Българска делегация за пръв път взема участие на международен форум на страните от БРИКС в Делхи"}
{"url": "https://www.novinite.bg/articles/172268/Zaloviha-nad-300-butilki-vodka-v-patnicheski-avtobus", "text": "Големи количества акцизни стоки без български акцизен бандерол - 329 бутилки водка, 25,75 кг тютюн за наргиле и 201 кутии цигари откриха митнически служители при проверка на автобус с пътници. Автобусът е пътувал по редовна линия от Украйна до Гърция през България, управляван от гръцки гражданин.В района на ГКПП \"Кардам\" е спрян автобус за митническа проверка на 6 март, по метода за анализ на риска. При проверката митническите служители откриват в багажните отделения на автобуса 329 бутилки водка с етикети на украинската марка „Хортиция“, с общо количество 232,1 литра.В 5 ПВЦ буркана, също в багажното отделение, са открити 25,75 кг. тютюн за наргиле, разпределен в опаковки по 50 грама, а в багаж на една от пътничките в автобуса са намерени 201 кутии /4 020 къса/ цигари от различни търговски марки, също без български акцизен бандерол.Акцизните стоки са иззети. Работата по случая продължава.", "date": "2019.03.12", "title": "Заловиха над 300 бутилки водка в пътнически автобус"}
{"url": "https://www.novinite.bg/articles/172303/Zadarjaha-sobstvenika-na-kashtata-v-koyato-se-ukrivaha-Arabadjievi", "text": "Испанската полиция задържа отново Георги Семерджиев, в чиято къща бяха открити Ветко и Маринела Арабаджиеви. Семерджиев е известен още с прякора Жоро Шопа. Арестът е станал по европейска заповед за арест, издадена от бългаските власти. Причината - така нареченото лично укривателство - подозрението на нашата прокуратура, че Семерджиев е помагал на Арабджиеви да се укриват от правосъдието. Арабаджиеви бяха арестувани в четвъртък след 6-месечно издирване по искане на българската прокуратура. Двамата са обвинение за пране на пари и данъчни измами. ", "date": "2019.03.12", "title": "Задържаха собственика на къщата, в която се укриваха Арабаджиеви"}
{"url": "https://www.novinite.bg/articles/172311/Prokuraturata-potvardi-Joro-Shopa-e-zadarjan-v-Barselona", "text": "Георги Семерджиев - Жоро Шопа, в чийто дом бяха открити хотелиерите Ветко и Маринела Арабаджиеви, е бил задържан тази сутрин в 10:45 часа при полицейска операция в Барселона, потвърди говорителят на главния прокурор Румяна Арнаудова.Семерджиев е разследван от Софийската районна прокуратура за укривателството на Арабаджиеви. В тази връзка с европейска заповед за арест българските власти са поискали задържането му. Срещу Семерджиев не се водят други разследвания у нас.До момента не е ясно колко време семейство Арабаджиеви са се укривали в дома му в Кабрера де Мар край Барселона. По думите на Арнаудова испанските власти ще уведомят българските, когато се произнесат по мярката за неотклонение и искането за екстрадиция на Арабаджиеви. ", "date": "2019.03.12", "title": "Прокуратурата потвърди: Жоро Шопа е задържан в Барселона"}
{"url": "https://www.novinite.bg/articles/172282/Specakciya-v-romskiya-kvartal-v-Kyustendil", "text": "Специализирана полицейска операция има в ромския квартал \"Изток\" в Кюстендил, предаде БТА.Операцията е планова и се прави от Районното управление в Кюстендил.Тя е по линия на пресичане на престъпления, свързани с наркотици, вещно укривателство, акцизни стоки без бандерол на българската държава, незаконна миграция.В операцията участват и екипи на Дирекция \"Жандармерия\", казаха от полицията.", "date": "2019.03.12", "title": "Спецакция в ромския квартал в Кюстендил"}
{"url": "https://www.novinite.bg/articles/172295/Obyaven-za-mejdunarodno-izdirvane-britanski-grajdanin-e-zadarjan-v-Burgas", "text": "\r\n41-годишен мъж, обявен за международно издирване с европейска заповед за арест от властите във Великобритания, е задържан вчера около 13:00 часа в комплекс „Лазур“ в Бургас, съобщиха от пресцентъра на МВР.\r\n\r\n\r\n\r\n\r\n\r\n\r\n", "date": "2019.03.12", "title": "Обявен за международно издирване британски гражданин е задържан в Бургас"}
{"url": "https://www.novinite.bg/articles/172271/Otlojiha-deloto-KTB", "text": "Спецсъдът отложи делото „КТБ“. За днес се очакваше да започнат първите разпити по мегапроцеса, съобщава БГНЕС.След като с промени в Наказателно-процесуалния кодекс беше спряно изчитaнeтo на над 5 000 страници обвинителен диспозитив, Специализираният наказателен съд даде ход по същество на делото за източването на над 2,5 милиарда лева от фалиралата през 2014 г. Корпоративна търговска банка.До разпитите се стигна почти 10 месеца след първото съдебно заседание, на което съдия Виржиния Петрова реши, че делото ще се гледа в отсъствието на основния подсъдим - банкерът Цветан Василев. Освен него на съд се очакват още 17 души, а сред първите свидетели призовани за днес бяха ĸpeдитополучители.", "date": "2019.03.12", "title": "Отложиха делото „КТБ“"}
{"url": "https://www.novinite.bg/articles/172248/Yunker-i-Mej-postignaha-sporazumenie-za-Brexit", "text": "Европейският съюз и британското правителство са успели да намерят изход от застоя около Brexit. Това стана ясно след среща късно снощи в Страсбург между председателят на Европейската комисия Жан-Клод Юнкер и британския премиер Тереза Мей.Постигнати са правно обвързващи промени в споразумението за развода. Това става само часове преди парламентът в Лондон да гласува новия вариант на сделката за излизане от Евросъюза.Тереза Мей се опитва да намери компромисно решение по спорния въпрос за границата с Ирландия. Предишният вариант беше отхвърлен с голямо мнозинство.„Застраховката, която гарантира, че няма да има твърда граница със Северна Ирландия е абсолютно правилна – тя е в духа на официалните ангажимента на Обединеното кралство, поети със споразумението от Белфаст и Разпети петък. Ако обаче някога прибегнем до тази застраховка, тя не може да остане за постоянно и няма да бъде основа за нашите бъдещи отношения”, заяви министър-председателят на Великобритания Тереза Мей.„Министър-председателят и аз се споразумяхме за взаимен правно обвързващ инструмент, свързан със споразумението за оттегляне. Този инструмент осигурява смислени разяснения и правни гаранции за предпазната мярка за ирландската граница”, коментира председателят на Европейската комисия Жан-Клод Юнкер.„В политиката понякога получаваш втори шанс. Но трети шанс няма да има. Няма да има нови интерпретации на интерпретациите и нови гаранции за гаранциите”, каза още той.", "date": "2019.03.12", "title": "Юнкер и Мей постигнаха споразумение за Brexit"}
{"url": "https://www.novinite.bg/articles/172250/Opredeliha-darjavite-s-naj-chist-vazduh", "text": "Сдружение на природозащитни организации определи държавите с най-чист въздух на света.На първо място се класира Финландия, а веднага след нея се нарежда Исландия.Основният критерий е наличието на фини прахови частици във въздуха, като е разработена компютърна програма, която да следи и систематизира данните.Първата петица се допълва от Естония, Швеция и Австралия.Най-лошо е качеството на три държави на Индийския субконтинент - Бангладеш, Пакистан и Индия.Систематизирани са данните от 73 страни, като България се нарежда на 24-то място.", "date": "2019.03.12", "title": "Определиха държавите с най-чист въздух"}
{"url": "https://www.novinite.bg/articles/172279/Sporazumenie-za-po-dobra-zashtita-v-ES-na-licata-podavashti-signali-za-narusheniya", "text": "Европейският парламент и държавите членки постигнаха днес предварително споразумение относно нови правила, които ще гарантират високо равнище на защита на лицата, подаващи сигнали за нарушения, които докладват за случаи на нарушаване на законодателството на ЕС. Тези нови правила за определяне на общи за ЕС стандарти за защита на лицата, подаващи сигнали за нарушения, бяха предложени за първи път от Европейската комисия през април 2018 г. Те обхващат голям брой области на правото на ЕС, включително борбата с изпирането на пари и корпоративното данъчно облагане, защитата на данните, защитата на финансовите интереси на Съюза, безопасността на продуктите и храните и защитата на околната среда и ядрената безопасност. Освен това държавите членки са свободни да разширят обхвата на тези правила, за да включат и други области. Комисията ги насърчава да създадат всеобхватни рамки за защита на лицата, сигнализиращи за нередности, въз основа на същите принципи.", "date": "2019.03.12", "title": "Споразумение за по-добра защита в ЕС на лицата, подаващи сигнали за нарушения"}
{"url": "https://www.novinite.bg/articles/172296/Sliven-Blizo-1000-narusheniya-na-ZDvP-sa-ustanoveni-za-edna-sedmica-v-oblastta", "text": "От 04 до 10 март на територията на ОДМВР-Сливен са проведени специализирани операции по контрол и пътна безопасност, разпоредени от ГДНП, главния секретар на МВР и директора на ОДМВР-Сливен старши комисар Димитър Величков. Екипи, сформирани от служители на Пътна полиция и районните управления в Сливен, Нова Загора, Твърдица и Котел са проверили 2410 моторни превозни средства, и 2506 лица.Констатирани са 968 нарушения на Закона за движение по пътищата и Кодекса за застраховане. За една седмица на територията на ОДМВР-Сливен с мобилни и стационарни камери са констатирани 512 нарушения на скоростта и 3 автомобила без застраховка Гражданска отговорност. Издадени са 295 електронни фиша за скорост и 3 електронен фиш за автомобили без застраховка. В поделенията на Пътна полиция и при проверки на пътя са връчени 96 фиша и са отнети 5 шофьорски книжки за неплатени глоби. За други нарушения са съставени 832 фиша. Актовете са 106.Установени са 9 неправоспособни водачи. 3 водачи са хванати да управляват след употреба на алкохол, като един е с над 1,2 промила. 5 са управлявали МПС след употреба на наркотици. Общо отнетите свидетелства за управление на МПС са 15. В Сливен, Котел и Нова Загора са съставени общо 124 фиша за неправилно паркиране. Тази седмица на територията на ОДМВР-Сливен се провежда операция по линия на TISPOL за контрол на водачите за използване на обезопасителни колани и системи за сигурност на деца. В рамките на кампанията са предвидени операции по метода широкообхватен контрол в Сливен, Нова Загора, Твърдица и Котел. През изминалата седмица са осъществени 4 операции по метода широкообхватен контрол – две в Сливен и една в Нова Загора и една в Котел, както и контрол в районите на питейни и увеселителни заведения. Завишен полицейски контрол на входните и изходни пътни участъци в малките населени места. Завишена остава патрулната дейност по отношение установяване на лица занимаващи се с разпространение на наркотични вещества. Продължават операциите по пътна безопасност по установяване на нарушения, пряко влияещи на пътния травматизъм, както и ежедневен контрол на скоростта, употребата на наркотици и алкохол, правоспособност, застраховка Гражданска отговорност, спазване на предимство, сигнализация и маркировка.", "date": "2019.03.12", "title": "Сливен: Близо 1000 нарушения на ЗДвП са установени за една седмица в областта"}
{"url": "https://www.novinite.bg/articles/172284/Aktivnostta-na-izborite-dostigna-9999", "text": "Активността на проведените в Северна Корея избори показа какво означават „демократични избори“. Активността в азиатската държава достигна 99.99%, съобщи „Ал Джазира“.Това е увеличение спрямо предишния вот, посочи националната телевизия. Тогава са гласували 99.97% от имащите право на това. Единствената пречка да бъдат достигнати 100% е била, че не са гласували работещите в открити води и намиращите се в чужбина севернокорейци.Парламентарните избори в Северна Корея се провеждат веднъж на пет години, макар думата „избор“ да е лъжлива, защото на практика има само един избор. Единственият кандидат за Върховното народно събрание е Корейската работническа партия, която управлява авторитарно страната.Във всеки отделен окръг има по един кандидат, издигнат от управляващата партия. Всеки един от кандидатите на режима на Ким Чен-ун получава 100%, подобно на проведените избори през 2014 година.", "date": "2019.03.12", "title": "Активността на изборите достигна 99.99%"}
{"url": "https://www.novinite.bg/articles/172260/12-mart-Mejdunaroden-den-za-borba-s-ochnoto-stradanie", "text": "През 2008-ма Световната глаукомна асоциация и пациентската организация обединяват силите си в борбата с очното страдание и стартират световна инициатива. Всяка година на 12 март отбелязваме Международния ден за борба с очното страдание. Целта на инициативата е хората да се образоват относно заболяванията на очите, и по-конкретно – глаукомата.   Наричат я „тихия крадец на зрението“ защото първоначалните симптоми са почти незабележими и нерядко пациентите разбират, че са болни прекалено късно.Тя е втората причина за слепота в света, но не защото медицината няма ефективни методи за откриване и лечение, а защото обществото не е достатъчно информирано. Глаукомата обхваща редица очни проблеми, които протичат с нормално или повишено вътреочно налягане. Характерно е прогресивното увреждане на зрителния нерв и зрителното поле. Първоначалните симптоми не са изявени и най-често болните търсят лекарска помощ след като вече увреждането е необратимо. Затова е от изключително значение да посещаваме офтаматолог профилактично, и ако бъде открит проблем да бъде започнато навременно лечение.При липса на навременно и ефективно лечение глаукомата причинява слепота. Статистиката сочи, че в световен мащаб от глаукома страдат над 67 милиона души, а над 7 милиона човека са ослепели от коварното заболяване.В България според данни от 2018-ма година от глаукома страдат над 240 хиляди души.", "date": "2019.03.12", "title": "12 март – Международен ден за борба с очното страдание"}
{"url": "https://www.novinite.bg/articles/172292/Sebastian-Kurc-Ideite-na-Makron-sa-utopichni", "text": "Австрийският канцлер Себастиан Курц определи днес като \"утопични\" най-новите проекти на Еманюел Макрон за Европа, по-специално идеята за европейска минимална заплата, и даде подкрепата си за германските контрапредложения, съобщи БТА.\"Има редица неща, които отхвърляме (в идеите на френския държавен глава) и това е причината да сме много доволни\" от идеите, изложени от Християндемократическия съюз на германската канцлерка Ангела Меркел, които споделяме много широко\", каза австрийският консервативен канцлер по общественото германско радио.\"Мисля, че многобройните предложения (на Еманюел Макрон) са утопични, когато мисля за идеята за социален Съюз, за европейска минимална заплата\", каза Курц. Макрон предложи създаване на \"социален щит\" за европейците и в този смисъл - \"едно и също заплащане за едно и също работно място и европейска минимална заплата, адаптирана към всяка държава\".\"Мислите ли, че германските производители на автомобили ще инвестират в Унгария или Полша, ако заплатите са същите като в Германия?\", попита риторично Курц. Подобно на Германия, той отхвърли всякаква идея за обединяване на дългове, докато френският президент отдавна се застъпва за създаването на значителен бюджет на еврозоната, за да се финансират бъдещи проекти.Такова обединяване на дълговете на общността би било \"много опасно\", тъй като би подтикнало вече дълбоко задлъжнелите държави да продължат по този път, смята ръководителят на австрийското правителство", "date": "2019.03.12", "title": "Себастиан Курц: Идеите на Макрон са утопични"}
{"url": "https://www.novinite.bg/articles/172281/V-Turciya-zapochva-deloto-sreshtu-balgarski-granichari-za-smartta-na-brakonier", "text": "Делото срещу четиримата български граничари, обвинени за смъртта на турски бракониер, започва в Наказателния съд в Къркларели, съобщава Дарик. Случаят е от пролетта на 2008 г., когато рибарят Ялчън Ерджан, заедно със свои колеги, влязъл в наши териториални води за незаконен улов на калкан.Вдигнатият по тревога екип от граничари - Михаил Цонков, Николай Петков, Живко Петков и Николай Костов се доближил до гемията с щурмова гумена лодка. Но в отговор бракониерите скочили с канджи. При последвалата схватка, пистолетът на Цонков заплел в мрежите и произвел изстрел, който пронизал Ерджан. На път за болницата в Царево той починал от раната.У нас, въпреки че българските граничари бяха оправдани от всички съдебни инстанции, като приеха, че безспорно става въпрос за нещастен случай, наказателният съд в Къркларели възобнови разследването срещу българите.Според най-песимистичните прогнози, южната ни съседка може да поиска екстрадицията на Цонков и колегите му. Граничарите няма да присъстват на процеса. Те ще бъдат представлявани от нает от българската държава и упълномощен от тях турски адвокат. Той ще поиска производството да бъде прекратено и граничните полицаи да бъдат оправдани.   ", "date": "2019.03.12", "title": "В Турция започва делото срещу български граничари за смъртта на бракониер"}
{"url": "https://www.novinite.bg/articles/172283/Evrostat-Rajdaemostta-v-ES-namalyava", "text": "През 2017 г. в Европейския съюз са се родили 5 075 000 бебета в сравнение с 5 148 000 предишната година. Това показват данни на статистическата служба Евростат. Коефициентът на плодовитост в ЕС е бил 1,59 раждания на жена през 2017 г. Най-висок е коефициентът във Франция (1,9), а най-нисък в Малта - 1,26 раждания на жена. От всички раждания близо половината (45%) са били на първо дете, а 36% - на второ. Средно жените, които са родили първо дете, са били 29,1-годишни. Най-млади майки за първи път стават българките - средно на 26,1 години. Най-голям дял раждания на първо дете от майки под 20-годишна възраст е регистриран в Румъния (13,9%), следвана от България (13,8%).", "date": "2019.03.12", "title": "Евростат: Раждаемостта в ЕС намалява"}
{"url": "https://www.novinite.bg/articles/172294/Paundat-otnovo-se-srina-sled-novata-sdelka-za-Brexit", "text": "Паундът се срина във вторник, след като главният прокурор и правен съветник на кабинета Джофри Кокс заяви, че новото споразумение между Великобритания и Европейския съюз не намалява правните рискове за Острова. Британската валута изтри постигнатото по-рано поскъпване и се срина с 0,72 процента до $1,30585. Еврото поскъпна с 0,88 процента до £0,86246. Загубите срещу японската йена и швейцарския франк са съответно 0,64% и 0,97%, пише Money.bg.Индексът FTSE 100, ориентиран силно към износа, се покачи. Според Кокс ревизираната сделка за Brexit ще намали риска Великобритания да се окаже \"в капан\" в митническия съюз, но предупреди, че правният риск остава непроменен. Според тълкуванието му на новото споразумение Лондон не може да излезе едностранно от частта, регулираща границите между Ирландия и Северна Ирландия.В понеделник премиерът Тереза Мей успя да постигне промени по въпроса за т. нар. backstop, който представлява временно решение за избягване на установяването на твърда граница между Ирландия и Северна Ирландия. Тълкуванията на Кокс обаче дават повод на депутатите, които подкрепят Brexit, да отхвърлят новата сделка по време на гласуването, което ще се проведе по-късно днес, коментира Bloomberg.", "date": "2019.03.12", "title": "Паундът отново се срина след новата сделка за Brexit"}
{"url": "https://www.novinite.bg/articles/172307/V-Italiya-reshiha-bez-vaksina-nyama-uchilishte", "text": "\r\nРодителите на ученици ще бъдат глобявани с 500 евро, ако изпратят детето си неваксинирано на училище, съобщава Би Би Си.\r\n\r\n\r\n\r\n\r\n\r\n\r\n\r\n\r\n\r\n\r\n\r\n\r\n\r\n\r\n\r\n\r\n\r\n", "date": "2019.03.12", "title": "В Италия решиха: \"без ваксина няма училище\""}
{"url": "https://www.novinite.bg/articles/172272/Kapitan-Marvel-izpalni-obeshtanieto-si-i-otide-po-visoko-po-dalech-po-barzo-v-premierniya-si-uikend", "text": "През изминалия уикенд един от най-могъщите герои от комиксовата вселена на Марвел влетя в кината с  първата си игрална адаптация Капитан Марвел, която  впечатли както зрителите и критиката, така и боксофис анализаторите със забележителното си представяне в цял свят. В България Капитан Марвел е бил гледан от 26 749 зрители и с приходи от над 318 000 лева отбелязва най-успешния дебют на игрален филм от началото на годината. В сравнение с останалите 20 филма от киновселената на студиото, най-новата продукция на Марвел изпреварва хитове като Доктор Стрейндж (282 663 лв.) и миналогодишния боксофис феномен Черната пантера (297 490 лв.).Резултатът на Капитан Марвел, който e и първият самостоятелен филм за жена-герой в киновселената на Марвел, е два пъти по-голям от дебюта на другия голям и изключително успешен солов филм с жена супергерой Жената чудо. Капитан Марвел постигна забележителен успех и в световния бокс офис. С глобален приход от 455 милиона долара, филмът бележи рекорд за най-голям дебют за месец март, вторият най-успешен дебют за  супергеройски филм след Остмъстителите: Война без край и общо шестият най-голям дебют на всички времена. Действието на Капитан Марвел ни връща обратно в 90-те години на ХХ в. – период, който досега не е изследван във филмовата вселена на Марвел. В центъра на историята е Карол Данвърс – пилот от Земята, която придобива могъщи сили. Част от ДНК-то на Данвърс принадлежи на извънземната раса крий. Когато за първи път виждаме героинята, тя живее на планетата на крий Хала, където е част от елитен отряд космически полицаи, наречени Старфорс. Когато Данвърс се завръща на Земята, тя е преследвана от множество въпроси за своето минало и същевременно се оказва единственият шанс на хората срещу расата на променящите формата си скръл, предвождани от злия Талос. В ролята на Капитан Марвел влиза носителката на „Оскар“ Бри Ларсън (Стаята), а сред останалите актьори са Самюъл Л. Джаксън, Джуд Лоу, Бен Менделсон, Кларк Грег, Лий Пейс, Лашана Линч и др. Режисьори на Капитан Марвел са Анна Боден и Райън Флек (Half Nelson), а сценарият е дело на Мег Лефоув (Отвътре навън), Нико Пърлман (Пазители на Галактиката), Женива Робъртсън-Дуорет („Tomb Raider: Първа мисия“), Лиз Флейхайв, Карли Менш (Glow), Анна Боуден и Райън Флек.Капитан Марвел е вече в кината на 3D, IMAX 3D и 4DX.", "date": "2019.03.12", "title": "\"Капитан Марвел\" изпълни обещанието си и отиде \"по-високо, по-далеч, по-бързо\" в премиерния си уикенд"}
{"url": "https://www.novinite.bg/articles/172297/790-000-jertvi-na-mrasniya-vazduh-v-Evropa", "text": "Замърсяването на въздуха е причина за смъртта на 790 000 човека всяка година в Европа и 8.8 милиона по целия свят, което е двойно повече от предишните проучвания, твърди и изследване.Между 40% и 80% от смъртните случаи са вследствие на сърдечен удар, инсулт или друг тип сърдечно-съдови заболявания, причинени от смок, съобщават изследователи.Средно статистически токсичния коктейл от газове от автомобили, индустрия и земеделие съкращават живота на тези, които умират преждевременно с 2.2 години. казва основния автор на труда Томас Мюнзел, професор от Медицинския университет в Майнц, Германия.Тютюнопушенето може да се избегне, но замърсяването на въздуха, не.Фини и едри частици азотен диоксид (NO2), серен диоксид (SO2) и озон (O3) също са свързани с когнитивните функции, производителността на труда и образователните резултати.Проучването, което е публикувано в Европейския сърдечен журнал се фокусира върху Европа, но тези статистически методи са приложими и в останалия свят. Проучванията за неевропейските страни ще бъдат публикувани отделно.", "date": "2019.03.12", "title": "790 000 жертви на мръсния въздух в Европа"}
{"url": "https://www.novinite.bg/articles/172289/Prestapleniya-sreshtu-chovechestvoto-v-Kongo", "text": "ООН са докладвали за вероятни престъпления срещу човечеството в западната част Конго. Това се случва след тридневни междуобщностни сблъсъци през декември, довели до смъртта на поне 535 души.Докладите сочат, че насилието между общностите Бануну и Батенде започва след диспут относно погребението на вожд от Бануну. По последна информация атаките са „следвали поразително подобни модели и са характеризирани с крайна бруталност и скорост, като не са оставили никакво време на хората да избягат”.Разследването е открило, че населението на Бануну е било нападнато с огнестрелни оръжия, както и с бензин. Разследващите екипи смятат, че броят на жертвите най-вероятно ще нараства, тъй като много телата на загиналите са изхвърлени в река в района на сблъсъците. ", "date": "2019.03.12", "title": "Престъпления срещу човечеството в Конго"}
{"url": "https://www.novinite.bg/articles/172314/Mej-otpravi-molba-kam-deputatite-da-podkrepyat-sdelkata-j-za-Brexit", "text": "Тереза Мей отправи молба към депутатите да подкрепят споразумението й за излизане от ЕС. Тя предупреди, че \"ако тази сделка не бъде приета, тогава Brexit ще бъде изгубен\", предаде Асошиейтед прес.В началото на дебатите в Камарата на общините, преди ключовото гласуване тази вечер, тя каза, че е получила от ЕС \"подобрения\" на сделката, която депутатите отхвърлиха през януари.Въпреки това много поддръжници на Brexit все още смятат, че споразумението държи Великобритания твърде обвързана с ЕС и казват, че планират да гласуват против сделката. Главният юридически съветник на британското правителство Джефри Кокс заяви пред парламента, че народните представители трябва да вземат политическо решение дали са склонни да приемат гаранциите на сделката за Brexit, предаде Ройтерс.По-рано Кокс каза, че претърпелият изменение документ не е дал на Великобритания юридически средства за едностранно излизане от предпазната мярка за границата между Северна Ирландия и Република Ирландия. Той обаче смята, че документът значително намалява риска от това Великобритания да бъде хваната в капана на този механизъм.Северноирландската Демократична Юнионистка партия съобщи, че няма да подкрепи сделката за Brexit на Тереза Мей. ", "date": "2019.03.12", "title": "Мей отправи молба към депутатите да подкрепят сделката й за Brexit"}
{"url": "https://www.novinite.bg/articles/172310/Evrodeputatite-sneha-imuniteta-na-Jan-Mari-Lo-Pen", "text": "Депутатите в Европейския парламент гласуваха за отнемане на парламентарния имунитет на съоснователя на крайнодясната френска партия \"Национален фронт\", сега \"Национален сбор\", Жан-Мари Льо Пен по искане на френското правосъдие, предаде Франс прес.Искането е по дело за създаване на фиктивни работни места в Европарламента. Депутатите гласуваха също за снемане на имунитета на евродепутатката от \"Национален сбор\" Доминик Билд, която е подведена под отговорност по същото дело.Жан-Мари Льо Пен е заподозрян във връзка с това, че редица сътрудници на евродепутати от \"Национален фронт\", всъщност не са работили в Европарламента, а средствата, получавани от тях като заплати от еврофондове, непряко са отивали в партийната каса, предаде ТАСС.С вдигане на ръка евродепутатите, които заседават в Страсбург, удовлетвориха искането на парижките съдии, отправено през октомври 2018 г. Европарламентът е гласувал най-малко четири пъти за отнемане на имунитета на Жан-Мари Льо Пен. Днес той не беше в пленарната зала.През юли м.г. Жан-Мари Льо Пен отказа да приеме двама служители на френското Главно управление за борба с корупцията и финансовите нарушения като мотивира отказа си с парламентарния си имунитет. По-рано Съдът на ЕС съобщи, че Льо Пен следва да върне на Европарламента 320 000 евро, получени неоснователно от сътрудници под формата на заплати.Френски следователи започнаха работа по делото за създаване на фиктивни работни места през 2016 г.Стойността на неправомерно изплатените суми беше оценена през 2018 г. от разследващите на 7 милиона евро, предаде АФП.Помолен от АФП да коментира вдигането на имунитета му, Льо Пен каза, че не вижда в това \"нищо чудно, от страна на парламент, разделен между две групи съучастници - социалистическата левица и десницата, наричаща се либерална\". \"Не очаквах нито снизхождение, нито обективност от колегите си, които за мое удоволствие ще напусна през април\", каза 90-годишният френски политик.", "date": "2019.03.12", "title": "Евродепутатите снеха имунитета на Жан-Мари Льо Пен"}
{"url": "https://www.novinite.bg/articles/172308/Zakopchaha-britanec-s-53-falshivi-samolichnosti", "text": "Опасен британски престъпник, издирван в цял свят, арестуваха полицаите в Бургас. 41-годишният беглец е бил закопчан при светкавична спецакция в понеделник на обяд в бургаския комплекс \"Лазур\", близо до руската гимназия.\r\nБританецът е сочен като извършител на серия въоръжени грабежи в родината си. Той е успявал да се изплъзне до момента, след като е сменял самоличността и външността си. Според данните на властите от Острова, обирджията е използвал  53 различни самоличности. За да пътува по света, най-вероятно е използвал и фалшиви паспорти и лични карти.\r\nВ спецакцията по задържането му са участвали служители на група \"Издирване\" към отдел \"Криминална полиция\" при ОДМВР-Бургас. Сигналът за местонахождението 41-годишния английски гражданин е постъпил в около 11:45 ч. в понеделник чрез дирекция \"Международно оперативно сътрудничество\" /ДМОС/. Полицейските служители локализирали мъжа за по-малко от час и в резултат на съвместните действия със служители на ДМОС го задържали. Той е бил арестуван в 13.00 ч. в близост до Гимназията за изучаване на чужди езици \"Васил Левски\" в к-с \"Лазур\".\r\nАнгличанинът е обявен за международно издирване и има  издадена европейска заповед за арест от властите в Кралство Великобритания. Престъпникът е приведен в ареста на ОДМВР-Бургас, като предстои да стартира процедурата по екстрадирането му и предаване на британските власти.\r\nПо случая са уведомени дирекция \"Международно оперативно сътрудничество\" и Бургаска окръжна прокуратура. Очаква се в Бургаския съд да бъде насрочено заседание по гледането на мярката му за неотклонение.\r\n", "date": "2019.03.12", "title": "Закопчаха британец с 53 фалшиви самоличности"}
{"url": "https://www.novinite.bg/articles/172245/Dajdovno-i-mrachno-vreme-ni-ochakva-dnes", "text": "Днес облачността ще е значителна. В по-голямата част от страната ще вали дъжд, по високите полета на Западна България, в Предбалкана и на места в Североизточна България - сняг. На много места валежите временно ще са интензивни и значителни по количество, но по-късно през деня от северозапад ще започнат да отслабват и постепенно да спират. Ще духа умерен, в източната половина от страната - временно силен вятър от север-североизток. С него ще продължи да нахлува студен въздух. Максималните температури ще са между 3° и 8°. В планините ще е облачно, с валежи от сняг, на места значителни. Ще духа умерен, по билата до силен вятър от север-североизток. Главно по старопланинските проходи ще има условия за навявания. Максималната температура на 1200 метра ще бъде около 3°, на 2000 метра - около минус 3°.По Черноморието ще е облачно и дъждовно, с по-значителни валежи по южното крайбрежие. Ще духа умерен до силен североизточен вятър. Максималните температури ще са 6°-9°. Температурата на морската вода е 7-8°. Вълнението на морето ще бъде 3-4 бала.", "date": "2019.03.12", "title": "Дъждовно и мрачно време ни очаква днес"}
{"url": "https://www.novinite.bg/articles/172306/Ekshan-po-ulicite-na-Agraba-i-pishtna-ekzotika-v-noviya-trejlar-na-Aladin", "text": "Новият трейлър от дългоочакваната продукция Аладин повдига още завесата към мащабите на проекта. Много екшън в стила на Гай Ричи из улиците на приказния град Аграба, пищни дворцови празненства и улични шествия, както и още кадри от Пещерата на чудесата потапят зрителя в екзотичната приказка за очарователния крадец. Специален фокус в трейлъра е поставен върху зараждащото се приятелство между Аладин и цапнатия в устата Джин. В свои интервюта Уил Смит говори за работата си по ролята на нестандартния дух от лампата и споделя, че започва да се чувства уверен, че създава образа като „почит към Робин Уилямс, но музикално различен“.За своя „хип-хоп“ Джин Уил Смит черпи вдъхновение и от ролите си в Денят на независимостта и сериала Принцът от Бел Еър. Новите кадри от филма разкриват допълнителни детайли и за злодея Джафар, който стои в основата на тази епична история за любов, приключения, предателство и коварство. Един от възловите елементи на оригиналната Дисни анимация Аладин безспорно са хитовите песни „A Whole New World” и „A Friend Like Me”. Новият трейлър ни потапя именно в музикалната магия на филма с новото звучене на класиките, донесли „Оскар” за оригинална музика на автора си Алън Менкин. Към филмовия саундтрак ще бъдат добавени и две нови песни, които тепърва предстои да чуем – соло на Жасмин в стила на хитовете на британската поп икона Адел и дует на Аладин и принцесата. Те са написани от Менкин съвместно с тандема, който стои зад La La Land и Най-великият шоумен Бендж Пасек и Джъстин Пол. Аладин е поредната анимирана класика, която Дисни съживява с пълнометражен филм.Той се нарежда до превърналите се в кинохитове нови версии на Пепеляшка, Книга за джунглата, Красавицата и Звяра. През 2019-та предстои да излязат още игралните версии на Дъмбо и Цар Лъв. За визията на лентата режисьорът Гай Ричи черпи вдъхновение от Близкия изток, Индия и дори Китай, както и от автентичните приказки от сборника „Хиляда и една нощ“, част от който е и историята за Аладин и вълшебната лампа.Сценарият е дело на голям екип от професионалисти, сред които Джон Аугуст (Ангелите на чарли, Голяма риба, Чарли и шоколадовата фабрика) и Рон Клемънтс, който стои зад сценария на оригиналната анимация. В актьорския състав на филма влизат младият талант Мена Масуд като Аладин, Наоми Скот (Звездни рейнджъри) като принцеса Жасмин, Марван Кензари (Бен-хур, Убийство в Ориент Експрес, Мумията) като злия Джафар и любимецът на зрителите Уил Смит (Мъже в черно, Аз, роботът, Аз съм легенда) като духа от лампата. Желанията се сбъдват на 24 май, когато Аладин разтърква вълшебната лампа в киносалоните на 2D, 3D , IMAX 3D и 4DX в дублирана и субтитрирана версия.", "date": "2019.03.12", "title": "Екшън по улиците на Аграба и пищна екзотика в новия трейлър на \"Аладин\""}
{"url": "https://www.novinite.bg/articles/172246/Maya-Manolova-vadi-na-svetlo-kolko-milioni-e-sabrala-Toplofikaciya-Sofiya-ot-yuriskonsultski-honorari", "text": "Днес, 12 март 2019 г., от 11.00 часа на брифинг в институцията омбудсманът Мая Манолова ще представи пред медиите отговорите на „Топлофикация София“ ЕАД, получени по Закона за достъп до обществена информация на 11 март 2019 г. Омбудсманът ще коментира предоставената информация и дали има разминаване с отговорите на столичното топлофикационно дружество, спрямо други официални източници. Припомняме, че съдебната  сага на омбудсмана с „Топлофикация“ продължи близо три години, тъй като ръководството отказваше да даде исканата информация за какво са похарчени събраните през 2015 г. юрисконсултски възнаграждения за милиони левове чрез започнати дела срещу 21 хиляди столичани. В тези производства дружеството е поискало минимум 300 лева пред съда, 350 лева пред частен съдебен изпълнител и 300 лева по исково производство. Омбудсманът зададе 10 въпроса – тук: https://www.ombudsman.bg/news/4993 На 25 февруари т.г. с Решение № 1149 Административен съд София-град отмени отказа и изпрати преписката на изпълнителния директор за предоставяне на информацията, изрично и изчерпателно посочена в заявлението на омбудсмана.", "date": "2019.03.12", "title": "Мая Манолова вади „на светло“ колко милиони е събрала „Топлофикация София“ от юрисконсултски хонорари"}
{"url": "https://www.novinite.bg/articles/172259/Temenujka-Petkova-Goreshto-se-nadyavam-procedurata-za-AEC-Belene-da-e-uspeshna", "text": "„Предстои да разберем дали ще има АЕЦ „Белене”. Горещо се надявам процедурата да приключи с успех, защото проектът е важен както за България, така и за целия регион\". Това обяви в сутрешния блок на bTV енергийният министър Теменужка Петкова.В понеделник официално стартира процедурата за избор на стратегически инвеститор по проекта АЕЦ „Белене“. До момента предварителен интерес към строежа на „Белене” са заявили държавната Китайска ядрена корпорация, корейската Хидроатомна корпорация и френската „Арева”.Тя изрази надежда всички компании, които са заявили интерес и на които страната ще изпрати покана със стартиране на процедура за търсене на стратегически инвеститор да потвърдят своя интерес и в рамките на 90 дни след публикуването ѝ в Европейския вестник да направят заявление за интерес.По думите ѝ блокиращата квота на държавата е едно от условията, които защитават в голяма степен националния интерес.\"Без участието на нашите партньори от руска страна – конструкторът и производител на оборудването „Росатом”, проектът няма как да бъде реализиран. Това трябва да е ясно и е ясно за всички\", подчерта Петкова. Затова едно от условията е конструкторът да бъде привлечен към проекта.Проектът е нотифициран пред Европейската комисия, той е одобрен от Европейската комисия през декември 2007 г. Трябва допълнително да нотифицираме ЕК за промените в инвестиционния проект, обясни Петкова относно съгласуването с Еврокомисията. ", "date": "2019.03.12", "title": "Теменужка Петкова: Горещо се надявам процедурата за АЕЦ „Белене” да е успешна"}
{"url": "https://www.novinite.bg/articles/172266/Cvetanov-Balgariya-dobre-pazi-granicite-na-ES", "text": "България изпълнява своя ангажимент по охрана на външните граници на Европейския съюз. Това заяви председателят на парламентарната Комисия по вътрешна сигурност и обществен ред Цветан Цветанов, предаде репортер на БГНЕС.Цветанов взе участие в кръгла маса на тема: „Управление на миграционната политика в контекста на изборите за Европейски парламент“, чийто домакин и българският парламент.В изказването си той отбеляза, че темата за миграцията е била сред приоритетите на Българското председателство на Съвета на Европа и отчете като добър знак, че на кръглата маса присъстват посланиците на настоящото председателско трио – Австрия, Румъния, Финландия. „Това показва много ясен ангажимент на всички държави, които продължават да фокусират вниманието върху политиката, свързана с миграционния въпрос“, смята Цветанов.Според него България добре изпълнява своя ангажимент по охрана на външните граници на Европейския съюз, което се доказва с осигуреното национално финансиране за изграждането на възпиращото съоръжение на българо-турската граница, но страната ни оценява и целевата помощ от ЕК в размер на 160 млн. евро. „В рамките на тези три години ние успяхме да усвояваме тези средства, да надградим нашия капацитет“, отчете Цветанов.Той допълни още, че добрият диалог на най-високо политическо ниво между България и Турция дава възможност на страната ни да отчита почти нулев миграционен натиск през последните две години. „Но имаме притеснение, че с идването на по-топлите месеци метеорологичните условия ще позволят засилване на миграционния поток, който вече се забелязва като увеличен в Гърция, с над 30%. Най-притеснителното е, че в момента в Турция има около 200 хил. афганистанци“, каза още Цветанов и подчерта, че това прави ангажиментът на югоизточната ни съседка още по-отговорен. ", "date": "2019.03.12", "title": "Цветанов: България добре пази границите на ЕС"}
{"url": "https://www.novinite.bg/articles/172278/Cvetanov-Temata-migraciya-iziskva-ot-nas-otgovornost-i-mislene-v-perspektiva-a-ne-populizam", "text": "Темата за миграционната заплаха трябва да бъде разглеждана и през призмата на предстоящите избори за членове на Европейския парламент, защото тя неизменно ще бъде използвана от популистките движения с цел извличането на краткосрочен политически дивидент. Аз смятам, че темата миграция изисква от нас, политиците, много сериозна отговорност и мислене в перспектива, а не популизъм. Това заяви председателят на Комисията по вътрешна сигурност и обществен ред Цветан Цветанов по време на кръгла маса на тема „Управление на миграционната политика в контекста на изборите за Европейски парламент“, която се провежда в Народното събрание. Събитието се организира съвместно от Комисията по вътрешна сигурност и обществен ред, Международният център за развитие на миграционни политики, Фондация „Конрад Аденауер“ и Фондация „Ханс Зайдел“.Цветан Цветанов подчерта, че България изпълнява своя ангажимент по охраната на външната граница на ЕС с Турция. „Тези наши действия се изразяват както в държавното финансиране за изграждането на оградата, така и в получените от ЕК 160 млн. евро за надграждане на съществуващия капацитет. Няма как да пропуснем и приносът на „Фронтекс“ и техните 1040 служители от различни членки на ЕС, които се включиха в охраната на границата. Сигурен съм, че всичко, което правим – се вижда от нашите европейски партньори и се оценява“, посочи Цветанов. По думите на председателя на вътрешната комисия през последните 2 години има нулев миграционен натиск по границата с Турция. Той обясни, че през топлите месеци по принцип се наблюдава засилване на потока от мигранти. „ В момента в Турция има 200 000 афганистанци, които искат да влязат в ЕС.Това прави ангажимента на Турция и на ЕК по опазването на границата и мира още по-голям. Ето защо ме радва фактът, че споразумението за бежанците между ЕС и Турция се изпълнява“, коментира Цветан Цветанов. „През 2018 г. са установени 150 000 новопристигнали мигранти в ЕС.Това е с 25% по- малко от броя им за 2017 г. и с 90% по-малко от 2015 г. По време на пика на мигрантската криза Европа трябваше да реагира бързо и смятам, че се справи успешно, като дори за момент не се отклони от принципите и отговорностите си“, отчете на свой ред еврокомисарят по цифрова икономика и цифрово общество Мария Габриел и допълни, че всички европейски лидери оценяват високо усилията на българското правителство и премиера Борисов за овладяването на кризата и свеждането на миграционния натиск до нулеви стойности в днешни дни. „От ЕК направихме предложение за тройно увеличение на бюджета за миграция, като искаме от 13 млрд. евро той да стане 34 млрд. евро. За да може обаче да се усети ефектът на увеличените средства е нужно те да бъдат оползотворени по най-точния начин, както и да е налице координирана работа между страните-членки, които поотделно не могат да се справят с проблема“, обясни комисар Мария Габриел и съобщи, че цифровизацията също би могла да бъде полезна като част от мерките за справянето с миграцията. Генералният директор на Международния център за развитие на миграционни политики Михаел Шпинделегер бе категоричен, че темата миграция ще бъде една от водещите в предстоящата европейска кампания. „През 2015 и 2016 година тази тема доведе до разцепление сред гласоподавателите и много граждани тогава загубиха доверието си във властите и европейските институции. Това ни задължава да предприемем необходимите мерки и да си върнем това загубено доверие“, каза Шпинделегер. Според него мигрантската криза не е приключила, а е в затишие. „Не трябва да допускаме сценария от 2015 г. да се повтори. Затова е нужен непрекъснат диалог както със съседите на ЕС, така и със страните, от които в бъдеще биха могли да дойдат нови потенциални заплахи“, завърши генералният директор на Международния център за развитие на миграционни политики.", "date": "2019.03.12", "title": "Цветанов: Темата миграция изисква от нас отговорност и мислене в перспектива, а не популизъм"}
{"url": "https://www.novinite.bg/articles/172264/Borisov-se-sreshtna-s-nachalnika-na-Generalniya-shtab-na-Vaorajenite-sili-na-Azerbajdjan", "text": "Министър-председателят Бойко Борисов се срещна с генерал-полковник Наджмадин Садъков, първи заместник-министър на отбраната и началник на Генералния щаб на Въоръжените сили на Република Азербайджан. По време на разговора бяха обсъдени перспективите за задълбочаването на военното сътрудничество, изпълнението на съвместни учения, както и засилването на партньорството във военно-образователната сфера. Началникът на Генералния щаб на Въоръжените сили на Азербайджан благодари на премиера Борисов за възможността да обменят мнение и опит в областта на взаимодействието по линия на партньорството с НАТО и Европейския съюз. Българския премиер Бойко Борисов информира генерал-полковник Садъков, че като страна член на НАТО България полага сериозни усилия за развитието на отбранителната способност на българските въоръжени сили и работи активно за изпълнение на задачите към колективната отбрана на Алианса. Министър- председателят Борисов изрази надежда, че добрите политически и икономически отношения между България и Азербайджан ще бъдат основа за още по-успешно военно партньорство. На срещата в Министерския съвет присъстваха и началника на отбраната генерал Андрей Боцев и заместник-министъра на отбраната Атанас Запрянов.", "date": "2019.03.12", "title": "Борисов се срещна с началника на Генералния щаб на Въоръжените сили на Азербайджан"}
{"url": "https://www.novinite.bg/articles/172280/Emil-Radev-Ne-pozvolihme-sazdavaneto-na-migrantski-lageri-v-ES", "text": "Европейският парламент отхвърли опитите за създаване на мигрантски лагери в ЕС. Твърдо се противопоставихме на предложението на Еврокомисията, което щеше да позволи използването на еврофондове за създаване на категория центрове, каквито на практика не са предвидени в европейското законодателство. Това коментира българският евродепутат от ГЕРБ/ЕНП Емил Радев, който бе докладчик от страна на групата на ЕНП по темата, съобщи пресцентърът на ПП ГЕРБ. Той приветства резултата от гласуването на състоялото се в понеделник вечерта в Страсбург извънредно заседание на комисията по граждански свободи, правосъдие и вътрешни работи на Европейския парламент. С решението си евродепутатите отхвърлиха предложението на Европейската комисия за въвеждане на т. нар. контролирани центрове за прием на мигранти в ЕС. Делегираният акт, предложен от ЕК преди близо месец, целеше да бъде предоставено европейско финансиране по фонд \"Миграция, убежище и интеграция\" и фонд \"Вътрешна сигурност\" за създаването и управлението на т. нар. \"контролирани центрове\".\"При положение, че не съществува определение за такъв тип центрове в европейското законодателство, в разговорите между представители на Европейската комисия и членовете на комисията ЛИБЕ много от поставените въпроси останаха без конкретен отговор. Не стана ясно например как точно Европейската комисия вижда осъществяването и функционирането на тези центрове, нито пък каква е всъщност разликата между \"контролираните центрове\" и горещите точки в Италия и Гърция, в които се регистрират спасените в Средиземно море мигранти\", отчете след заседанието Емил Радев. Поради опасения за липсата на правно основание за предоставянето на европейско финансиране за този тип центрове, мнозинството от евродепутатите гласуваха против предложението на Комисията. Идеята за въвеждането на мигрантски лагери вече за втори път получава отказ от членовете на Европейския парламент - по-рано тази година в рамките на обсъжданията на промените относно Европейската гранична и брегова охрана предложението за създаване на контролирани центрове също бе отхвърлено от ЕП като правно неиздържано.", "date": "2019.03.12", "title": "Емил Радев: Не позволихме създаването на мигрантски лагери в ЕС"}
{"url": "https://www.novinite.bg/articles/172286/Emil-Hristov-V-Stara-Zagora-i-Kazanlak-e-renovirana-blizo-100-ot-obrazovatelnata-infrastruktura", "text": "Важно е да водим разговор за образованието на бъдещето, защото ако това бе направено преди 20 г. - нямаше да се сблъскваме с днешните проблеми. Преди осем години, когато екипът на кмета на Стара Загора Живко Тодоров обмисляше приоритетите си, образованието залегна като задача номер едно. В Казанлък направиха същото и резултатите днес са на лице. Това каза пред близо 300 души зам.- председателят на Народното събрание и общински ръководител на ГЕРБ в Стара Загора Емил Христов по време на проведения в града граждански диалог „Европа в нашия дом” на тема образование. В събитието участие взеха Красимир Вълчев - министър на образованието и науката, Ева Майдел – евродепутат от ЕНП/ГЕРБ, Галя Захариева - заместник-председател на Комисията по образование в Народното събрание, народни представители, началникът на Регионалнoто управление на образованието Татяна Димитрова, представители на образователните институции от областта, синдикатите, неправителствения сектор и др. „Образованието е приоритет на правителството. Като законодатели се стремим да сме в непрекъснат контакт с директорите и учителите“, подчерта Галя Захариева. Тя посочи, че има много добър диалог със синдикатите, а изпълнителната власт вижда и чува всички проблеми в сектора. Спазени са предизборните обещания, които се надграждат.„Когато говорим за Европа не трябва да си представяте, че това е нещо далече от вас. Европа е във вашия дом, във вашия град, във вашите училища и детски градини“, сподели евродепутатът Ева Майдел и допълни, че ГЕРБ е единствената политическа партия, която пое конкретни ангажименти за образованието, с реални приоритети. „Направихме сдружение „Образование България 2030“, което пое ангажимент у нас да няма млади хора без образование и всеки да намира успешна реализация“, припомни Ева Майдел.Тя посочи и търсения резултат - равен достъп до качествено образование, резултатите на учениците, приложимостта на образованието, образователната макросреда и др. „Най-важната ни битка е да имаме добри учители, за да имаме добри специалисти във всички останали професии. Затова учителите са наш приоритет, а решението на правителството за двойно увеличение на заплатите в четиригодишен период от време, бе ключово“, категоричен бе министър Красимир Вълчев. Той посочи, че за първи път през тази година средната учителска заплата е надвишила тази за страната. „Голямата ни цел е да включим в образователния процес всяко едно дете, което да завърши училище. Предизвикателство е да обхванем максимално рано отпадащите от образователната система“, каза министърът на образованието. Според него, когато институциите работят заедно и между тях има координация, резултатът е видим. „Необходими са още много усилия. Ще се фокусираме върху ежедневната посещаемост, особено където има концентрация на малцинствени групи“, посочи Красимир Вълчев. Той бе категоричен, че динамиката на времето изисква постоянно модернизиране на системата, както и мотивиране на учителите, търсейки индивидуалния подход.Министърът съобщи, че се очакват законодателни промени, чрез които ще се създадат допълнителни инструменти, обвързващи посещаването на училище и даването на социални помощи. „Инвестициите в по-добра образователна база е сред приоритетите и на държавата, и на местната власт“, каза Емил Христов. По ОП “Региони в растеж” 2014-2020 ще бъдат извършени ремонти и реконструкция, оборудване и подобряване на материалната база на 16 училища и 5 детски градини в област Стара Загора на стойност 34,6 млн. лв. Към момента в Стара Загора и Казанлък е реновирана и оборудвана близо 100% от образователната инфраструктура. По време на форума дебат предизвика четиригодишното обучение на децата в детските градини, което ще им даде равен старт в училище, работата с родителите, фокусирането на вниманието върху децата с изявени дарби, изграждането на интернет със защитена среда, дуалното обучение и др. Представители на Асоциацията на софтуерните фирми в Стара Загора поставиха въпроса за генерирането на IT специалисти, които да са на достатъчно добро ниво.", "date": "2019.03.12", "title": "Емил Христов: В Стара Загора и Казанлък е реновирана близо 100% от образователната инфраструктура"}
{"url": "https://www.novinite.bg/articles/172270/Cvetanov-se-sreshtna-s-generalniya-direktor-na-Mejdunarodniya-centar-za-razvitie-na-migracionni-politiki-Mihael-Shpindeleger", "text": "Председателят на ПГ на ГЕРБ и зам.-председател на партията Цветан Цветанов се срещна днес в Народното събрание с генералния директор на Международния център за развитие на миграционни политики Михаел Шпинделегер. Двамата разговаряха непосредствено преди старта на кръглата маса на тема „Управление на миграционната политика в контекста на изборите за Европейски парламент“, в която Цветанов и Шпинделегер участват. В разговора участва и еврокомисарят по цифрова икономика и цифрово общество Мария Габриел. По време на работната среща Цветан Цветанов, който е и председател на парламентарната Комисия по вътрешна сигурност и обществен ред, подчерта, че България се справя отлично с охраната на външната граница на Европейския съюз.По думите му в момента не може да става дума за миграционен натиск, тъй като вследствие на отличната работа на правителството на Бойко Борисов – натискът е сведен до нулеви стойности. „Ето защо Европейската комисия отпусна 160 млн. евро на България – за да подсилим вече съществуващото защитно съоръжение по границата с Турция и да се надгради неговият капацитет“, отбеляза председателят на ПГ на ГЕБР. Според него България е изпълнила абсолютно всички критерии за членство в Шенген и мястото на страна ни е в шенгенското пространство. Цветан Цветанов и Михаел Шпинделегер със задоволство отчетоха, че споразумението за бежанците между ЕС и Турция се изпълнява, като оцениха високо тласъкът, който срещата между ЕС и Турция във Варна по инициатива на премиера Борисов даде на този процес и го препотвърди. Председателят на ПГ на ГЕРБ и генералният директор на Международния център за развитие на миграционни политики обсъдиха и Българското и Австрийското председателство на Съвета на ЕС през 2018 г. „Изключително сме удовлетворени, че основният приоритет на България - осигуряването на европейска перспектива на страните от Западните Балкани, остана водещ и по време на австрийското председателство. Европейска принадлежност на тези държави ще ограничи влиянието на трети страни върху тях, което значително ще допринесе за гарантирането на мира в Европа“, коментира Цветанов.", "date": "2019.03.12", "title": "Цветанов се срещна с генералния директор на Международния център за развитие на миграционни политики Михаел Шпинделегер"}
{"url": "https://www.novinite.bg/articles/172287/Pri-19-yuriskonsulti-na-shtat-Toplofikaciya-Sofiya-dala-nad-2-miliona-za-vanshni-advokati", "text": "Топлофикация София\" ЕАД е платила през 2015 година близо 2.25 млн. лева на адвокатски дружества, въпреки че за нея работят 19 юрисконсулти, се разбира от отговори на дружеството на въпроси, зададени от омбудсмана Мая Манолова.Отговорите бяха дадени днес след решение на Административния съд. Съдебните дела продължиха близо три години. \"Топлофикация София\" не искаше да даде информация за какво са похарчени събраните през 2015 г. юрисконсултски възнаграждения за близо 15 млн. лева, които дружеството прибира от своите длъжници, въпреки че заплатите на юристите му са включени в цената на топлинната енергия, одобрена от енергийния регулатор.От \"Топлофикация София\" казват, че през 2015 година имат 8 договора за правна помощ и процесуално представителство с адвокатски дружества. Изплатените възнаграждения по тях са 2 245 401 лева и 77 стотинки и били определени на база наредбата за минималните размери на адвокатските възнаграждения, издадена от Висшия адвокатски съвет.В същото време работещите на трудов договор в столичната топлофикация юрисконсулти през 2015 година са били 19, като те са получили общо 269 608 лева като заплата и допълнително материално стимулиране. Допълнително между тях са били разпределени 80 104 лева за храна, работно облекло, очила и други по наредбата за социално-битово и културно обслужване на работещите (СБКО).От друг от отговорите се разбира, че през въпросната година на \"Топлофикация София\" ЕАД по съдебни, изпълнителни и заповедни производства са присъдени юрисконсултски възнаграждения за малко над 4.23 млн. лв., от които са събрани близо 2.24 млн. лв.За цялата 2015 г. в Софийския районен съд столичната топлофикация е депозирала 17 555 заявления за издаване на заповед за изпълнение за неплатени задължения за топлинна енергия за 30.24 млн. лв. При частни съдебни изпълнители са образувани 6226 изпълнителни дела за неплатени задължения на стойност близо 14.74 млн. лв.Образуваните през 2015 г. производства по общия исков ред, по които Дружеството е страна са 5736, като 5 051 дела са образувани въз основа на искови молби, изготвени от юристите в дирекция \"Правна\" и 685 образувани от клиенти срещу \"Топлофикация София\" ЕАД.", "date": "2019.03.12", "title": "При 19 юрисконсулти на щат \"Топлофикация София\" дала над 2 милиона за външни адвокати"}
{"url": "https://www.novinite.bg/articles/172252/Simeonov-Sdelkata-za-oproshtavaneto-na-dalgovete-e-mejdu-Borisov-i-Dogan", "text": "\r\nПредварителна договорка ли е решението за опрощаване на дълговете на Главното мюфтийство и ще има ли размествания в политическия пъзел след спорните промени в Закона за вероизповеданията - темата в Сутрешния блок на БНТ коментира Валери Симеонов, депутат от ПГ на Обединени патриоти, председател на НФСБ.\r\n\r\n\r\n\r\n\r\n\r\n\r\n\r\n\r\n\r\n", "date": "2019.03.12", "title": "Симеонов: Сделката за опрощаването на дълговете е между Борисов и Доган"}
{"url": "https://www.novinite.bg/articles/172288/Aleksandar-Manolev-Balgarskiyat-iznos-za-Armeniya-nadhvarli-10-godishen-rekord", "text": "Българският износ за Армения през 2017 г. достига най-високото си равнище за последните 10 години и достигна 31 млн. щ.д. Това съобщи заместник-министърът на икономиката Александър Манолев при откриването на Българо-арменски бизнес форум в Ереван. В събитието участват над 100 компании от двете страни. „Надявам се да набележим сфери на сътрудничество като например партньорство на наши компании за реализиране на проекти в трети страни“, подчерта Александър Манолев и даде пример, че български и арменски фирми могат заедно да работят на пазарите в Далечния Изток. По думите му е важно и арменският износ за страната ни да расте, за да имаме устойчивост и още по-добри резултати в икономическото ни сътрудничество.„Отправям покана и София да домакинства подобен форум, за да продължат разговорите между бизнеса, които днес ще започнат“, допълни икономическият заместник-министър. Акцент в неговото изказване бяха и възможностите за бизнес и инвестиции в страната ни. „България предлага най-ниските данъци в Европейския съюз, което в съчетание с налична квалифицирана работна ръка и най-ниските оперативни разходи, ни нареждат сред най-добрите дестинации за бизнес в рамките на Съюза“, каза още Александър Манолев. Той цитира и статистика, според която за последните 10 години чуждестранните инвестиции у нас надхвърлят 29 млрд. евро. „Още веднъж ще подчертая, че нашето желание, в областта на двустранно сътрудничество, е да се пристъпи към реални и конкретни стъпки за засилване на взаимодействието, както на институционално, така и на бизнес ниво, с цел активизиране на взаимната търговия между двете страни“, обобщи зам.-министър Манолев. В днешния форум участие взеха и министърът на транспорта, информационните технологии и съобщенията на Република България Росен Желязков, министърът на икономическо развитие и инвестиции на Република Армения Тигран Хачатрян, президентът на Съюза на производителите и работодателите на Армения Арсен Казарян и др. Зам.-министър Манолев е на посещение в Република Армения за участие в Междуправителствена комисия за икономическо сътрудничество заедно с бизнес 2 делегация включваща близо 30 български компании. В програмата на визитата са предвидени срещи с представители на институциите и потенциални инвеститори.", "date": "2019.03.12", "title": "Александър Манолев: Българският износ за Армения  надхвърли 10 годишен рекорд"}
{"url": "https://www.novinite.bg/articles/172299/Svilenski-kam-patriotite-Ne-se-registrirajte-v-zala-ako-ne-iskate-da-badat-oprosteni-dalgovete-na-myuftijstvoto", "text": "\"В законопроекта, който засяга опрощаването на над 12 млн. лв. на Главно мюфтийство, въобще не става въпрос за етническия мир или някакво потивопоставяне на общности. Призоваваме управляващите да не злоупотребяват с тази тема\". Това каза зам.- председателят на ПГ на \"БСП за България\" Георги Свиленски на пресконференция в централата на БСП. Свиленски коментира ,че българските граждани са достатъчно грамотни, за да разберат за какво става въпрос. Той добави, че мотивите на този законопроект и анализът за въздействие се състоят точно от три реда, в които не се дава отговор- какви са задълженията, колко са и на кого точно са. Свиленски призова представителите на мнозинството да излязат и да обяснят- за колко пари става въпрос, на кого ще бъдат опростени и под каква форма.Той припомни, че през месец декември 2018 г. законопроектът е гледан в комисията по вероизповедания и там народен представител от ГЕРБ е заявил, че това е политическо решение. Свиленски попита- каква е политическата цена на това решение. Той коментира още, че тази стенограма е била укривана повече от три месеца и след като представителите на левицата са обявили, че тя се крие, е качена на сайта на парламента. Той коментира и думите на Валери Симеонов, който заяви, че когато има непочтена сделка, тя винаги бива определяна или като въпрос от национална сигурност или като секретна. \"Такава непочтена и корупционна сделка ли беше случаят с оградата по границата\", попита Свиленски. \"Колеги от ОП, ако не искате законопроектът за опрощаването на дълговете на Главно мюфтийство да бъде приет, просто не се регистрирайте в деня, в който се приема\", призова Георги Свиленски. За призивите на патриотите БСП да се върне в пленарна зала, Свиленски коментира, че няма как да си част от управляващата коалиция, да играеш ролята на опозиция и в същото време да твърдиш, че БСП е виновна. \"БСП има ясно решение за напускането на Народното събрание и сме решили и кога ще се върнем\", заяви Георги Свиленски. Филип Попов: В Конституцията пише, че религиозните общности не могат да се използват за политически цели Секретарят на ПГ на \"БСП за България\" Филип Попов напомни пред медиите какво гласи чл. 13 ал. 4 от Конституцията- че религиозните общности не могат да се използват за политически цели. \"Не става въпрос за противопоставяне на етническа или верска основа. ГЕРБ са тези, които създават напрежение, говорейки за Косово и Възродителен процес и използват религиозните общности за тесни партийни политически цели, заедно с ДПС\", заключи Попов. Явор Божанков: Некачественото законодателство поражда напрежение „Всеки законопроект има юридическа страна и тя включва процедурната част и материалната част - неговото съдържание. Оценката на въздействие е изключително важна, а в България тя се пренебрегва”, това заяви депутатът от ПГ на „БСП за България” Явор Божанков. По думите му дни наред журналистите са търсили информация от незнайни източници, а в медийното пространство са били публикувани различни спекулации, интерпретации и различни цифри. „Това обърка гражданите и породи ненужно напрежение. Некачественото законодателство по толкова важна материя поражда напрежение”, категоричен бе Божанков. Народният представител коментира, че нито БСП, нито пък българските граждани са писали, гласували или осигурили кворума за приемането на тези текстове. „Затова е неоснователно обвинението на управляващите, че опозицията създава напрежение. Истината е една – те си създадоха това напрежение сами и ги призоваваме по- бързо да го преодолеят”, заключи Божанков.", "date": "2019.03.12", "title": "Свиленски към патриотите: Не се регистрирайте в зала, ако не искате да бъдат опростени дълговете на мюфтийството"}
{"url": "https://www.novinite.bg/articles/172275/Mariya-Gabriel-Migraciyata-chesto-e-obekt-na-umishlena-dezinformaciya", "text": "Миграцията е чувствителна тема, която често е обект на умишлена дезинформация. Това явление е опасно. Това заяви българският еврокомисар по цифрова икономика и цифрово общество Мария Габриел, съобщава БГНЕС.Мария Габриел взе участие в кръгла маса на тема: „Управление на миграционната политика в контекста на изборите за Европейски парламент“, чийто домакин е българският парламент. В своето изказване тя отбеляза, че с наближаването на изборите темата заема все по-централно място в политическия дебат.„През 2018 г. са установени около 150 000 пристигания по външните граници на ЕС, което е с 25% по-малко, в сравнение с 2017г. Това е най-ниското ниво от 2013 г. насам и е над 90% под пиковата за миграционната криза 2015 г. Несъмнено днес имаме напредък към по-доброто, по-защитеното управление на външните ни граници“, отбеляза българският еврокомисар.Според нея най-добрият начин за справяне с миграцията е да бъдат атакувани първопричините за нея. „За това и ЕК, чрез доверителния фонд за Африка, подпомага повече от 5,3 млн. уязвими души в момента. Над 600 хил. души са получили подкрепа за реинтеграция след завръщането си в страните за произход. Засилихме действията си за преодоляване на законната миграция и за борба с контрабандата на мигранти“, отчете още Мария Габриел. Тя специално подчерта и ролята на Европейската агенция за гранична и брегова охрана и призова дебатът да не се фокусира единствено върху броя гранични служители.Мария Габриел припомни още, че за да бъдат всички мерки ефективни, те трябва да получат адекватна финансова подкрепа. Според нея именно това е и причината ЕК да предложи тройно увеличение на бюджета за миграция в следващия програмен период. „Сега разполагаме с 13 млрд. евро. Предложението на ЕК за периода 2021-2027 г. е 34,9 млрд. евро“, уточни тя.В заключение Мария Габриел отправи послание към всички европейски държави. „Силата ни няма да е в големината на бюджета. По-важно е той да бъде правилно ориентиран към необходимите приоритети. Всички знаем до какво води голямото разпиляване. Нека ясно дефинираме правилния набор от приоритети – подсигуряване на външните граници, по надеждна и ефикасна визова политика, подкрепа за държавите-членки, по-голяма гъвкавост и реакция при спешни случаи, по-добра координация“, призова тя.", "date": "2019.03.12", "title": "Мария Габриел: Миграцията често е обект на умишлена дезинформация"}
{"url": "https://www.novinite.bg/articles/172253/Poskapvat-ili-poevtinyavat-osnovnite-hranitelni-produkti-na-pazara", "text": "\r\nС близо 10 стотинки са поскъпнали млечните продукти и някои зеленчуци само за седмица. Това показват данните на Държавна комисия за стоковите борси и тържищата. Кои цени на едро са се повишили и на какво се дължи това - вижте повече от прякото включване на Паулина Найденова.Най-голямо увеличение се наблюдава в цените на сиренето, млякото, картофите и доматите.\r\n\r\n\r\n\r\n\r\n\r\n", "date": "2019.03.12", "title": "Поскъпват или поевтиняват основните хранителни продукти на пазара"}
{"url": "https://www.novinite.bg/articles/172251/Avstriya-zatyaga-merkite-za-turisti-sled-kato-krava-ubi-planinar", "text": "Планинарите, които преминават през австрийските алпийски пасища, ще трябва да спазват по-строги правила, след като крава намушка и уби туристка, предават ДПА и Ройтерс. \"Ако не следват новия правилник, срещу тях ще бъдат предприети юридически мерки\", заяви австрийският канцлер Себастиан Курц по време на пресконференция във Виена.Местните фермери се надигнаха, след като миналия месец съд в Инсбрук се произнесе срещу стопанин на животни, чието стадо излязло извън огражденията. Подразнени от кучето на немска туристка, кравите се спуснали срещу нея, а една от тях я намушкала фатално. Случката се разиграла през 2014 година. \"Ние не желаем планинските пасища да бъдат изцяло оградени. Поради тази причина сме длъжни да информираме туристите за по-отговорно поведение в тези райони, където има диви и селскостопански животни\", заяви министърката на устойчивото развитие и туризма Елизабет Кьостингер.Правилата за поведение, които ще бъдат въведени през април, указват как да се придвижват планинарите, които са в компанията на своите домашни любимци. Понякога майките крави отчаяно защитават своите телета срещу кучетата. Стопаните на домашните любимци трябва да ги водят на поводи и да ги освобождават от тях, когато биват нападнати. Ще бъде променен и гражданско-процесуалният кодекс, така че при инциденти да не бъдат държани отговорни само собствениците на селскостопанските животни, а също и туристите, ако не съблюдават правилата.", "date": "2019.03.12", "title": "Австрия затяга мерките за туристи, след като крава уби планинар"}
{"url": "https://www.novinite.bg/articles/172291/Fandakova-Do-tri-godini-Obshtinata-podmenya-starite-pechki-na-blizo-20-000-domakinstva", "text": "Започваме изпълнението на първия голям проект, спечелен от Столичната община, заедно с още пет други общини - Бургас, Русе, Стара Загора, Велико Търново и Монтана за безплатна подмяна на старите печки с дърва и въглища или котелът с по-екологично гориво.Това ще се случи в изпълнение на проекта „Българските общини работят заедно за подобряване на качеството на атмосферния въздух\" по програма „Лайф+“ на Европейската комисия. А от утре хората ще могат да заявят своето желание за подмяна на старите си отоплителни системи с по-екологично гориво чрез районните администрации. Това каза кметът на София Йорданка Фандъкова при представянето на целите и задачите на проекта, съобщава БГНЕС.„На база на интереса и подадените заявления ще могат да се определят зоните за въздействие, както и целевите групи. Ако има нужда и интересът е много голям, ще се определят и допълнителни критерии“, заяви Фандъкова и добави, че освен изпълнението на този проект, се включва и изпълнението на проекта по ОП „Околна среда“ за подмяна на още 15 000 домакинства.„Нашата цел е с тези два проекта до 3 години в Столичната община да бъдат подменени отоплителните инсталации на около 20 000 домакинства, което е повече от 1/3 от общо 55 000 домакинства в София, които се отопляват на дърва и въглища“, поясни кметът.", "date": "2019.03.12", "title": "Фандъкова: До три години Общината подменя старите печки на близо 20 000 домакинства"}
{"url": "https://www.novinite.bg/articles/172301/Svilenski-Upravlyavashtite-iskat-da-zadaljat-darjavata-da-plashta-golemi-neustojki-ako-koncesiyata-na-letishteto-se-otmeni", "text": "„С промяната на Закона за концесиите управляващите искат да задължат българската държава да дължи неимоверно големи неустойки за това, че следващо правителство е отменило една концесия, която не е в интерес на българските граждани. Това прави българското правителство спрямо българските граждани - в интерес на потенциални концесионери на летището“. Това заяви зам.-председателят на ПГ на „БСП за България“ Георги Свиленски на пресконференция в централата на партията. Той коментира и как работи парламентът в отсъствието на БСП. „От 6 точки в дневния ред на правна комисия, 4 законопроекта са внесени от народни представители от новото мнозинство ГЕРБ и ДПС, а 2 законопроекта са от МС и всички те са внесени след 28.02. Те са без обществено обсъждане, без анализ на оценка на въздействие, без нито едно становище от засегнатите страни“, подчерта Свиленски. Той обясни, че МС внася Закона за концесиите, който променя единствено желанието на бъдещите концесионери на Летище „София“ да бъдат защитени техните интереси, ако следващо управление отмени концесията. „Това, което БСП е заявила нееднократно, потвърждаваме и днес – когато БСП дойде на власт, концесията на Летище „София“ ще бъде отменена“, категоричен е депутатът. Свиленски посочи законопроектите, внесени от новата коалиция ГЕРБ-ДПС-Воля-ОП през последните две седмици: Изборният кодекс- с отмяна на преференциите, вероизповеданията- с опрощаване на данъци, осигуровки и задължения основно на едно вероизповедание, Законът за концесията- с ограничаване възможността за преразглеждане на концесията и вероятна възможност за бъдещия концесионер да съди българската държава. Той припомни, че този закон е бил променян няколко пъти по повод концесията на Летище „София“. „Не знам тези законотворци, които пишат в министерствата, не си ли дават сметка- колко пъти променят един и същи закон за една и съща сделка“, каза още Георги Свиленски. Като други законопроекти той посочи: поправките на закона за съдебната система, промяна в закона за банковата несъстоятелност. „Тези са законите, които обединяват новите управляващи“, коментира зам.-председателят на ПГ на „БСП за България“.", "date": "2019.03.12", "title": "Свиленски: Управляващите искат да задължат държавата да плаща големи неустойки, ако концесията на летището се отмени"}
{"url": "https://www.novinite.bg/articles/172298/EP-predloji-spirane-na-Severen-potok-2", "text": "Европейският парламент днес прие резолюция, която предложи спирането на изграждането на газопровода \"Северен поток 2\", предаде РИА Новости.Депутатите от 28-те членки на Европейския съюз на пленарно заседание в Страсбург приеха проект, внесен от тяхната латвийска колежка Сандра Калниете през март. В полза на документа гласуваха 402-ма законодатели, против – 163-ма, а 89 се въздържаха. В резолюцията се посочва, че при евентуално пускане на тръбата в експлоатация членки на блока ще станат зависими от руските доставки на синьо гориво.\"Русия вече не може да се смята за стратегически партньор на ЕС\", решиха още депутатите във френския град. Парламентаристите предложиха на Европейската комисия и дипломатическата централа на ЕС да подготвят пакет от документи за налагане на персонални и колективни санкции срещу руски физически и юридически лица, ако Москва продължи с действия, които нарушават международните правни норми. В пакета са предвидени запориране на банкови сметки и имоти, ограничаване на достъп до технологии и забрана за влизане и упражняване на икономическа дейност в ЕС.\"Ние ще можем да преразгледаме днешното решение, когато Москва промени своята политика на скрита и явна агресия, както към членки на ЕС, така и към съюзни на Общността държави\", заявиха още парламентаристите.Строителството на \"Северен поток 2\" започна през 2016 г. Към днешна дата са построени около 800 километра (една трета от целия проект). Тръбата, както се предвиждаше, трябваше да доставя газ от руското пристанище на Балтийско море Уст Луга до германския порт Грайфсвалд.", "date": "2019.03.12", "title": "ЕП предложи спиране на \"Северен поток 2\""}
{"url": "https://www.novinite.bg/articles/172312/Ot-BSP-zovat-OP-Ne-se-registrirajte-za-da-ne-oprostyat-parite-na-myuftijstvoto", "text": "\"В законопроекта, който засяга опрощаването на над 12 млн. лв. на Главно мюфтийство, въобще не става въпрос за етническия мир или някакво потивопоставяне на общности. Призоваваме управляващите да не злоупотребяват с тази тема\". Това каза зам.-председателят на ПГ на \"БСП за България\" Георги Свиленски на пресконференция в централата на БСП, цитиран от партийния пресцентър.Свиленски коментира ,че българските граждани са достатъчно грамотни, за да разберат за какво става въпрос. Той добави, че мотивите на този законопроект и анализът за въздействие се състоят точно от три реда, в които не се дава отговор- какви са задълженията, колко са и на кого точно са.Свиленски призова представителите на мнозинството да излязат и да обяснят- за колко пари става въпрос, на кого ще бъдат опростени и под каква форма. Той припомни, че през месец декември 2018 г. законопроектът е гледан в комисията по вероизповедания и там народен представител от ГЕРБ е заявил, че това е политическо решение.Свиленски попита - каква е политическата цена на това решение. Той коментира още, че тази стенограма е била укривана повече от три месеца и след като представителите на левицата са обявили, че тя се крие, е качена на сайта на парламента. Той коментира и думите на Валери Симеонов, който заяви, че когато има непочтена сделка, тя винаги бива определяна или като въпрос от национална сигурност или като секретна. \"Такава непочтена и корупционна сделка ли беше случаят с оградата по границата\", попита Свиленски. \"Колеги от ОП, ако не искате законопроектът за опрощаването на дълговете на Главно мюфтийство да бъде приет, просто не се регистрирайте в деня, в който се приема\", призова Георги Свиленски.За призивите на патриотите БСП да се върне в пленарна зала, Свиленски коментира, че няма как да си част от управляващата коалиция, да играеш ролята на опозиция и в същото време да твърдиш, че БСП е виновна.\"БСП има ясно решение за напускането на Народното събрание и сме решили и кога ще се върнем\", заяви Георги Свиленски.", "date": "2019.03.12", "title": "От БСП зоват ОП: Не се регистрирайте, за да не опростят парите на мюфтийството!"}
{"url": "https://www.novinite.bg/articles/172305/Gazprom-spira-tranzita-na-gaz-prez-Balgariya-za-Turciya", "text": "\"Газпром\" спира транзита на газ за Турция през България. Компанията е изпратила официално писмо до българското правителство, в което обявява, че ще спре доставките на газ по Трансбалканския коридор през Украйна до януари 2020 г., съобщава турската версия на руския сайт Sputnik News. Министърът на енергетиката Теменужка Петкова е потвърдила наличието на подобно писмо, твърди изданието като се позовава на \"Блумбърг\".Договорът между \"Газпром\" и България е за транзит на газ до 2030 г., като всяка година руската компания плаща определена сума на държавата ни. Съгласно договора България може да се обърне към арбитражен съд и да поиска компенсации за плащанията да оставащите 10 години. Страната ни обаче може да използва това като разменна монета и според информацията ще се обърне към арбитраж, ако разклонението на \"Турски поток\" не премине през България.", "date": "2019.03.12", "title": "\"Газпром\" спира транзита на газ през България за Турция"}
{"url": "https://www.novinite.bg/articles/172300/Obshtina-Montana-shte-podpomaga-rajdaemostta-s-300-leva-za-parvo-dete-i-s-500-za-vtoro", "text": "Община Монтана ще подпомага финансово семейства на млади хора в общината, които имат първо или второ дете, съобщи кметът Златко Живков. Той уточни, че от днес започва приемът на документи за получаване на финансова помощ от 300 лева за първо дете и 500 лева - за второ, и обяви какви са условията по гласуваната наскоро от общинския съвет в Монтана наредба за подпомагане. Право на подпомагане ще имат семейства, които не са оставили детето си за отглеждане в институции или приемни семейства; ако двамата родители имат навършени 18 години; ако и двамата имат завършено поне средно образование; ако имат постоянен и настоящ адрес в община Монтана; ако имат непрекъснати здравноосигурителни права и нямат задължения към община Монтана. Право на подпомагане имат семейства, чиито деца са се родили след 1 януари 2019 година. Общината иска да стимулира финансово младите хора да живеят и да отглеждат своите деца в Монтана, но не иска да превръща децата в бизнес за родителите, обяви Златко Живков.", "date": "2019.03.12", "title": "Община Монтана ще подпомага раждаемостта с 300 лева за първо дете и с 500 - за второ"}
{"url": "https://www.novinite.bg/articles/172309/Ministar-Ananiev-razporedi-proverka-v-CSMP-Ruse", "text": "Във връзка със създалата се ситуация в Центъра за спешна медицинска помощ в гр. Русе, министър Кирил Ананиев разпореди да бъде извършена проверка на дейността на ЦСМП - Русе в периода 2017 г. - началото на месец март 2019 г. Експертите на Дирекция „Вътрешен одит“ на Министерството на здравеопазването ще проверяват дали законосъобразно са определяни и осчетоводявани разходите за заплати, както и дали са приложени контролните механизми, свързани с разходването на средства за възнаграждения в Центъра за спешна помощ.От вчера, 11.03.2019 г., финансови инспектори на АДФИ също извършват проверка в ЦСМП - Русе.От днес за директор на Центъра за спешна медицинска помощ в Русе е назначена д-р Иванка Маринова Узунова. Тя беше избрана след конкурс при спазването на всички законови процедури и изисквания.", "date": "2019.03.12", "title": "Министър Ананиев разпореди проверка в ЦСМП - Русе"}
{"url": "https://www.novinite.bg/articles/172247/Zatvoriha-metrostanciya-Vitosha-zaradi-izostavena-ranica", "text": "Метростанция \"Витоша\" в столичния квартал \"Лозенец\" е затворена заради изоставена раница. Това потвърдиха за NOVA от МВР. В момента се извършва проверка на съдържанието на раницата.Не е ясно кога метростанцията ще бъде отворена отново. ", "date": "2019.03.12", "title": "Затвориха метростанция \"Витоша\" заради изоставена раница"}
