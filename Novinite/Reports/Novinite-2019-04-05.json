{"url": "https://www.novinite.bg/articles/173601/Petya-Avramova-Ochakvam-SAS-da-se-proiznese-za-razreshenie-za-stroej-na-Zlaten-vek", "text": "Министърът на регионалното развитие и благоустройството Петя Аврамова очаква Софийският административен съд да се произнесе дали сградата \"Златен век\" има валидно разрешение за строеж.Пред журналисти в парламента тя коментира, че издаденият констативен акт за спиране на строежа е заради нарушения, които касаят подземните етажи, и неизпълнение на дейности, които са залегнали в проекта, но не са извършени, относно подвижни платформи за автомобили, които трябва да обслужват подземния паркинг.Отделно имало и съседен терен, в който се работи, но няма строителни книжа. Аврамова обясни, че има седемдневен срок, в който възложителите могат да възразят, и след това се издава заповедта за спиране на строежа.Попитана дали след отстраняване на нарушенията строежът на \"Златен век\" може да продължи, регионалният министър коментира, че към момента има проверка на специализираната прокуратура, предадени са всички документи, така че те ще бъдат прегледани - от издаването на разрешението за строеж до настоящия момент на строителството. В същото време инициативният комитет е подал жалба в Софийския административен съд, така че там предстои съдебно дело и аз се надявам, че компетентните институции, които проверяват, както и антикорупционната комисия, на която също сме предали всички документи, ще излязат с решение по казуса \"Златен век\", добави Петя Аврамова.Министърът посочи, че сградата има законно издадени строителни книжа и разрешение за строеж, което е влязло в сила и в годините е било удължавано. \"Спорът, който в момента стои на дневен ред - има или няма валидно разрешение за строеж, аз очаквам от Софийския административен съд да се произнесе по този въпрос\", добави Аврамова.Попитана защо по-рано ДНСК не е спряла строежа, регионалният министър обясни, че всички проверки, които са извършвани до настоящия момент от строителния контрол, са правени от регионалната дирекция. Това е първата проверка, която се прави от централната дирекция, лично арх. Несторов е участвал в нея, както на място на строежа, така и при преглед на всички строителни книжа, отбеляза Аврамова.Не мога да коментирам дали някой си е затворил очите, мога да коментирам, че това, което сега е констатирала проверката, е написано в констативния акт. Предписанието е за спиране на строежа и отстраняване на всички допуснати нарушения по време на строителството, посочи регионалният министър.", "date": "2019.04.05", "title": "Петя Аврамова: Очаквам САС да се произнесе за разрешение за строеж на „Златен век“"}
{"url": "https://www.novinite.bg/articles/173628/MVR-Moje-da-okajem-sadejstvie-na-Garciya-za-izdirvaniya-balgarski-grajdanin", "text": "Ако гръцката страна поиска съдействие, България може да го окаже по линия на международното сътрудничество, каза вътрешният министър Младен Маринов, цитиран от Фокус. По време на парламентарния контрол днес ръководителят на силовото ведомство е потвърдил информацията за задържането на българския гражданин в Атина и издирването на негов брат във връзка с убийството на гръцко-австралийския бизнесмен Янис Макрис през миналата година. „Това, което знаем от гръцките власти, е, че е задържан български гражданин, а за издирване с тяхна заповед е обявен неговият брат“, е заявил той.", "date": "2019.04.05", "title": "МВР: Може да окажем съдействие на Гърция за издирвания български гражданин"}
{"url": "https://www.novinite.bg/articles/173629/Angelkova-kupila-imota-v-Dragalevci-v-kraya-na-2018-predstoi-da-bade-deklariran-v-nastoyashtata-j-deklaraciya", "text": "Министърът на туризма Николина Ангелкова публикува снимка на къщата си в \"Драгалевци\" и обяви, че е купила само парцел, а постройката е необитаема. Във връзка с нови опити за неправомерно замесване на името ми, този път с обвинение, че не съм декларирала имот в град София, мога да заявя:Имотът е закупен в края на изминалата 2018 г., предстои да бъде деклариран в ежегодната декларация за имущество и интереси по чл. 35, ал. 1, т. 2 от Закон за противодействие на корупцията и за отнемане на незаконно придобитото имущество, която се подава за предходна календарна година. Това задължение следва да изпълня в срок до 15 май 2019 г., съгласно чл. 38, ал. 1, т. 2 от същия закон.\r\nСтава въпрос за покупка само на парцел урегулиран поземлен имот (дворно място от 1253 кв. м.), находящ се във в.з. Киноцентъра 1 ч. Къщата и гаражът, които са отбелязани на кадастралната карта, са били необитаеми много години и са негодни за ползване и предстои задължително събаряне, което е допълнителен разход.\r\nПри проверка на пазарните цени на УПИ в района, както и на извършените реални сделки в Агенцията по вписванията, може да се установи, че сделката е извършена на пазарна цена.Паричните средства за покупката на имота са от моите родители, като всички данъци са надлежно заплатени.За справка можем да Ви предоставим какви са пазарните цени на парцели в посочените квартали: (средно 122 до 220 евро за кв. метър, като върху парцелите също има необитаеми постройки)Заявявам, че за всяка една сделка преди нейното сключване съм възлагала извършването на пазарна оценка на имота от лицензиран оценител, вписан в публичния регистър на Камарата на независимите оценители. Видно е, че цената на покупко-продажбата отговоря на действителната пазарна цена към момента на извършване на сделката и съобразно индивидуалните характеристики на конкретния имот.", "date": "2019.04.05", "title": "Ангелкова купила имота в \"Драгалевци\" в края на 2018, предстои да бъде деклариран в настоящата й декларация"}
{"url": "https://www.novinite.bg/articles/173630/Sas-120-glasa-parlamentat-izbra-Danail-Kirilov-za-ministar-na-pravosadieto", "text": "Народното събрание избра Данаил Кирилов за министър на правосъдието, предаде БНР. Със същото решение парламентът освободи от поста министър на правосъдието Цецка Цачева, която подаде оставка заради случая с апартаментите. От гласувалите 135 народни представители 120 бяха \"за\", а 15 - \"против\". След гласуването Данаил Кирилов положи клетва като министър. Данаил Кирилов досега бе депутат от ГЕРБ и председател на Комисията по правни въпроси.Новоизбраният правосъден министър е магистър по право от СУ \"Св. Климент Охридски\", работил е като практикуващ адвокат, бил е общински съветник от БСП, областен управител на област София, излъчен от ГЕРБ, бил е народен представител, както и председател на комисията по правни въпроси. Все още няма официална информация кой ще оглави парламентарната правна комисия.", "date": "2019.04.05", "title": "Със 120 гласа парламентът избра Данаил Кирилов за министър на правосъдието"}
{"url": "https://www.novinite.bg/articles/173625/Naj-mladata-lista-za-evroizborite-shte-se-registrira-v-CIK-drugata-sedmica", "text": "Най-младата листа за предстоящите през май евроизбори е озаглавена „Път на младите“, съобщи БНР. Водач ще е Румен Чолаков, председател на „Милениум клуб“. Листата ще се регистрира от името на НДСВ и „Новото време“ в началото на другата седмица.„В момента виждаме огромен сблъсък между популистки, десни, националистически, в някои случаи и консервативни перспективи за бъдещето на обединена Европа. Не вярвам, че това са преобладаващите перспективи за българите. Вярвам, че българите са много по-смели европейци, отколкото се отчита в общественото пространство. Обичам да казвам, че моето поколение е най-европейското поколение в историята на човечеството. Ние сме носители на европейската идея, защото в най-голяма степен сме успели да се възползваме от благата на ЕС. Казваме „Път на младите“ - хора под 35 години, най-вече по две причини – първо, защото вярваме, че трябва да участваме в дългосрочните процеси, които в момента предстоят на европейския континент. Втората причина е, че младостта сама по себе си е символ на промяната. Голяма част от хората в България искат да видят промяна, да видят край на прехода, ако щете“, заявява Чолаков. И допълва, че в политическото пространство напоследък има две перспективи – че всичко е хубаво или всичко е катастрофа: „Време е да прескочим тези поляризирани понятия и да намерим две неща - какво ни обединява като нация и какви са практичните решения на проблемите. Например казваме, че европейската прокуратура е възможност за промяна и това, което ще е европейската прокуратура, да има повече правомощия от тези, които са дадени в момента“.Младите ще разчитат на високите технологии и социалните мрежи, за да достигнат до хората, които не са твърд електорат на останалите партии.", "date": "2019.04.05", "title": "Най-младата листа за евроизборите ще се регистрира в ЦИК другата седмица"}
{"url": "https://www.novinite.bg/articles/173631/DBG-Prezidentat-da-garantira-provejdaneto-na-operaciya-Chisti-race-po-visokite-etaji-na-vlastta", "text": "ДБГ: Президентът да гарантира провеждането на операция „Чисти ръце“ по високите етажи на властта Президентът и КСНС могат да бъдат гарант за започването и провеждането на операция „Чисти ръце“ спрямо всички корумпирани лица във властта. Необходима е пълна и обективна проверка на имуществото на всички членове на политическите кабинети в МС, шефовете на комисии, агенциите и държавните дружества и народните представители. Това предлага Движение България на гражданите в отворено писмо до Президента на Република България Румен Радев по повод свиканото от него заседание на Консултативния съвет за национална сигурност в понеделник.От партията припомнят последните журналистически разследвания за корупция по висшите етажи на властта и задават въпроса „Кой ще понесе отговорност, ако соченият за незаконен небостъргач „Златен век“ се срути и причини жертви, както и кой ще разследва корумпираните при положение, че нито шефът на антикорупционната комисия, нито заместникът му, могат да обяснят произхода на своето имущество?“Движението счита, че институциите са снижени до пощенски кутии, на които работата им я вършат медиите. През това време министър-председателят еднолично казва кой остава, кой излиза в отпуск, кой си тръгва и кой ще строи. Всичко това по нищо не различава България от корумпираните режими от третия свят. Според ДБГ на заседанието Президентът трябва да постави въпроса за назначаването на председателя на Антикорупционната комисията на принципа контрол на власт върху власт, т.е. най-малко от 2 власти, а не както в момента – еднолично от управляващото мнозинство. Трябва, също така, комисарите и служителите да минат през реална проверка за почтеност и да се премахнат формалните изисквания спрямо сигналите за корупция. За да се затворят вратичките, през които се налива зависимост в органа за борба с корупцията, законът трябва да бъде преработен, смятат от партията.Заради недоверието към способността на българските институции да се справят с проблема сами, от ДБГ припомня и предложението си да се покани екип от прокурори и следователи от Германия, Испания и Холандия, които да направят независима имуществена проверка на обвързаните с властта лица. За да не стане и КСНС пощенска кутия или терен за пропагандни партийни ходове, от ДБГ смятат, че на Съвета трябва да присъстват и представители на гражданското общество, каквито са Антикорупционният фонд, медиите, разследващи корупционни практики, и организации, които защитават правата на гражданите. В навечерието на Евроизборите обществото трябва да види в лицето на Президента обединител на цялата нация в тежката битка срещу корупцията, която е обхванала и трите власти, добавят от ДБГ.", "date": "2019.04.05", "title": "ДБГ: Президентът да гарантира провеждането на операция „Чисти ръце“ по високите етажи на властта"}
{"url": "https://www.novinite.bg/articles/173633/Koaliciyata-GERB-DPS-i-OP-dejstva-i-v-CIK", "text": "Коалицията ГЕРБ, ДПС и ОП се пренесе и в ЦИК. Доказателство за това са решенията им за служебно назначаване на Районни избирателни комисии. В познатия им стил, без аргументи и силово, те отстраняват представителите на опозицията от ключови позиции.Резултатите от последните заседания са, че от  31 РИК – 29 са с председател от ГЕРБ. Само за сравнение си струва да припомним, че съотношението на представителите на ГЕРБ и БСП, вътре в самата ЦИК, е 7 към 6. Въпреки изискванията за запазване на съотношението между парламентарно представените партии и коалиции, и без да зачита многобройните проведени по закон консултации, ГЕРБ, с помощта на представителите на ДПС и ОП, си осигурява пълен контрол върху Районните избирателни комисии.   Причината за това може да е само една. Затиснати от \"Апартаментгейт\" и срива в общественото доверие, статуквото търси начин да оцелее чрез контрол и манипулации. Няма да позволим това да се случи и ще защитаваме правата и демокрацията, в това число пред съда.", "date": "2019.04.05", "title": "Коалицията ГЕРБ, ДПС и ОП действа и в ЦИК"}
{"url": "https://www.novinite.bg/articles/173617/Maya-Manolova-shte-uchastva-v-Godishnata-konferenciya-na-Evropejskata-mreja-naombudsmanite-v-Bryuksel", "text": "На 8 и 9 април 2019 г. омбудсманът Мая Манолова и заместник-омбудсманът  Диана Ковачева  ще участват в Годишната конференция на Европейската мрежа на омбудсманите в Брюксел.  Форумът в Европейския парламент (ЕП) е изключително значим предвид предстоящите евроизбори и цели да даде оценка до колко ефективни са демократичните инструменти, чрез които гражданите на Европа могат да участват във формирането на политиките и решенията, които пряко ги засягат. В рамките на конференцията Мая Манолова ще вземе участие в работна група „Демокрация с участието на всички заинтересовани: ролята на омбудсманите и на комисиите по петиции“. Припомняме, че благодарение на активността на българския омбудсман Мая Манолова, темата за нелоялните търговски практики и двойните стандарти при храните в ЕС, доби популярност у нас и получи изключителна обществена подкрепа,  наложи се като основен акцент в българското европедседателство, а чрез гражданската петиция на омбудсмана и редица български общественици - и в дневния ред на Комисията по петиции в ЕП. На 22 януари т.г. Мая Манолова лично защити петицията в ЕП. На 16 април 2019 г. предстои окончателно гласуване на забраната на двойните стандарти в Европарламента, като за целта Манолова апелира всички 17 български евродепутати да бъдат в залата и да дадат своя вот.", "date": "2019.04.05", "title": "Мая Манолова ще участва в Годишната конференция на  Европейската мрежа на омбудсманите в Брюксел"}
{"url": "https://www.novinite.bg/articles/173635/Emil-Radev-S-novi-pravomoshtiya-garantirame-po-silna-Evropejska-granichna-i-bregova-ohrana", "text": "Българският евродепутат от ГЕРБ/ЕНП Емил Радев приветства засилените мерки и новите правомощия на Европейската гранична и брегова охрана. „Агенцията, която бе официално открита на КПП „Капитан Андреево“ през 2016 г., играе важна роля за защитата на българските граници и за намалелия миграционен натиск. Радвам се, че след моите упорити усилия, тя ще продължи да оказва подкрепа за България”, коментира Радев по повод решенията, одобрени от Комисията по граждански свободи, правосъдие и вътрешен ред на ЕП, които гарантират сигурността на външните граници на ЕС и по-специално на страни като България. По силата на предприетите мерки до 2027 г. ще бъде създаден постоянен корпус от 10 000 гранични служители.Той ще включва постоянните служители на Агенцията, както и гранични служители и експерти по въпросите на връщането, командировани или изпратени от държавите-членки, които ще подпомагат над 100 000 национални гранични служители при изпълнението на техните задачи. Корпусът ще съдържа още екип за бързо реагиране, който да бъде разположен по границите на дадена държава-членка в рамките на два дни от подаването на иска й за помощ. Освен това, Агенцията ще разполага с бюджет за придобиването на собствено оборудване, като например плавателни съдове, самолети и автомобили. Европейската гранична и брегова охрана ще има правомощия да изпълнява задачите по граничен контрол и връщане, като например проверки на самоличността, разрешаване на влизане по външните граници и извършване на наблюдение на границите. Всичко това ще става единствено със съгласието на приемащата държава-членка. Освен организирането и финансирането на съвместни операции по връщане, каквито правомощия вече има, Европейската гранична и брегова охрана ще може да подпомага държавите-членки на всички етапи от процеса на връщане чрез идентифициране на гражданите на трети държави, които нямат право на пребиваване или набавяне на документи за пътуване. Взимането на решенията обаче ще остане прерогатив на националните органи.С новите правила се засилва сътрудничеството с трети държави. След подписването на споразумение за сътрудничество с дадена трета страна, Агенцията ще може да изпраща екипи за подпомагане на управление на миграцията и охрана на границите, както и да оказва техническа подкрепа. Дейностите на агенцията в трети страни ще бъдат подпомагани от местни офиси, които ще координират логистично оперативните дейности на място. Текстът предстои да бъде одобрен от Европейския парламент още този месец, а след това и от Съвета. Новият регламент ще влезе в сила 20 дни след публикуването му в Официалния вестник на ЕС. „Постоянният корпус на Европейската гранична и брегова охрана ще може да бъде разполаган от 2021 г. нататък, когато се очаква да заработи максимално оперативно. Предвижда се той да достигне пълния си капацитет от 10 000 гранични служители до 2027 г.”, уточни Емил Радев.", "date": "2019.04.05", "title": "Емил Радев: С нови правомощия гарантираме по-силна Европейска гранична и брегова охрана"}
{"url": "https://www.novinite.bg/articles/173636/Elena-Joncheva-kam-mladeji-ot-Ajtos-Vie-mojete-da-promenite-Balgariya", "text": "Говорителят на ПГ на \"БСП за България\" и водач на листата на левицата за европейските избори Елена Йончева се срещна с млади хора от гр. Айтос. Те поискаха да се срещнат с нея, за да научат повече за работата й като журналист, документалист и политик. Младите хора зададоха множество въпроси, свързани с работата на Елена Йончева в точките на военни конфликти в Алжир, Сирия, Афганистан, Чечня, Сомалия. Свободата на журналистиката и разкритията на народния представител във филма \"Граница\" също бяха част от темите на продължилата повече от два часа среща.    \"Разговорът с вас ми даде надежда, че не всичко е загубено.С такива будни млади хора България и Европа имат бъдеще. Промяната е във вашите ръце, вие можете да промените България и трябва да го знаете\", заяви Елена Йончева пред младежите.  Тя добави, че свободата и обективността на журналистиката са изключително важни и коментира, че тя неслучайно е четвъртата власт. \"Тя не се състои само в това- опозицията и управляващите да имат думата в медиите. Важна е свободата на изразяване на журналистите, както и възможността за независими журналистически разследвания\", категорична бе Йончева.   На въпрос- защо ЕС е важен за страната ни, Елена Йончева  коментира, че Eвропа е уникален континент. \"Тук имаме безплатно и гарантирано здравеопазване и образование, гарантирани основни граждански права и това не е даденост. Всичко е постигнато в резултат на десетилетни дискусии и битки между политически партии, профсъюзи и  организации\", добави тя. Йончева каза още, че тези постижения трябва да бъдат съхранени. \"За съжаление у нас нивото на здравеопазването и образованието е доста по-ниско отколкото в развитите европейски страни и това трябва да бъде променено\", каза още Елена Йончева.", "date": "2019.04.05", "title": "Елена Йончева към младежи от Айтос:  Вие можете да промените България"}
{"url": "https://www.novinite.bg/articles/173580/Katastrofa-zatvori-chast-ot-magistrala-Hemus", "text": "Временно е ограничено движението по магистрала ,,Хемус” в посока Търговище при пътен възел „Белокопитово\". Причината е катастрофа.Според първоначалната информация на ОДМВР - Шумен един човек е загинал при катастрофата. Ударили са се два камиона, които са пътували един след друг в посока Варна - София. Водачът на единия от камионите е починал. Единият тежкотоварен камион е превозвал тор, а другият - цимент.Движението в района е затворено. Обходният маршрут е от п.в. \"Шумен\" през път I-2 Варна-Русе до път I-4 Белокопитово - Търговище. ", "date": "2019.04.05", "title": "Катастрофа затвори част от магистрала „Хемус”"}
{"url": "https://www.novinite.bg/articles/173620/Rumen-Radev-Balgariya-ima-kapacitet-da-privleche-strategicheska-germanska-investiciya", "text": "Моделът на българо-германско икономическо сътрудничество е успешен и България има капацитет да привлече стратегическа инвестиция от Германия. Това заяви държавният глава Румен Радев пред журналисти, след като заедно с федералния президент на Германия Франк-Валтер Щайнмайер посети производствената база на дружеството Либхер-Хаусгерете Марица ЕООД в Радиново, основано през 1999 г. Двамата държавни глави разгледаха и учебния център на завода, където разговаряха със служители. Българският президент посочи, че за да успеем да привлечем такава стратегическа инвестиция у нас, България трябва да убеди германското държавно ръководство и общественост, че имаме потенциал и можем да се справим. „Точно по тази причина предложих на германския президент с представители на германските медии да дойдат тук, в „Либхер“, да видят, че моделът на българо-германско икономическо работи и дава резултати“, посочи президентът Радев.   Днес е вторият ден от официалното посещение на германския президент Франк-Валтер Щайнмайер в България. Той е у нас по покана на българския държавен глава Румен Радев.", "date": "2019.04.05", "title": "Румен Радев: България има капацитет да привлече стратегическа германска инвестиция"}
{"url": "https://www.novinite.bg/articles/173611/Gergana-Mikova-se-sreshtna-s-poslanika-na-Arabska-republika-Egipet-v-Balgariya", "text": "Областният управител Гергана Микова се срещна днес с посланика на Арабска република Египет в България Моайад Фаталах Елдали. Той посещава за първи път Стара Загора. Негово превъзходителство заяви, че бизнесмени от индустриалната зона, която обединява три големи египетски града - Исмаилия, Суец и Порт Саид, проявяват интерес към старозагорската индустриална зона „Загоре“. Според г-н Еллади това е добър повод за установяване на сътрудничество между градовете Исмаилия и Стара Загора. „Има много общо между Исмаилия и Стара Загора, както в икономически, така и в исторически план. Исмаилия също е бил разрушаван до основи, а след това възстановяван. В него днес е разположена администрацията на управлението на Суецкия канал. Градът е изключително озеленен, много красив, с много запазени къщи в европейски стил, в които са живеели строителите европейци“ каза посланик Едали. Г-жа Микова заяви, че подписването на договор за приятелство и сътрудничество може да е в основата на бъдещо успешно партньорство между български и египетски фирми. „Идеята за задълбочаване на връзките между нашите две страни е много добра и аз я подкрепям напълно. Смятам, че побратимяването между Стара Загора и Исмаилия може да засили контактите в сферата на икономиката, културата и туризма“, каза областният управител.", "date": "2019.04.05", "title": "Гергана Микова се срещна с посланика на Арабска република Египет в България"}
{"url": "https://www.novinite.bg/articles/173606/Gordan-Ramzi-s-peto-dete-ot-saprugata-mu-Tana", "text": "Гразкри, че името на новородения му син ще е Оскар Джеймс.52-годишният Гордън и жена му вече имат две големи дъщери – Меган на 21 години и Матилда на 19 години. Освен това те са родители на 17-годишните близнаци Джак и Холи.В закачлив пост в Twitter, звездата на Hells Kitchen написа вчера: \"След три награди БАФТА и една \"Еми\" най-накрая спечелихме Оскар. Моля приветствайте Оскар Джеймс Рамзи, който се появи днес в 12:58 на обяд!\"44-годишната Тана обяви, че чака бебе навръх Нова година, споделяйки очарователно видео в социалните медии, на което се виждаше наедрялото ѝ коремче.Може би помните, но Тана и Гордън преживяха голяма загуба през 2016-та, когато тя претърпя спонтанен аборт в петия месец на бременността си.Няколко месеца по-късно Рамзи сподели в интервю, че загубата всъщност е сплотила семейството им.Той каза: \"В такъв момент осъзнаваш колко си щастлив с това, което вече имаш. Тази трагедия направи семейната ни единица още по-силна.\"", "date": "2019.04.05", "title": "Гордън Рамзи с пето дете от съпругата му Тана"}
{"url": "https://www.novinite.bg/articles/173587/Dneven-horoskop-za-05-april", "text": "Бъдете широко скроени днес! Приемайте всякакви идеи и предложения, дори да не са по ваш вкус. По-късно това ще ви се отплати.Ще се справите чудесно със всичко, което вършите днес. Има много хора, които ви подкрепят, отнасяйте се добре с тях и не позволявайте да ги изгубите.Очаквайте голяма промяна в живота си днес и то положителна. Очакват ви още големи промени, трябва да се научите да приемате предизвикателствата. Вижте повече на: ", "date": "2019.04.05", "title": "Дневен хороскоп за 05 април"}
{"url": "https://www.novinite.bg/articles/173588/Osvobojdavat-bratyata-prebili-komandosa-vav-Vojvodinovo", "text": "Асен и Борис Пакетови - братята, които пребиха на 6 януари тази година военния Валентин Димов в село Войводиново, се очаква днес да бъдат освободени след постигнатото споразумение с Районна прокуратура.Инцидентът предизвика голямо обществено напрежение и намеса на политици. Почти веднага след това започна събаряне на къщи в незаконно построената ромска махала в селото, където живеят и обвиняемите, а всички обитатели се изнесоха.Споразумението беше постигнато, след като 17-годишният Борис Пакетов и 22-годишният Асен Пакетов признаха вината си за това, че в съучастие като извършители по хулигански подбуди са причинили на Валентин Димов средна телесна повреда, изразяваща се в счупване на дясната ябълчна кост, счупване дъгата на същата кост, счупване на челюст, което от своя страна е довело до трайно затрудняване на дъвченето и говоренето.Съдът даде едногодишна условна присъда с тригодишен изпитателен срок на непълнолетния Борис и тригодишна условна присъда с пет години изпитателен срок на по-големия Асен.Определението е окончателно и не подлежи на протест. След инцидента и двамата братя бяха задържани с най-тежката мярка за неотклонение, след подписване на споразумението, те излизат на свобода.", "date": "2019.04.05", "title": "Освобождават братята, пребили командоса във Войводиново"}
{"url": "https://www.novinite.bg/articles/173599/Otkriha-prostrelyan-v-glavata-maj-v-garaj-v-Plovdiv", "text": "Отриха прострелян в главата мъж в подземен гараж на ул. \"Братя Миладинови\" в Пловдив. Мястото на инцидента е оградено с полицейски линии и целият периметър е отцепен.На мястото на произшествието е директорът на пловдивската полиция Атанас Илков, както и екипи на Криминална полиция, патрули от 2-ро РПУ и Криминалистична лаборатория, съобщи trafficnews.bg.Към момента се провеждат процесуално-следствени действия.", "date": "2019.04.05", "title": "Откриха прострелян в главата мъж в гараж в Пловдив"}
{"url": "https://www.novinite.bg/articles/173591/Samnitelni-kompanii-izprashtat-falshivi-sms-i-s-cel-izmama", "text": "\r\nВ последните дни се наблюдава наличие на съмнителни sms-и в мрежата на A1. Съобщенията се изпращат до клиенти на А1 от компании с неясен произход, намиращи се извън България, и целят измама.\r\n\r\nСъобщенията съдържат линк, който при натискане активира изпращането на sms-и от получателя към международни номера, съобщават от телекомът.\r\nОт А1 призовава своите абонати да бъдат бдителни и да не отварят sms-и от международни номера със съмнителен произход и линковете в тях.\r\nТелекомът прави всичко възможно за спирането на тези т. нар. „фишинг” измами, като те вече са подадени за проверка към компетентните държавни органи, уверяват от А1.\r\n", "date": "2019.04.05", "title": "Съмнителни компании изпращат фалшиви sms-и с цел измама"}
{"url": "https://www.novinite.bg/articles/173607/Miro-Boksora-e-martvecat-otkrit-v-podzemen-garaj-v-Plovdiv", "text": "Пловдивчанинът Мирослав Симеонов, по известен като Миро Боксьора, е мъжът, намерен мъртъв в подземен гараж в квартал \"Мараша“ в Пловдив, съобщава TrafficNews.bg. 42-годишният Сименов е прострелян смъртоносно в главата, а до тялото му е намерен пистолет.По първоначални данни става дума за самоубийство. Негови познати споделят, че Мирослав е потънал в дългове. Той е изтеглил огромен брой бързи кредити от различни места, като най-вероятно именно финансовите проблеми са подтикнали мъжът да сложи край на живота си.Боксьора е завършил Спорното училище в Пловдив и последният му адрес е в кв. „Смирненски“. Известен е като хазартна натура, залагал предимно на карти. Има множество криминални прояви, най-вече името му се свързва с кражба на коли. Лежал е в затвори в Доминиканската република и Испания. Преди няколко месеца Миро е загубил баща си.Симеонов има и законно притежавано оръжие, но тепърва предстои да стане ясно дали намереният пистолет до тялото е неговият.Припомняме, че Боксьора е открит издъхнал, с куршум в главата, тази сутрин в подземен гараж под кооперация на ул. \"Братя Миладинови\" в Пловдив. Мястото на инцидента е оградено с полицейски линии и целият периметър е отцепен.На мястото на произшествието е директорът на пловдивската полиция Атанас Илков, както и екипи на Криминална полиция, патрули от 2-ро РПУ и Криминалистична лаборатория.\"Тази сутрин е получен сигнал за труп в подземен гараж. Веднага са изпратени полицейски екипи. Огледите продължават и към този момент. Не можем да дадем повече информация по случая до приключване на процесуално-следствените действия“, заяви шефът на ОД на МВР Атанас Илков.", "date": "2019.04.05", "title": "Миро Боксьора е мъртвецът, открит в подземен гараж в Пловдив"}
{"url": "https://www.novinite.bg/articles/173626/Pri-specakciya-sa-zadarjani-maj-i-jena-s-cenni-antiki-i-droga", "text": "Мъж и жена са установени за притежание на антики с предполагаема културно-историческа стойност и за държане на дрога, съобщиха от Областната дирекция на полицията в Хасково.Това е станало при проверка на полицаи от РУ-Харманли на лек автомобил в Симеоновград. Шофьор на колата е бил 36-годишен хасковлия. С него е пътувала и жена на 31 години от Димитровград. В автомобила са били открити 5-еднограмови полиетиленови топчета с лилаво кристалообразно вещество, което е реагирало на метаамфетамин, уточни БТА.Последвала е проверка във вила на мъжа край Хасково. В нея са били открити 12 метални монетовидни предмети с неправилни форми и размери, 4 овални предмета, метален предмет с назъбени триъгълни ръбчета с изображение на цвете.Подобни предмети са били намерени и в раницата на димитровградчанката - 3 метални чаши, огледало с рамка и дръжка, метална гривна, метална купичка с фигурки, метална фигурка на момиче върху листо, метална брошка - цвете и монета с образ на човек с венец на главата.Вещите са били предадени с протокол. Предстои експертно мнение да се даде, за да се установи отговорност за престъплението - затаяване на притежанието на вещи с културно-историческа стойност.", "date": "2019.04.05", "title": "При спецакция са задържани мъж и жена с ценни антики и дрога"}
{"url": "https://www.novinite.bg/articles/173615/BSP-vnese-podpisi-za-otstranyavaneto-na-shefa-na-KPKONPI", "text": "БСП внесе подписка за отстраняването на шефа на КПКОНПИ. След като стана ясно, че прокуратурата ще го проверява, Пламен Георгиев излезе в отпуск. От БСП обаче смятат, че това не е достатъчно. Затова и внесоха подписи в деловодството на парламента за освобождаване от длъжност на шефа на КПКОНПИ. „Първо не знаем какво са внесли БСП, второ не знаем дали има законово основание за искането на тази оставка.  Не може БСП, която има депутати с повдигнати обвинения, те да дават морална оценка. Нека институции да си свършат работата. Всеки е невинен до доказване на противното”, коментира зам.-председателят на ГЕРБ Цветан Цветанов. „Много лесно се издават присъди в България. Считам, че все още правилото за невинност до доказване на виновност съществува в българското право. Иначе трябва да кажем и, че Елена Йончева трябва да се оттегли, защото е обвинена в пране на пари”ы коментира Веселин Марешки, лидер на ВОЛЯ.", "date": "2019.04.05", "title": "БСП внесе подписи за отстраняването на шефа на КПКОНПИ"}
{"url": "https://www.novinite.bg/articles/173640/Razkriha-nelegalna-avtomorga-kraj-Samokov", "text": "НАП, РИОСВ и \"Икономическа полиция\" разкриха нелегална автоморга край Самоков, съобщават от МВР. Това се случи по време на масови проверки в обекти, търгуващи с бракувани МПС и части втора употреба, намиращи се на територията на районните управления в Самоков, Елин Пелин и БотевградИнспекции са извършени в общо 8 обекта, занимаващи се с изкупуване на излезли от употреба моторни превозни средства и части втора употреба. В частен имот в Самоков проверяващите попаднали на нерегламентирана автоморга с 21 разкомплектовани бракувани автомобила. Установено е, че имотът е със статут за жилищни нужди и няма необходимите документи за подобна дейност съгласно Закона за управление на отпадъците.От служители на РИОСВ е изготвен констативен протокол с дадени предписания за изпълнение. Предстои съставянето на акт. В останалите проверени обекти контролните органи са констатирали различни административни нарушения.Служителите на екоинспекцията са установили редица нарушения. Сред липса на площадка за отпадъци, установени автомобили извън площадката, липса на документи за произход,  липса на класифициране на работни места за съхранение на генерираните отпадъци и др. Дадени са предписания с едномесечен срок за отстраняване на нередностите.Данъчните инспектори установили липса на дневни финансови отчети, използване на фискално устройство, регистрирано на друг търговски обект; неиздаване на касов бон, разлика в касовата наличност и други нарушения на Наредба № 18 на Министерство на финансите, за които са издадени констативни протоколи и предстои съставянето на актове.", "date": "2019.04.05", "title": "Разкриха нелегална автоморга край Самоков"}
{"url": "https://www.novinite.bg/articles/173622/Greshki-koito-dopuskame-s-parjenite-hrani", "text": "Пържените храни са най-любимите и на малки, и на големи, въпреки общоприетото мнение, че са вредни. Да направиш обаче перфектните понички или пържени картофи се изисква опит и внимателно отношение към целия процес. Топ шефове от цял свят, споделят кой грешни не трябва да допускаме, когато се налага да пържим, съобщават от foodpanda.  Пържене при твърде висока температура За перфектно хрупкави късчета пържено пиле, се уверете, че мазнината ви е достатъчно загрята. Нормалната температура трябва да бъде около 140-160 градуса. Всичко над това ще направи храната ви изгоряла отвън и сурова от вътре.   Пържене при твърде ниска температура Инвестирайте в термометър, когато ще пържите вкъщи, за да сте сигурни, че температурата ви е винаги правилна.  Използване на грешна мазнина Избягвайте олио от авокадо и зехтин, защото те имат ниска точка на термична обработка  Прекалено много пържене наведнъж Подобно на лентата от бекон, или почти всичко друго, не искате да натрапвате в тигана. Всичко се нуждае от пространство, за да се движи и да се готви правилно. Може да се изкушите да хвърлите много неща наведнъж, но вместо това направете няколко малки партиди, така че всичко да се готви равномерно.  Пържени парчета, които са твърде големи Французите са богове на идеалните размери за продукти, които ще се пържат. Нарязването на храната на половина може да намали скоростта на готвене с четири пъти и да стане по-вкусно.  Използване на мазнината по няколко пъти. Не планирайте да използвате повторно мазнината. Използването на остатъчна мазнина не само прави по- силна храната, но и разваля вкуса.", "date": "2019.04.05", "title": "Грешки, които допускаме с пържените храни"}
{"url": "https://www.novinite.bg/articles/173594/Bryuksel-shte-predloji-12-mesechno-otlagane-na-Brekzit", "text": "Председателят на Европейския съвет Доналд Туск предлага на Обединеното кралство 12-месечно „гъвкаво“ отлагане на Брекзит, според високопоставен източник в ЕС. Днес във Великобритания продължават преговорите между Консервативната и Лейбъристката партия за намиране на изход от кризата около Брекзит.Туск е заявил, че е намерил отговор преди срещата на високо равнище на 12 април. По-рано Брюксел обяви, че Великобритания трябва до 12 април да каже дали ще участва в изборите за Европейски парламент, в противен случай по-дългото отлагане на Брекзит може да се окаже невъзможно.Според високопоставен източник от Брюксел Туск смята, че предложеното от него 12-месечно отлагане елиминира възможността Великобритания постоянно да иска отлагане на напускането си.Междувременно в Лондон продължават партийните преговори за постигане на приемливо споразумение за Брекзит. Главният юридически съветник на правителството Джефри Кокс предупреди партиите, че ако не успеят да се договорят, отлагането трябва да е за по-дълго време.Твърди се, че консерваторите и лейбъристите гледат напълно сериозно на намирането на компромис и Брекзит фигурира в манифестите и на двете партии, но вековните политически различия са пречка за постигане на съгласие.", "date": "2019.04.05", "title": "Брюксел ще предложи 12 месечно отлагане на Брекзит"}
{"url": "https://www.novinite.bg/articles/173595/Germaniya-stoi-tvardo-zad-Severen-potok-2", "text": "Германия няма да променя позицията си относно изграждането на проекта „Северен поток – 2“. Това заяви германският външен министър Хайко Маас, цитиран от Известия.Министърът заяви, че Германия няма да увеличи разходите за отбрана в рамките на НАТО. Той допълни, че страната ще изпълни ангажимента от разходи за отбрана от 8% от БВП, но няма да надхвърли това число.„Ние няма да променим нашите аргументи по отношение на разпределението на тежестта, нито по отношение на „Северен поток – 2“. Няма да надхвърляме рамките за отбрана, определени от НАТО“, заяви Маас.По-рано американският вицепрезидент Майк Пенс призова Германия да повиши разходите си за отбрана. Той определи и проекта „Северен поток – 2“ като опасен за всички европейски държави.Американският посланик в Берлин Ричард Гренел вече отправи заплахи към компаниите, участващи в изграждането на газопровода. Това предизвика недоволството на германските представители.Германия твърди, че проектът е с изцяло икономическа цел.", "date": "2019.04.05", "title": "Германия стои твърдо зад \"Северен поток - 2\""}
{"url": "https://www.novinite.bg/articles/173634/Eva-MajdelEvropa-gubi-potencial-zaradi-lipsa-na-pravilnite-rabotni-umeniya", "text": "„Европа губи потенциал заради липса на правилните работни умения. Ако допреди време кариерното развитие беше линейно - учим, дипломираме се започваме работа и се пенсионираме - днес това не е така. Скоростното развитие на технологиите и икономиката означава постоянно адаптиране на уменията на служителите.“, заяви българският евродепутат Ева Майдел (ГЕРБ/ЕНП) по време на конференция на високо ниво, организирана съвместно с ЛинкедИн. Събитието се проведе на 2 април 2019 г. в Брюксел. В дебата участваха Джон Херлихай, вицепрезидент на ЛинкедИн и както и представители на бизнеса, граждански организации,  икономисти, професори и други.  По време на събитието американската компания Линкдин представи резултати от своята дигитална карта на света, представяща динамиката на работните пазари и връзката между работници, компании, институции. Участниците в дискусията се обединиха около идеята, че образованието не е само най-добрата социална политика, но и най-добрата политика за конкурентоспособност имаща пряко отношение върху предприемчивостта и жизнения стандарт на гражданите. „Имаме нужда от лидери в каузата образование. Политическата подкрепа на местно, национално и европейско ниво ще даде допълнителен стимул на училищата и университетите да внедрят иновативни практики, отговарящи на нуждите на новият тип икономика Ключът към конкурентоспособна Европа е умението за учене през целия живот.“ добави още Ева Майдел, съосновател на националното сдружение без еквивалент в ЕС \"Образование България 2030\", което има за цел да идентифицира предизвикателствата пред образователния сектор и да даде препоръки за преодоляването им.", "date": "2019.04.05", "title": "Ева Майдел: Европа губи потенциал заради липса на правилните работни умения"}
{"url": "https://www.novinite.bg/articles/173596/Aleksandar-Vuchich-Fashizmat-nyama-badeshte-v-Sarbiya", "text": "Заседание на съвета за равноправие между половете в Скупщината на Белград бе прекъснато вчера след като лидери на Съюза за Сърбия се опитаха насилствено да влязат в сградата, съобщава в. \"Вечерне новости\".Жените, които работят в градската управа, с жива стена попречиха на лидери на опозиционния Съюз за Сърбия насилствено да нахлуят в сградата, в която се намира кметът на сръбската столица, пишат изданията. На две жени им прилоша по време на опитите на представители на Съюза за Сърбия да влязат в сградата на кметството и те бяха откарани в болница, съобщава в. \"Политика\".Една от жените е на 69 години и е с хипертонична криза, а другата - на 61 години, е била откарана в болница заради болки в гърдите. Президентът на Сърбия Александър Вучич изтъкна днес по повод нахлуването на лидера на \"Двери\" Бошко Обрадович и негови привърженици в Скупщината на град Белград, че \"фашизмът няма бъдеще в Сърбия\".Вучич каза, че лидерите на опозицията, колкото е по-малка популярността им и колкото по-малко хора са готови да ги следват, стават все по-истерични и пристъпват към все по-насилствени методи, пише \"Вечерне новости\". В извънредно обръщение към журналисти Вучич каза, че държавата има механизми да предотврати това в бъдеще.По повод изявленията на лидери на опозицията, че в събота, 6 април, ще протестират пред телевизия Пинк, Вучич каза, че няма да им бъде позволено да нахлуят в тази телевизия и насилието няма да бъде допуснато.Вестник \"Политика\" съобщава, че сръбският вицепремиер и председател на координационния орган за полово равноправие Зорана Михайлович е подкрепила реакцията на жените, работещи в кметството. Нела Кобурович от председателството на Сръбската прогресивна партия заяви по повод опита за насилствено нахлуване на Бошко Обрадович и градските съветници от Съюза за Сърбия в Скупщината на града, че \"жените в Сърбия решително са казали стоп на насилието и фашизма\".", "date": "2019.04.05", "title": "Александър Вучич: Фашизмът няма бъдеще в Сърбия"}
{"url": "https://www.novinite.bg/articles/173605/Sushi-iska-ot-Pulev-600-000-dolara", "text": "Скандалната Джени Суши и адвокатката й Глория Олред са поискали 600 000 долара от боксьора ни Кубрат Пулев, за да не се стига до съд, твърди \"Уикенд\".Затова, че награби и целуна „Кралицата на голото суши” пред камерата след мача си в Лас Вегас, Кобрата ще трябва да й плати обезщетение в размер на 300 000 долара. С още толкова го изнудват да се бръкне, за да бъде оттеглена жалбата на Суши пред боксовата комисия на щата Калифорния, която вече отне лиценза на Пулев да се боксира на територията на Щатите.Запознати с федералните закони разясниха, че целувката на Кобрата се води като „сексуално насилие на работното място”, тъй като Джени Суши е била акредитирана да отразява мача на Пулев с румънеца Богдан Дину като репортер на изданието „Вегас спортс дейли”. По закон обезщетенията за това варират между 50 и 300 хиляди долара в зависимост от броя на работещите в компанията. Тъй като в организирането на боксовата гала вечер са участвали над 500 служители, адвокатката Олред изискала максималното обезщетение като „компенсация за емоционално страдание, душевна болка и увреждане на репутацията, причинени от тормоза”.На Кубрат Пулев се предлага да ги наброи доброволно, иначе ще се стигне до съд. Ако бъде осъден, в което юристката е спец, Кобрата ще трябва да плати и още поне 100 000 долара за разноски по делотоДруги 300 000 долара Джени Суши и адвокатката й искат от Кубрат Пулев, за да оттеглят жалбата си пред щатската боксова комисия на Калифорния. Тази комисия вече отне лиценза на Кобрата да се боксира в САЩ – страната, където той и мениджъра му Ивайло Гоцев се надяваха да изкарат големи пари. Делото там ще се гледа на 14 май, и по всичко личи, че Кубрат ще бъде наказан да не се боксира в Америка. Ако не завинаги, то поне в следващите няколко години.„Кобрата е притиснат до стената, и най-вероятно ще се види принуден да приеме. По-добре за него е да плати 600 000 долара и случаят да бъде забравен. В противен случай рискува много повече”, коментират запознати. Сумата е равностойна на два или три хонорара на Кобрата от боксови мачове. От двубоя с Дино например той получи 250 000 долара.", "date": "2019.04.05", "title": "Суши иска от Пулев 600 000 долара"}
{"url": "https://www.novinite.bg/articles/173597/Makedoniya-za-parvi-pat-na-oficialna-sreshta-na-NATO", "text": "Единадесет държави-членки на НАТО са ратифицирали Протокола за членство в Северна Македония в Алианса. Вчера, в един ден, парламентите на Полша и Словакия ратифицираха документа, с който страната официално ще стане 30-тия пълноправен член на Алианса, съобщи МИА. За първи път на двудневната среща на външните министри на НАТО официално е поканена Северна Македония като бъдещ 30-ти член, представляван от външния министър Никола Димитров. Македонският външен министър Никола Димитрое и държавният секретар на САЩ Майк Помпео Генералният секретар на НАТО Йенс Столтенберг, в обръщението си към Конгреса на САЩ по случай 70-годишнината от създаването на Алианса, подчерта, че Северна Македония, с подкрепата на Съединените щати и други съюзници, скоро ще стане 30-ия член на Организацията на Северноатлантическия военен съюз. „Република Северна Македония тази година подписа Протокола за присъединяване и с вашата подкрепа скоро ще стане 30-членна държава. Вратата на НАТО остава отворена. Онова, което започна през 1949 г. с 12 членки, се оказа мощна сила за мир – съюз, в който другите се стремят да се присъединят. Това показва историческия успех на НАТО“, каза Столтенберг. Той подчерта обаче, че успехът на миналото не е гаранция за успех в бъдеще, а пред НАТО има много предизвикателства. „Трябва да бъдем честни, от двете страни на Атлантика се поставят въпроси за силата на нашето партньорство. Има различия, ние сме съюз на много различни нации, с различна география, история и политически партии – републиканци и демократи, консерватори и лейбъристи, независими, зелени и много други. Това е демокрация. Отворената дискусия и различните възгледи не са признак на слабост, а напротив – знак за сила. Затова не бива да се изненадваме, когато виждаме различия между нашите страни. Има разногласия по въпроси като търговията, енергетиката, изменението на климата и иранското ядрено споразумение. Това са сериозни проблеми и сериозни разногласия“, каза Столтенберг. Но, както допълни той, силата на НАТО е, че въпреки различията, съюзниците винаги са се обединявали около основната задача – да се защитават помежду си, да се защитават един друг и да защитават своите граждани. “В миналото ние преодолявахме разногласията си, трябва да ги преодоляваме сега, защото нашият Алианс ще бъде още по-необходим в предстоящото време”, заяви Столтенберг в обръщението си към Конгреса.  Както заяви в сряда посланикът на Словения в страната Милан Язбец, досега нито една страна не е имала толкова много ратификации на Протокола за присъединяване към Алианса само за месец и половина, какъвто е случаят с македонската страна. За него това е най-добрият момент за присъединяване към Северна Македония към НАТО, защото това е символична година, в която се отбелязва 70-годишнината на Северноатлантическия съюз. Първата държава, ратифицирала протокола, беше Гърция, следвана от Словения, Албания, България, Хърватия, Черна гора, Румъния, Литва, Дания и вчера Полша и Словакия. На 6 февруари страните-членки на НАТО подписаха Протокола за присъединяване на Северна Македония към Алианса. След ратифицирането на Протокола в парламентите на всичките 29 членове на Алианса, Северна Македония официално ще стане пълноправен член. Държавният секретар на САЩ Майк Помпео на галавечерята във Вашингтон по повод 70-годишнината от създаването на Алианса заяви, че Държавният департамент официално е представил в Сената на САЩ всички необходими документи за ратифициране на Протокола за членство в Република Северна Македония в НАТО. Тази година се подготвяме да приемем 30-тата страна, Северна Македония, и със задоволство мога да кажа, че миналата седмица официално подадохме документите за ратификация на протокола в нашия Сенат. Заедно членовете на Алианса подобряват взаимната защита. Засилихме присъствието си в регионите на Балтийско и Черно море. Разширяваме подготовката на нашите сили и подобряваме устойчивостта си към хибридни и киберзаплахи“, подчерта Помпео пред ръководителите на дипломатическите мисии на съюзниците на Алианса, събрани във Вашингтон, за да отбележат седем десетилетия на НАТО. ", "date": "2019.04.05", "title": "Македония за първи път на официална среща на НАТО"}
{"url": "https://www.novinite.bg/articles/173613/Mej-poiska-ot-ES-otlagane-na-Brekzit-do-30-yuni", "text": "\r\nБританският премиер Тереза Май поиска от Европейския съюз да отложи напускането на Великобритания от блока до 30 юни, като удължаването ще приключи по-рано, ако парламентът одобри споразумението за Брекзит.\r\n\r\n\r\n\r\n\r\n\r\n\r\n", "date": "2019.04.05", "title": "Мей поиска от ЕС отлагане на Брекзит до 30 юни"}
{"url": "https://www.novinite.bg/articles/173618/Valeri-Simeonov-prizova-premiera-Borisov-da-poiska-ostavkata-na-Angelkova", "text": "Лидерът на Националния фронт за спасение на България Валери Симеонов призова премиерът Бойко Борисов да поиска оставката на министъра на туризма Николина Ангелкова, за да докаже, че в ГЕРБ няма любимци. Коментарът Симеонов направи по повод изнесените от самия него вчера твърдения, че и Ангелкова е закупила апартамент на по-ниски цени, които тя след това категорично отхвърли. По-рано днес новоизбраният министър на правосъдието Данаил Кирилов пък коментира готвените промени в закона за противодействие на корупцията, според които ще бъде приета \"принципна забрана за допускане на корупционно поведение при общинските съветници\". След като вчера Валери Симеонов подхвърли на журналисти адрес на имот, закупен по думите му на ниски цени от сега действащ министър, а по-късно стана ясно че министърът е Николина Ангелкова, днес в кулоарите на парламента той коментира отговора на Агелкова, че няма от какво да се притеснява така: „Тези факти, според мен, са доста обезпокояващи, меко казано. Защото си заминаха хора, които бяха купили на груб строеж за по 700 и 800 евро на квадратен метър. В случая става дума за покупка за 220 евро на квадратен метър в годината на най-високи цени на недвижими имоти - 2008. Това е преди кризата. Смятам, че министър-председателят трябва да вземе своето решение дали да поиска оставка или пък да я причисли към групата на любимките си. Може пък да се прилага един и същ морален стандарт към всички. Защото тогава ще спечелим доверието на обществото. И най-вероятно тогава ще бъдат лишени от основания упреците, че в ГЕРБ се извършва вътрешен отстрел на неудобните.“ „Това, което като работна група решихме и се съгласиха, включително представителите на местната власт, е общинските съветници да бъдат в категорията на чл. 6 от Антикорупционния закон, т.е. да подават подробна имуществена декларация. По отношение на основанията за несъвместимост приехме, че с оглед трудностите да се приложи текстът, така както беше вписан, действащ до настоящия момент, той трябва да бъде преработен, така че да имаме принципна забрана за допускане на корупционно поведение, т.е. да се фокусираме към корупционния риск, а всички основания, всички факти, да бъдат обект на деклариране. Ще дам пример с критичния казус, когато общински съветник лекар е наемател на кабинет в общинско лечебно заведение. Т.е. това няма да бъде предпоставка за несъвместимост, няма да загуби качеството си общински съветник, но ще бъде обявено обстоятелство в декларацията, за да може всички граждани, включително и антикорупционният орган, да знаят това обстоятелство, да го имат предвид, и евентуално, ако то послужи като основание, предпоставка, причина за нарушение на закона или конфликт на интереси, тогава съответно да се проведе процедура.“ Припомняме, че през декември именно Данаил Кирилов, заедно с депутатите от ДПС предложи общинските съветници да бъдат извадени от контрола на антикоруционния зкаон, тъй като били много и няма ресурс да бъдат контролирани. Според сега готвените от Кирилов и работна група промени пък преценката дали има основания за корупционно поведение  ще решава комисията за противодействие на корупцията.", "date": "2019.04.05", "title": "Валери Симеонов призова премиера Борисов да поиска оставката на Ангелкова"}
{"url": "https://www.novinite.bg/articles/173623/Evropejskiyat-parlament-sazdava-uebsajt-za-rezultatite-ot-izborite", "text": "Този нов, динамичен уебсайт съдържа всички резултати от минали европейски избори и е вече достъпен на всички официални езици на ЕС. Уебсайтът ще бъде актуализиран в реално време във вечерта на изборите на 26 май с общите резултати от Европейските избори, включително национални разбивки, като подробностите ще се изпращат от националните органи. Предишни европейски избори Уебсайтът съдържа състава на всички предишни Европейски парламенти преди 1984 г., с разбивки от националните партии и политическите групи от 1979 г. и всички резултати на национални ниво от 2009 г. насам. Сайтът също предлага информация относно тенденции в европейските избори, като например балансираното представителство на половете. Динамичен и интерактивен уебсайт Инструментът за сравняване може да сравнява данни между различни избори Потребителите могат да разгледат възможни политически коалиции с калкулатора на мнозинството след като станат известни първите официални прогнозни резултати на 26 май Изпълнимият модул може да промени сайта спрямо вашите нужди. Той публикува исторически резултати от европейските избори на сайта и предоставя резултати на живо Свалете таблици с данни в различни формати (json, xml ,csv, jpg и png) Ако желаете да включите необработените данни от изборната нощ, запишете се, за да получавате подробности за вграждането на данните и последни новини: election-results-data@europarl.europa.eu. На 25 април, 7 май и 14 май ще се проведат тестове, за да се гарантира, че предаването, получаването и останалите услуги функционират правилно. За да се включите в тестовете, изпратете мейл на election-results-data@europarl.europa.eu. Медийният пакет за изборите предоставя повече информация относно изборите, като факти и числа относно изборния процес, водещите кандидати и избрани моменти на ЕС. Той също предалага редовно актуализирана информация относно проучвания Евробарометър и полезна информация за журналисти, които искат да покриват дейностите на Парламента.", "date": "2019.04.05", "title": "Европейският парламент създава уебсайт за резултатите от изборите"}
{"url": "https://www.novinite.bg/articles/173589/Ochakvat-se-problemi-s-transporta-i-lekarstvata-zaradi-Brexit", "text": "Европейската комисия предупреди за сериозни трудности и очаквани прекъсвания в транспортните връзки между континента и Великобритания, както и за временен недостиг на лекарства и медицински изделия, произвеждани на Острова, заради Brexit.Според Брюксел седмица преди излизането на Великобритания от ЕС всички граждани и фирми трябва да вземат насериозно прогнозите и да планират дейността си.Обединеното кралство ще напусне ЕС в 24 ч. българско време идния петък, ако дотогава британският парламент не приеме споразумението за условията за напускане с ЕС или Тереза Мей не успее да убеди европейските лидери в сряда за нова отсрочка.Еврокомисарят за транспорта Виолета Булц съобщи, че ЕС ще удължи с 6 до 12 месеца сертификатите за сигурност на британските превозвачи по въздух, суша и море, но само, ако Лондон направи това за европейските. Транспортът ще осигурява само минимални услуги, като не всички полети, влакове и фериботи по разписание ще се движат. До 5 месеца ще бъдат преустановени и карго каботажните превози.Комисията е поела от името на ЕС 7 транспортни ангажимента за различните видове транспорт, за да не прекъснат връзките, но Булц заяви, че те “няма и не могат да компенсират ефекта от излизане без споразумение”.“Мерките са ограничени до няколко области, в които е необходимо да се защитят жизнени интереси и имат временен характер”, подчерта комисарят.Компании, регистрирани в Кралството като Ryanair и Iberia трябва да защитят европейските стандарти, за да могат да продължат да осъществяват вътрешноевропейски полети след Brexit например. Булц увери, че се работи с авиопревозвачите, за да успеят да приключат процедурите до 12 април.Предвижда се, че особено в първите седмици ще има големи закъснения и много анулирани полети, влакове и кораби, както и дълги опашки по границите за проверки на документите.Вицепрезидентът на Комисията Юрки Катайнен също алармира за възможни трудности при вноса на лекарства, храни и животни, тъй като след напускането вносът от Обединеното кралство ще се третира като външен за ЕС и ще бъде подложен на по-строг контрол и изискване да отговаря на европейските стандарти.Катайнен заяви, че излизане без споразумение ще е “много разрушителен” въпреки подготовката. Той ще засегне вносът на лекарства и медицински изделия от Великобритания, както и на храни, растения и животни.Тъй като Обединеното кралство повече няма да е задължено да спазва европейските стандарти за безопасност, а произвежданите във Великобритания повече няма да се следят за съответствие с европейските норми. Все пак Комисията се надява, че пациентите ще могат да си получават навреме лекарствата и е готова да консултира лекарите как да се справят с евентуални прекъсвания и забавяния на доставките. За медицинските изделия - 80% от регистрираните във Великобритания за ползване в Европа вече са прехвърлени към ЕС. За да предотврати дефицити Брюксел ще разреши на страните да внасят и несертифицирани за ЕС изделия, докато пазарът се стабилизира.Държавите, които ще бъдат най-силно засегнати от Brexit - Ирландия, Франция, Белгия, Холандия и Дания са наели допълнително 2000 митничари, които да работят на граничните пунктове, след като бъде преустановено свободното движение на хора и стоки. Те ще бъдат ангажирани със санитарните и митнически проверки на британски внос и на пристигащите от Острова на Континента.", "date": "2019.04.05", "title": "Очакват се проблеми с транспорта и лекарствата заради Brexit"}
{"url": "https://www.novinite.bg/articles/173612/GERB-se-registriraha-parvi-za-evroizborite", "text": "\r\nПо традиция ГЕРБ внесоха първи документите си в ЦИК за регистрация на изборите за Европейски парламент. Според заместник-председателя на партията Цветан Цветанов събраните само за ден и половина подписи са над 47 000. Цветанов е убеден, че въпреки скандалите в последните седмици ГЕРБ ще има най-много евродепутати.\r\n\r\n\r\n\r\n\r\n\r\n\r\n\r\n\r\n\r\n\r\n\r\n", "date": "2019.04.05", "title": "ГЕРБ се регистрираха първи за евроизборите"}
{"url": "https://www.novinite.bg/articles/173648/Britanski-ministar-Nito-Velikobritaniya-nito-ES-iskat-dalgo-otlagane-na-Brekzit", "text": "Нито Великобритания, нито страните от Европейския съюз искат дълго отлагане на Брекзит, заяви британският външен министър Джереми Хънт и подчерта, че правителството му не е оставило \"камък необърнат\" в стремежа за намиране на изход от задънената улица, предаде Ройтерс.\"Не смятам, че страните членки на ЕС искат дълго отлагане. Ние със сигурност не желаем дълго отлагане\", каза Хънт в изказване на събитие, посветено на медийната свобода, в кулоарите на среща с колегите си от Г-7 във Франция.Хънт каза също, че никоя от двете страни не иска Брекзит без сделка. Вариантът \"без сделка\" е лошкакто за Обединеното кралство, така и за ЕС. Никоя от нашите икономики не бележи достатъчно бърз растеж, за да гарантира, че сценарият \"без сделка\" няма да ни тласне към рецесия, така че това е лош изход за всички, отбелязва той.", "date": "2019.04.05", "title": "Британски министър: Нито Великобритания, нито ЕС искат дълго отлагане на Брекзит"}
{"url": "https://www.novinite.bg/articles/173639/Strelba-v-Ajndhoven-maj-e-ubit-v-kolata-si", "text": "Стрелба в холандския град Айндховен. Убит е 54-годишен мъж, съобщава БГНЕС.Местни медии информират, че жертвата е била простреляна, докато е седяла в колата си. Според свидетел убиецът е произвел поне два изстрела. Стрелецът все още не е задържан. Районът на местопрестъплението е отцепен.Новината идва само няколко седмици след като турски гражданин стреля в трамвай в друг холандски град - Утрехт, убивайки трима души. ", "date": "2019.04.05", "title": "Стрелба в Айндховен, мъж е убит в колата си"}
{"url": "https://www.novinite.bg/articles/173644/Parvi-sluchaj-na-morbili-v-oblast-Veliko-Tarnovo", "text": ", съобщават от БТА, позовавайки се на Регионалната здравна инспекция.Инфектираният е . Той е настанен за лечение на 1 април в Инфекциозното отделение на МОБАЛ „Д-р Стефан Черкезов”, а лабораторни изследвания са потвърдили диагнозата. тъй като е пътувал на много места през последната година.Според здравните инспектори, ситуацията не е тревожна, но е необходимо да бъде завишено вниманието. Затова от РЗИ са изготвили предписания за общопрактикуващите лекари и специалистите от района, ако имат пациенти със симптоми на морбили.От началото на годината заболелите от морбили надминаха 50. Пикът на инфекцията беше през февруари месец.", "date": "2019.04.05", "title": "Първи случай на морбили в област Велико Търново"}
{"url": "https://www.novinite.bg/articles/173608/Biletite-za-Otmastitelite-Krayat-sa-veche-v-prodajba", "text": "От днес, 5 април, най-големите почитатели на филмите за супергерои, белязани завинаги с уникалния почерк на Марвел, ще могат да запазят местата си пред големите екрани за един от най-дългоочакваните филми за 2019 година. Билетите са вече в продажба, а първите предпремиерни прожекции на  ще се състоят на 25 април в избрани кина. Най-запалените фенове ще имат удоволствието да участват и в добре познатия филмов маратон, за да си припомнят злощастните събития от и да се вдъхновят за финала на една от най-зрелищните поредици в киноиндустрията. Повече информация и български постер на филма може да откриете като прикачени файлове.взривява кината на 26 април на 3D, IMAX 3D и 4DX.", "date": "2019.04.05", "title": "Билетите за \"Отмъстителите: Краят\" са вече в продажба!"}
{"url": "https://www.novinite.bg/articles/173583/Kursantka-ot-Nacionalniya-voenen-universitet-se-e-prostrelyala", "text": "Курсантка от Националния военен университет е пострадала при инцидент, съобщиха от Министерството на отбраната. Състоянието й вече е стабилно.Младата жена е приета в болницата във Велико Търново и вчера е имало моменти, в които животът й е бил застрашен. Ранена е в областта на гърдите, но не са засегнати нито сърцето, нито важни артерии, каза бриг. ген. Пламен Богданов, началник, Национален военен университет \"Васил Левски\", пред bTV. Той поясни, че на мястото на инцидента е имало и други хора, но не коментира дали има и друга версия, освен самопрострелване.Инцидентът е станал в четвъртък около 19:30 ч. Пострадалата е младши сержант от Националния военен университет \"Васил Левски\" във Велико Търново. При почистване на зачисленото й оръжие автомат \"Калашников\" курсантката се прострелва в областта на гърдите.Пострадалото момиче е на 20 години и се обучава във факултет \"Общовойскови\" на НВУ \"Васил Левски\" от август 2017 г. По случая се води следствие от Военноокръжна прокуратура и Военна полиция.", "date": "2019.04.05", "title": "Курсантка от Националния военен университет се е простреляла"}
{"url": "https://www.novinite.bg/articles/173577/Dnes-nad-stranata-shte-bade-predimno-slanchevo", "text": "Днес над страната ще бъде предимно слънчево. След обяд от югозапад облачността ще започне да се увеличава, но ще се задържи без валежи. Ще духа слаб до умерен вятър от изток-югоизток. Дневните температури ще се повишат и максималните ще са между 18° и 23°. Над планините ще бъде предимно слънчево. Около обяд от югозапад ще започне увеличение на облачността, което до вечерта ще обхване Рило-Родопския масив, но валежи са малко вероятни. Ще духа слаб до умерен южен вятър. Температурите ще се повишат и максималната на височина 1200 метра ще е около 11°, на 2000 метра – около 4°.На Черноморието ще бъде предимно слънчево, с повече ниска облачност в сутрешните и вечерните часове. Ще духа слаб до умерен югоизточен вятър. Максималните температури ще са между 10° и 13°. Температурата на морската вода е 9-11°. Вълнението на морето ще е 2-3 бала.", "date": "2019.04.05", "title": "Днес над страната ще бъде предимно слънчево"}
{"url": "https://www.novinite.bg/articles/173647/Startirat-obshtestveni-diskusii-po-strategiyata-za-razvitie-na-kulturata", "text": "Министерството на културата планира поредица от обществени дискусии по сектори, които целят окончателно прецизиране на изготвената Стратегия за развитие на българската култура. Първата дискусия ще бъде проведена на 17 април в зала 3 на НДК. Това стана ясно в отговор на въпрос от народния представител от Парламентарната група на ГЕРБ д-р Емилия Милкова към министъра на културата Боил Банов.Варненският депутат отправи парламентарно питане относно финализирането на стратегията, като акцентира върху необходимостта от дългосрочни програмни и управленски цели.„През годините многократно са правени опити за изготвяне на такъв стратегически документ. В началото на мандата бе обявено, че изработването на Стратегия за развитие на българската култура с хоризонт от 10 години занапред ще бъде един от основните ни приоритети. Създаде се широка работна група, в която бяха включени повече от 150 представители на различните организации и гилдии в сферата на културата. Със свои предложения се включиха и различни културни дейци и изследователи на културни процеси. Бяха проучени и чужди практики. Проведоха се дискусии и в сформираните по-малки работни групи по отделните области”, разясни министър Банов. По думите му на базата и на изготвения ситуационен анализ е изработен проект на стратегия, в който са заложени основните приоритети и цели за периода 2019-2029 г. „Този подход предполага изработването впоследствие и на конкретни стратегически документи с визия за всеки един сектор по отделно”, уточни министърът. Той открои като стратегически значими инициативи съхраняването и насърчаването на културното многообразие, творческата мобилност и защитата на интелектуалната собственост в областта на културата, както и създаването на условия за опазване на културното наследство, за развитие на съвременните форми на изразяване на културните и творческите индустрии.По време на парламентарния контрол Емилия Милкова отправи въпрос към министър Банов и за условията, които се създават за развитие на библиотечния сектор у нас. Тя изтъкна от парламентарната трибуна и необходимостта от попълване на фондовете на обществените библиотеки с нови книги и съзване на условия за популяризиране на българските автори сред читателите от различни поколения както в страната, така и в чужбина. „Важно е да се насърчават усилията към дигитализиране на библиотечните фондове, не само за да съхраним книжното богатство, а и да го направим по-достъпно за читателите”, заяви народният представител, като подчерта, че стимулирането на хората към четене и повишаване на тяхното ниво на образованост е сред основните приоритети на всяко развито общество.„Библиотеките в много от случаите са единствен информационен център по места”, отбеляза министърът на културата и припомни, че през 2018 г. бе успешно реализирана програма в подкрепа на обновяването на библиотечните фондове. „В резултат на обявената конкурсна сесия на обща стойност 1 млн. лв. бяха подкрепени 442 обществени библиотеки за обновяване на фондовете им с книги и други информационни източници. През настоящата 2019 г. бюджетът на тази програма е двойно увеличен и е 2 млн. лв. Предстои актуализиране на правилата за тяхното предоставяне на обществените библиотеки. В момента Министерството на културата е обявило покана до регионалните библиотеки за предоставяне на проектни предложения по реда на Правилата за разпределяне на допълнителни средства за дейност. Максималният размер на исканията е до 5 000 лв.”, информира министър Банов. Той анонсира, че през 2019 г. министерството отново ще подкрепи участието на България на панаирите във Франкфурт, Лайпциг, Москва и Истанбул. „Създадени са и условия за осъществяване на превод на български автори в чужбина, както и за тяхното представяне пред чужда публика. През месеците юни и октомври 2018 г. по Програма „Помощ за книгата” за подкрепа на творчески проекти в областта на книгоиздаването, бяха обявени две конкурсни сесии и бяха подкрепени общо 67 проекта. В момента предстои обявяването на конкурсна сесия за 2019 г. по същата програма”, каза още министърът на културата.", "date": "2019.04.05", "title": "Стартират обществени дискусии по стратегията за развитие на културата"}
{"url": "https://www.novinite.bg/articles/173586/Narastvat-sluchaite-na-uslojneniya-sled-grip", "text": "Въпреки че през последните дни се радваме на хубаво пролетно време, а сезонът на гриповете неофициално е отминал, масово отделенията по \"Уши, нос, гърло\" в болниците са препълнени. Причината - настъпили усложнения вследствие на прекаран грип.\"За пик на грипа трудно може да се говори, въпреки това обаче се наблюдава опашка от такива инфекции, които ангажират ушите, носа и гърлото\", обясни проф. д-р Спиридон Тодоров, началник на Клиника по УНГ болести, УМБАЛ „Царица Йоанна - ИСУЛ”, пред БНТ.Най-често засегнати от заболяването са децата и възрастните пациенти с хронични заболявания. Симптомите са висока температура, обща отпадналост, мускулни и ставни болки, болка в гърлото, ушите, запушване и секреция от носа.Трябва много внимателно да се преценява каква е степента на увреждане на слуховия анализатор, тъй като това може да доведе до трайно намаление на слуха, допълни проф. Тодоров.", "date": "2019.04.05", "title": "Нарастват случаите на усложнения след грип"}
{"url": "https://www.novinite.bg/articles/173619/Naprejenie-mejdu-migranti-i-policiya-v-Garciya", "text": "Сблъсъци между мигранти и гръцката полиция избухнаха пред лагер в Северна Гърция, където се събраха стотици хора с надежда да възобновят маршрута, по който през изминалите години преминаха стотици хиляди към по-богатите европейски страни, предаде Асошиейтед прес.След анонимни призиви в социалните мрежи за дълъг преход през строгоохраняваните балкански граници, полицията съобщи, че над 500 души, сред които семейства с малки деца, са се събрали вчера в царевично поле край мигрантския лагер Диавата, който се намира на около 10 км западно от град Солун. Някои издигнаха палатки, а десетки други пристигнаха на мястото пеша.По-късно около 200 души влязоха в сблъсък с полицията, след като се опитаха да пробият полицейски кордон. Те хвърляха камъни по полицаите, които отговориха със сълзотворен газ и шокови гранати. Не се съобщава за ранени или задържани.Повечето от мигрантите вече са поискали убежище в Гърция, но искат да стигнат до границата със Северна Македония, на 60 км от тях, и да се опитат я преминат.Агенцията за бежанците на ООН осъди призивите в социалните медии, подчертавайки, че нелегалното преминаване на границата е рисково и опасно. В декларация, в която се предупреждава за фалшива информация и слухове в социалните медии, Върховният комисарят на ООН за бежанците заяви, че не окуражава нередовни движения и отбеляза, че държавите имат право да охраняват границите си.Хората, които са се събрали около претъпкания лагер Диавата, заявиха, че ще пробват късмета си на границата. Мигрантите ще се опитат да преминат границата със Северна Македония, въпреки вероятната съпротива от страна на полицията в двете страни.Ще се опитаме да ги убедим да ни пуснат да продължим в Европа, заяви 35-годишен иракски кюрд.Над 70 000 мигранти са блокирани в Гърция след затварянето на границите през 2016 г. и споразумението между ЕС и Турция, целящо да спре миграционния поток, отбелязва АП.\"Призовавам тези хора веднага да се върнат в приемните центрове\", заяви пред гръцката държавна телевизия ЕРТ министърът по миграцията Димитрис Вицас.", "date": "2019.04.05", "title": "Напрежение между мигранти и полиция в Гърция"}
{"url": "https://www.novinite.bg/articles/173616/1638-invalidi-poiskali-individualna-ocenka", "text": "\r\n1638 българи с увреждания са поискали да им бъде извършена индивидуална оценка на потребностите само за 4 дни, съобщиха от Министерството на труда и социалната политика. За целта целта са обучени 1300 социални работници.\r\n\r\nДокументите се подават лично или чрез упълномощен човек в дирекцията \"Социално подпомагане\" по настоящ адрес. При подаване на заявлението, инвалидът трябва да приложи личка карата за справка, експертно решение на ТЕЛК/НЕЛК, медицински протокол от лекарска консултативна комисия, формуляр за самооценка. Индивидуалната оценка се изготвя до края на месеца, следващ месеца на подаване на документите. След това директорът на дирекция \"Социално подпомагане\" издава направление за броя на полагащите се часове лична помощ, социалните услуги или друг вид подкрепа.\r\nТези, които искат да им бъде предоставен асистент е необходимо да подадат заявление в общината по настоящ адрес. В него те трябва да декларират, че не получават този тип подкрепа по друг закон. До 31 декември 2020г. право на помощник имат над 90 000 инвалиди. Ползватели на личната помощ могат да бъдат пълнолетни българи с 90% увреждане и децата с над 50% увреждания и право на помощ, както и тези, които са с над 90% увреждане без право на чужда помощ. След изтичане на този срок на асистент ще имат право всички над 700 000 освидетелствани с ТЕЛК.\r\nКогато ползвател на личната помощ е дете с увреждания с 90 и над 90% увреждане, се дава съгласие до 380 лв. от месечната помощ от 930 лв., която то получава, да се превежда от Агенцията за социално подпомагане на кмета на съответната община, която съгласно закона е доставчик на лична помощ. Превеждането на средствата става след определяне на асистент на детето и сключването на трудов договор с него.\r\nКогато ползвател на личната помощ е пълнолетен човек с 90 и над 90% увреждане и с право на добавка за чужда помощ, заявителят за ползване на лична помощ трябва да даде съгласие същата добавка, която е в размер на 75 на сто от социалната пенсия за старост, да се превежда от Националния осигурителен институт на Агенцията за социално подпомагане (АСП). Въз основа на това съгласие АСП ще превежда получените средства на кмета на общината, която ще е доставчик на лична помощ.\r\nРеалното предоставяне на лична помощ за хората с увреждания ще започне от септември 2019 г. Заявления за изготвяне на индивидуална оценка могат да се подават и след тази дата. За да получат помощник по 8 часа на ден те ще трябва да имат между 187 и 204 точки. Най-малко часове личен асистент ще се полага на нашенците, които са събрали от 11 до 49 точки - 15 часа месечно. Тези с между 50 и 100 точки ще имат право на 42 часа, а с от 101 до 186 – 84 часа.\r\nОсвен ползвателите на личната помощ, през оценяване на потребностите ще трябва да преминат и тези, които получават финансова подкрепа. Това обаче ще се случи след изтичане на ТЕЛК-отвото решение - при преосвидетелстването им.\r\nСистема за оценяване се състои от 10 категории, в които има въпроси, на които ще се дават оценки от 0 до 4. Според методиката ако човек с увреждане е заявил лична помощ, тогава социалният работник, ще попълва само отделни части от формуляра, касаещи личната помощ. Формулярът се състои от няколко модула, като той е съобразен със степените на зависимост на три възрастови групи - деца на възраст от 0 до 12 години, от 12 до 18 години и хора над 18 години с отчитане на съответната специфика. Броят часове лична помощ ще се изчисляват с помощта на три коефициента според възрастта. Най-висок ще бъде коефициентът при децата до 12 години-1. 556. При подрастващите от 13 до 18г. ще бъде 1.313, а за българите над 18г. - 1.235. Сборът на точките от компонентите ще се умножава по съответния коефициент в зависимост от това към коя възрастова група принадлежи инвалидът.\r\n", "date": "2019.04.05", "title": "1638 инвалиди поискали индивидуална оценка"}
{"url": "https://www.novinite.bg/articles/173590/20-dushi-sa-raneni-pri-katastrofi-prez-denonoshtieto", "text": "През изминалото денонощие на територията на страната са станали 8 тежки пътнотранспортни произшествия /ПТП/, съобщават от МВР. При инцидентите няма загинали, а 20 души са пострадалите. В София за денонощието са регистрирани 36 леки и две тежки катастрофи, при които има четирима ранени.", "date": "2019.04.05", "title": "20 души са ранени при катастрофи през денонощието"}
{"url": "https://www.novinite.bg/articles/173624/Okonchatelno-Kmetat-na-Strelcha-nyama-da-bade-otstranen-ot-dlajnost", "text": "Окръжният съд в Пазарджик потвърди решението на районния в Панагюрище и не намери основания за искането на прокуратурата за отстраняване от длъжност на кмета на Стрелча Стойно Чачов. Срещу него е повдигнато обвинение за принуда. Според държавното обвинение през 2016 г. Чачов принудил служител на общинската администрация да подаде молба за освобождаване от заеманата от него длъжност, без в документа да е посочена дата. За да постигне това, Чачов заплашил подчинения си, че може да бъде уволнен веднага.По време на съдебното заседание в петък, пред тричленния съдебен състав, двама служители на Община Стрелча категорично отрекоха да им е оказван натиск от Чачов, съобщава . След техните показания прокурорът Станка Димитрова се отказа от искането си за отстраняването на Чачов от длъжност. Чачов обаче излиза в 50-дневен отпуск от днес.Решението на Окръжния съд в Пазарджик е окончателно и не подлежи на обжалване.", "date": "2019.04.05", "title": "Окончателно: Кметът на Стрелча няма да бъде отстранен от длъжност"}
{"url": "https://www.novinite.bg/articles/173632/S-balgarsko-horo-v-centara-na-Varna-mladeji-ot-diasporata-ni-zakriha-XXIV-Proleten-seminar-na-FBP", "text": " Българско хоро се изви в центъра на Варна по повод закриването на XXIV Пролетен семинар на Фондация Българска Памет. 200-те младежи от историческата ни диаспора в Молдова, Украйна, Албания, Македония, Сърбия и България отбелязаха финала на образователния форум, като си дадоха дума да се срещнат съвсем скоро отново тук в България. Младежите надписаха и раздадоха над 1000 картички и декоративни яйца с великденски пожелания за жителите на Варна и си направиха семейна снимка пред паметника на цар Калоян. Събитието се осъществи по инициатива на Фондация Българска Памет в партньорство с Община Варна, Представителството на Европейската комисия в България и фондация „Ханс Зайдел“.Образователният форум предостави на учениците възможност да усвоят различни знания и компетенции, свързани с дигиталното предприемачество, виртуалната реалност, 3D програмирането, наносателитите, създаването на видео съдържание, финансирането на собствен бизнес проект и много други. Бе обърнато специално внимание на тяхното личностно и професионално развитие. „Искаме да покажем на тези млади хора как най-успешно да се възползват от начините за развитие, които Европейският съюз предлага. Желаем младите ни братя и сестри да свържат образованието и кариерното си развитие с България. В години на демографска криза тази диаспора е ключов наш стратегически резерв. Важно е обаче тези деца да са и достойни граждани в държавите, от които произхождат. Искаме да сме сигурни, че те ще могат успешно да допринасят и за развитието на собствените си общества по местоживеене“, сподели председателят на ФБП д-р Милен Врабевски.В рамките на 5 дневния семинар младежите се срещнаха с успешни и вдъхновяващи личности от България, които са водещи предприемачи, новатори, дигитални специалисти, творци и лидери в сферата на науките и роботиката. Децата имаха възможност да им задават въпроси и да се мотивират от техните отговори. Сред лекторите на семинара бяха Райчо Райчев (EnduroSat), Доброслав Димитров (Imperia Online), Добрина Чешмеджиева (БНТ), Михаил Стефанов (Мини Машини), Моника Панайотова (Inno Advisers, ФБП), Веселина Ангелова (ЕК в България), Ясен Георгиев (Институт за икономическа политика), Силвия Захариева (МГ „Д-р Петър Берон“, Варна) и др.", "date": "2019.04.05", "title": "С българско хоро в центъра на Варна младежи от диаспората ни закриха XXIV Пролетен семинар на ФБП"}
{"url": "https://www.novinite.bg/articles/173621/Dokladat-na-EK-za-okolna-sreda-otchita-napredak-v-merkite-za-kachestvoto-na-vazduha", "text": "Напредък в прилагането на мерки, насочени към подобряване на качеството на атмосферния въздух, отчете Европейската комисия в публикувания днес Доклад за изпълнение на политиките на ЕС в областта на околната среда.По данни на МОСВ в последните години близо два пъти е намалял броят на превишенията на средноденонощната норма за фини прахови частици (ФПЧ10) и около две трети от населените места, в които има пунктове за мониторинг, са постигнали средногодишната норма.Към момента има една агломерация (Варна) от общо 6 за цялата страна, в която е постигнато пълно съответствие с европейското законодателството. От 29 общини, за които Съдът на ЕС е постановил, че са с нарушено качество на въздуха, вече 9 общини отговарят на нормите – Девня, Добрич, Пирдоп, Сливен, Гълъбово, Стара Загора, Варна, Ловеч и Димитровград. За сравнение през 2017 г. общините са 6, а през 2016 г. – 4.Именно защото качеството на въздуха в страната предизвиква сериозна загриженост в българското правителство, през последните години се предприемат редица важни стъпки за подобряването му в двата основни сектора – битово отопление и транспорт. През 2018 г. се направиха промени в Закона за чистотата на атмосферния въздух, които създадоха необходимата основа за реално прилагане на мерки. За намаляване на превишенията на фини прахови частици е осигурено и финансиране от Оперативна програма „Околна среда 2014-2020” в размер на близо 115 млн. лева. Предстои и приемането на Национална програма за качество на въздуха.В доклада като основни предизвикателства пред България са посочени и пречистването на градските отпадъчни води, рециклирането на отпадъци и по-ефективното прилагане на законодателството за защита на природата.МОСВ припомня, че до настоящия момент са изградени 110 градски пречиствателни станции, обслужващи 172 населени места и курортни комплекси. В 90 агломерации (включващи 105 населени места и курортни комплекси) има централизирана канализационна мрежа от над 97%. В 125 агломерации (включващи 136 населени места и курортни комплекси) е изградена канализация между 50% и 96,9%, а други 52 агломерации (54 населени места) са със събрани отпадъчни води в канализации под 50%.В процес на изграждане/реконструкция са 10 градски пречиствателни станции и 4 канализации.През 2019-2020 г. ще започне изграждането на 6 нови пречиствателни станции и реконструкции и доизграждане на канализационната мрежа в 50 агломерации.Стойността на осигуреното финансиране за събирането и пречистването на отпадъчните води е в размер на над 1 млрд. евро, отпуснати по ОП “Околна среда 2014-2020 г.“, като крайният срок за приключване на проектите е 2023 г.В доклада Комисията посочва, че друго предизвикателство за България е постигането на целите на ЕС за рециклиране към 2020 г.МОСВ вече предприе мерки за увеличаване количеството на рециклираните отпадъци. От януари 2019 г. са завишени минималните изискванията към системите за разделно събиране, което гарантира по-голям достъп и удобство на гражданите.Предприети са и необходимите мерки за прекратяване на експлоатацията и последваща рекултивация на общинските депа. До момента са отпуснати над 100 млн. лв., а за 2019 г. в държавния бюджет е предвиден допълнителен финансов ресурс от 70 млн. лв.В областта на природата ЕК отбелязва значителния напредък на България в картографирането и оценката на 9 типа екосистеми и свързаните с тях услуги, както и остойностяването и разработването на системи за отчетност на природния капитал.България е сред държавите с най-голямо биоразнообразие в Европа. Това от своя страна е свързано и с предизвикателството, пред което е изправено Министерството на околната среда и водите за намирането на баланса между хората, икономиката и природата при управлението на „Натура 2000“, която обхваща повече от една трета от територията на страната (34,8%).Според доклада България среща затруднение при определяне на новите органи за управление на мрежата „Натура 2000“ и свързаните с това консервационни мерки.В тази връзка са разработени промените в Закона за биологичното разнообразие, които въвеждат новия подход за управление на мрежата „Натура 2000“. За него се търси баланс между всички заинтересовани страни на национално и местно ниво, бизнеса и местните общности. Той трябва да се вписва в контекста на Европейския план за хората, икономиката и природата. Предстои внасянето на законопроекта за приемането му от Министерски съвет.Като пример за добра практика Комисията посочва, че България е приела рационализирана екологична оценка – процес, който се насърчава от ЕК.В изпълнение на правителствената програма България е една от държавите-членки, въвела опростени екологични оценки, което намалява административната тежест и ускорява процеса на вземане на решения, без да се прави компромис с качеството на процедурата.", "date": "2019.04.05", "title": "Докладът на ЕК за околна среда отчита напредък в мерките за качеството на въздуха"}
{"url": "https://www.novinite.bg/articles/173641/V-12-grada-shte-moje-da-se-daryavat-hrani-po-kampaniyata-Velikden-za-vseki", "text": "\r\nОт 6 април в 12 града ще може да се купуват стоки по благотворителната национална кампания „Великден за всеки – дари празник на баба и дядо\". Инициативата „Купи и сподели“, която започва от утре се организира за четвърта година под патронажа на омбудсмана Мая Манолова.\r\n\r\n\r\n\r\n\r\n\r\n\r\n\r\n", "date": "2019.04.05", "title": "В 12 града ще може да се даряват храни по кампанията „Великден за всеки“"}
{"url": "https://www.novinite.bg/articles/173643/Transportirat-u-nas-telata-na-jertvite-na-aviokatastrofata-kraj-Skopie", "text": "Тленните останки на българското семейство, което загина в самолетна катастрофа в Северна Македония, ще бъдат върнати в страната ни в петък. Това съобщиха за Нова от държавното обвинение в Скопие.В четвъртък близките им дадоха ДНК проби в македонската „Съдебна медицина”, които удостовериха самоличността им. Катастрофата стана на 2 април в планината Якубица. Като основна причина за разбиването на частния самолет с четирима българи на борда бяха посочени лошите метеорологични условия, но се преглежда цялата документация и се обследва изправността на летателната машина.В следващия месец 20 прокурори и спецкомисия ще проведат разпити и ще прегледат всички доказателства. Очаква се, когато времето се подобри, разбитият самолет да бъде преместен от планината в хангар в Скопие.", "date": "2019.04.05", "title": "Транспортират у нас телата на жертвите на авиокатастрофата край Скопие"}
{"url": "https://www.novinite.bg/articles/173627/Tejka-katastrofa-v-Samokov-motoped-se-razbi-v-kamion", "text": "Около 20.35 часа на 4 април в РУ-Самоков постъпил сигнал за тежък пътен инцидент на кръстовището на ул. „Ихтиманско шосе“ и околовръстния път на града, съобщиха от пресцентъра на МВР.При огледа на местопроизшествието е установено, че мотопед Malaguti се е ударил челно в товарен автомобил Man с прикачено полуремарке. Неправоспособният 20-годишен мотопедист и неговият непълнолетен спътник са транспортирани в болница и настанени за лечение с опасност за живота.Водачът на камиона е тестван за употреба на алкохол и наркотични вещества, като резултатите му са отрицателни. На пострадалите са взети кръвни проби. По случая е образувано досъдебно производство.", "date": "2019.04.05", "title": "Тежка катастрофа в Самоков, мотопед се разби в камион"}
{"url": "https://www.novinite.bg/articles/173578/Joncheva-Pred-Evropa-pravitelstvoto-na-Borisov-ima-svoeto-lice-na-korupciyata-Cvetan-Cvetanov", "text": "\"Страната се намира в парламентарна криза и тотална липса на доверие в институциите. Нужни са нови избори, защото това е възможност за рестарт на цялата система\". Това заяви говорителят на ПГ на \"БСП за България\" и водач на листата на левицата за изборите за ЕП Елена Йончева в \"Червена линия\" по радио Фокус. Тя коментира, че след като и човекът, който оглави антикорупционната комисия, вече е обект на подигравки, сме достигнали дъното. Йончева припомни, че социалистите са поискали отстраняването на Пламен Георгиев като председател на КПКОНПИ. \"Той трябва да си тръгне, а не  да си взема дълга отпуска, за да бъде спасен от отговорност и след няколко месеца да се върне обратно\", категорична бе Елена Йончева. Народният представител припомни, че председателят на КОНПИ е бил избран от новата коалиция - ГЕРБ, ОП, ДПС и ВОЛЯ. \"Няма начин една комисия да реши, какъвто и да е проблем, ако тя се избира от управляващите, които и да са те, затова очакваме на КСНС при президента да бъде повдигната темата за корупцията и как държавните институции могат да се справят с проблема\", заяви Йончева.    Елена Йончева коментира и статията, публикувана във влиятелния немски ежедневник ”Щутгартер цайтунг” със заглавие - „Корупцията в България”, придружена от снимка на  Цветан Цветанов. Тя добави, че в нея пише, че Цветан Цветанов е най-известният търсач на изгодни сделки в България, който изглежда не измъчван от угризения на съвестта и добави, че в текста се говори и за лобисткия закон на ГЕРБ за небостъргача „Златен век”. \"Пред Европа правителството на Борисов има своето официално лице на корупцията - Цветан Цветанов. Той трябва да отговаря пред закона, а не само пред своята съвест\", категорична бе Йончева.  Тя припомни думите на Цветанов, който наскоро е заявил, че няма кой да го накаже. „Той каза, че излиза още по-силен от парламента и  добави, че вместо Цветанов, ще видим „Цветанов плюс”. Какво означава „Цветанов плюс”?\", запита Йончева. Тя попита още, дали това означава, че той вече подготвя мащабни манипулации на изборния процес. Елена Йончева припомни и написаното в последните доклади на ЕК и Държавния департамент на САЩ, в които се говори за корупцията по високите етажи на властта. \"Това, което виждаме с апартаментите и частните асансьори, е само върхът на айсберга. ГЕРБ си купиха дори лъвчето - символът на СДС\", категорична бе тя.   Водачът на листата на БСП за европейските избори заяви, че  Европейският съюз е единственият шанс в България да има справедливост, хората да живеят достойно и да имат достойни доходи. \"В последния доклад на групата на \"Зелените\" в ЕП се казва, че от корупцията у нас изсмуква 11 млрд. лв. всяка година. Затова тези европейски избори са много важни за България, защото това е и вот на недоверие към ГЕРБ. Когато те си отидат, ще има възможност за нормализиране на политическия живот в България\", категорична бе Елена Йончева.", "date": "2019.04.05", "title": "Йончева: Пред Европа правителството на Борисов има своето лице на корупцията - Цветан Цветанов"}
{"url": "https://www.novinite.bg/articles/173600/Transportirat-vav-VMA-samoprostrelyalata-se-kursantka-ot-NVU", "text": "Екип на ВМА и излетял със самолет „Спартан” рано тази сутрин, за да доведе в София самопрострелялата се курсантка от Националния военен университет във Велико Търново. Снощи пострадалото момиче е оперирано по спешност в МОБАЛ „Д-р Ст. Черкезов” във Велико Търново.Нелепият инцидент е станал в четвъртък около 19:30 часа. Докато чистела зачисленото й оръжие - автомат „Калашников”, курсантката се е простреляла в гърдите.", "date": "2019.04.05", "title": "Транспортират във ВМА самопрострелялата се курсантка от НВУ"}
{"url": "https://www.novinite.bg/articles/173579/Angelkova-Moga-da-dokaja-vseki-edin-lev-kojto-sam-poharchila", "text": "„Влязла съм в политиката с достатъчно средства. Мога да докажа всеки един лев, който съм похарчила”. Това заяви в предаването „Здравей, България” министърът на туризма Николина Ангелкова.В четвъртък лидерът на НФСБ Валери Симеонов замеси името й в скандала с евтините апартаменти.„Не съм очаквала, че такова внушение ще бъде направено от г-н Симеонов”, коментира Ангелкова. „Този апартамент, който той визира, е закупен през 2008 г., със средства от моите родители на мое име. През 2008 г. не съм се занимавала с политика, била съм в частния бизнес, на високоплатени ръководни длъжности. Родителите ми се занимават с частен бизнес от 1991-1992 г. Всички доходи, както личните ми, така и на моето семейство, винаги са били надлежно декларирани с платени данъци. Така че сделката е изцяло съобразно закона и всичко е прозрачно”.Ангелкова отново обясни, че имотът е закупен на груб строеж. Тя е категорична, че е платен на пазарни цени, тъй като преди това е възложила на лицензиран оценител да направи оценка. Освен това Ангелкова заяви, че са платени абсолютно всички данъчни задължения към държавата.„В експертното решение се казва, че справедливата пазарна стойност е 74 940 лева. Когато е попълвана моята декларация през 2011 г. при встъпването ми за първи път на публична държавна длъжност, по погрешка е записана цената, която в нотариалния акт пише, че по данъчна оценка е 61 519 лева. По горе е видно, че цената за изповядване на сделката е 75 000 лева”, обясни Ангелкова.Министърът подчерта, че е декларирала абсолютно всичко, което е имала още през 2011 г. в декларацията си пред Сметната палата.„Нещата са прекалено лични. Искам да задам въпроса какъв е този интерес към мен от този човек”, заяви Ангелкова относно замесването й в скандала „Апартаментгейт” от Валери Симеонов. „Каква е тази фиксация? Нямам отговор на този въпрос, надявам се да го получа. Винаги в началото на летния туристически сезон има изблик на „силни чувства””.Ангелкова заяви, че непрекъснато я проверяват и няма никакви притеснения, ако и сега я проверят.„Информирах премиера. Важно е, че през 2008 г. не съм била в политиката, апартаментът е закупен от моите родители. Ако е необходимо, да се направи проверка. Всеки лев, който съм декларирала, е с доказан произход и платени данъци”, заяви Ангелкова. „Каквото разпореди премиерът – това е. Важно е да си вършим работата и да не се правят такива внушения преди изборите”, заяви Ангелкова.", "date": "2019.04.05", "title": "Ангелкова: Мога да докажа всеки един лев, който съм похарчила"}
{"url": "https://www.novinite.bg/articles/173642/Postradalata-kursantka-e-s-opasnost-za-jivota", "text": "\r\nИма реална опасност за живота на курсантката от Националния военен университет „Васил Левски“ във Велико Търново, която се простреля със зачисления ѝ автомат \"Калашников\" в четвъртък.\r\n\r\n\r\n\r\n\r\n\r\n\r\n\r\n", "date": "2019.04.05", "title": "Пострадалата курсантка е с опасност за живота"}
{"url": "https://www.novinite.bg/articles/173582/Zapochva-registraciyata-za-evroizborite", "text": "Регистрацията на инициативните комитети в Централната избирателна комисия за участие в изборите за членове на Европейския парламент на 26 май започва от днес. Регистрацията е както за партиите, така и за коалициите.За участие в изборите на 26 май партиите и коалициите внасят безлихвен депозит в размер на 2500 лева, а Инициативните комитети - 100 лева по сметка на Централната избирателна комисия в Българска народна банка.Регистрацията на партии и коалиции ще приключи на 10 април, а на инициативните комитети на 15 април.Централната избирателна комисия вече одобри 100 броя изборни книжа за евроизборите. Одобрените документи са обнародвани в Държавен вестник на 2 април.Комисията все още не е обявила очакваната обществена поръчка за доставка на 3000 машини за гласуване. Засега ЦИК не успява да се договори с институция, която да сертифицира машините за вота.", "date": "2019.04.05", "title": "Започва регистрацията за евроизборите"}
{"url": "https://www.novinite.bg/articles/173645/Galap-55-smyatat-che-v-Apartamentgejt-ima-i-moralen-i-zakonov-problem", "text": "55% се съгласяват, че в темата с апартаментите на Цветан Цветанов и др. има и морален, и законов проблем, 17% намират най-вече законов проблем, 14% намират само морален проблем, а 6% не намират проблем. Останалите се колебаят.Проучването е проведено на 3 – 5 април сред 801 души на територията на цялата страна. Абсолютното максимално отклонение е ± 3.5 при 50% дялове. 1% от извадката е равен на около 55 хиляди души. Сондажът ползва панелна методика, която осигурява максимална представителност на данните. Проучването е възложено, проведено и финансирано от \"Галъп Интернешънъл\".Според проучването, 87% смятат, че оставката на Цветанов не решава проблема, 6% - че го решава. Останалите се колебаят. На този фон, за първи път онези, които смятат, че БСП може да спечели повече гласове от ГЕРБ на евроизборите, застигат и превишават тези, които не смятат така. 45% смятат, че това е възможно, 40% – че не е възможно, а останалите се колебаят. Предстоящи проучвания могат да покажат дали това е трайна тенденция, или е ефект на моментната снимка. Подобно е съотношението между онези, които се съгласяват с това, че виновен за този модел е самият Борисов, и онези, които не смятат така. Това е в синхрон с факта, че повече от 1/3 от потенциалния електорат на ГЕРБ в сондажа е разколебан в намеренията си да гласува и сега за тази партия. Явно влиянието на продължаващия скандал е сериозно.По другата тема от последните седмици, 77% от запитаните не одобряват да се опрощават дългове на вероизповеданията. 13% са на обратното мнение и заявяват своето одобрение, а 10 на сто не могат да преценят. Това показва, че решението тази идея да се преразгледа и прецизира е било в правилна посока, според българите.През цялата година „Галъп интернешънъл“ ще следи и обобщаващи въпроси, посветени на трийсетата годишнина от началото на демократичните и пропазарни промени у нас. В годината на избор на нов главен прокурор става важен и въпросът кой от главните прокурори се е справил най-добре с работата си, според българите. Въпреки слабата запознатост и традиционен негативизъм, все пак се наблюдават и положителни оценки, като най-много такива събира настоящият главен прокурор – Сотир Цацаров, посочен от 21%. Борис Велчев се е справил най-добре с работата си според 16 на сто от запитаните. Иван Татарчев – посочват 7%, а 5% избират Никола Филчев.Причината за такъв тип данни вероятно идва и от теми, получили широка гражданственост, като, например, борбата с контрабандата. 45% от запитаните виждат реален напредък в борбата с контрабандни цигари у нас и го отчитат като положителен факт. Според 19 на сто, обаче, няма реален напредък и данните са опит да се прикрие реалността. Висок е и процентът на хората, които се колебаят – 36 на сто.По всичко личи, че темите, свързани с престъпност, корупция и т.н. стават все по-важни за обществото. Онова, което би могло да навреди на имиджа на вътрешните работи и сигурността, очевидно са идеи, като тази за адвокатите и ДАНС. Мнозинството от 69% от българите са на мнение, че адвокатите в страната трябва да са напълно независими от властта и да пазят интересите и тайните на клиента си. 19 на сто от запитаните са на обратното мнение и подкрепят идеята адвокатите да докладват на ДАНС за случаи, засягащи националната сигурност. Останалите 12% се колебаят.", "date": "2019.04.05", "title": "\"Галъп\": 55% смятат, че в \"Апартаментгейт\" има и морален, и законов проблем."}
{"url": "https://www.novinite.bg/articles/173602/Pojaroopasen-sezon-v-gorite-Kak-da-opazim-gorite-ot-pojari", "text": "С настъпване на летния сезон опасността от пожари в горския фонд нараства. Основни причини за това са засушаването и небрежността на хората при боравене с открит огън. Пожарите в горски масиви са едни от най-сложните за овладяване. Те се разпростират на големи площи и загубите от тях са внушителни. Възстановяването на горите изисква много време, за това трябва да знаем как да ги опазим. Особено бдителни по отношение на мерките за пожарна безопасност трябва да сме както в гората, така и в близост до залесени площи.Горската постеля от изсъхнали листа и треви е леснозапалима дори от сравнително слаби източници на запалване с краткотрайно действие (хвърлена кибритена клечка), което допринася за бързо разпространение на горенето. Повишена пожарна опасност крие небрежното пушене. Хвърлянето на неизгасени цигари може да предизвика неконтролируема огнена стихия. Не правете това от движещи се автомобили. Не бива да се изхвърлят и стъклени бутилки – дефекти по тях могат да имат ефектът на лупа, което да доведе до запалване на сухи треви и растителни остатъци. Всички моторни превозни средства, които навлизат в горите, трябва да са съоръжени с искрогасители. Не палете огън в гората, освен на специално обозначените и устроени за това туристически места. Преди да запалите огън се уверете, че имате осигурени количества вода за загасяване на огъня при поява на вятър и при тръгване. Подгответе тупалки – от гума или от зелени клони, с които да действате в случай на възникване на пожар. Никога не палете огън при наличие на вятър – той може да разнесе искри и топли частици на големи разстояния. Разчистването от сухи клони и др. в горски участъци трябва да става чрез извозването им на определените за това места. Забранено е унищожаването им чрез изгаряне! Особено отговорни по отношение на мерките за пожарна безопасност в горите трябва да бъдат туристите, ловците, гъбарите и секачите. Ако Вие сте собственици на гори, трябва да знаете, че сте задължени да спазвате и изпълнявате всички лесоустройствени мероприятия, които са предвидени в нормативната уредба по отношение на стопанисването им. При забелязване на признаци на пожар в гората (дим, мирис на изгоряло и пламъци) е необходимо бързо да оцените обстановката – възможно най-точно да се ориентирате за мястото на възникване на пожара, фронтът на придвижване на горенето и скоростта на разпространение. Ако имате информация за хора, пребиваващи в близост до огнището на запалване, от вас зависи техният живот - своевременно подайте точно и ясно съобщение за пожара. Запалване в начална фаза може да бъде предотвратено с пръст, пясък и тупалки от зелени клони. Ако сте в група, един от вас трябва да съобщи за възникналия пожар, а останалите – да обединят усилията си за локализиране на запалването до пристигане на органите за пожарна безопасност и защита на населението или специализирана група за гасене на горски пожари. В условия на пожар пазете дрехите си от запалване, особено ако са от изкуствена материя. Задължително предпазвайте дихателните си пътища чрез намокрени кърпи и др. тъкани. При опасност от бързо усложняване на обстановката търсете безопасен път за напускане – в посока, обратна на вятъра или покрай естествени и изкуствени водни басейни. След като избегнете опасността, не бива да ви напуска мисълта по най-бързия начин да подадете съобщение за забелязания от вас пожар – на тел. 112, в местното горско стопанство или кметство на населено място.", "date": "2019.04.05", "title": "Пожароопасен сезон в горите. Как да опазим горите от пожари?"}
{"url": "https://www.novinite.bg/articles/173585/Djambazki-Ne-tryabva-da-dopuskame-vtoro-chetene-na-paketa-Mobilnost-v-tozi-mandat-na-EP", "text": "Европейският парламент прие на първо четене спорния пакет \"Мобилност\". Бяха отхвърлени всички над 1000 предложения за промени, предложени от българските евродепутати и от колегите им от Източна Европа. Ангел Джамбазки – евродепутат от групата на Европейски консерватори и реформисти/национална партия – ВМРО и Николай Рашков – Съюз на международните превозвачи коментираха развоя на събитията пред БНТ.\"Вчера видяхме истинското озъбено лице на част от брюкселската бюрокрация. В залата на Европейския парламент бяха нарушени всички правила - дори процедурните. Те бяха отхвърлени в комисията, после вкарани в залата, в средата на гласуването тези, които са срещу нас, се усетиха, че дългото гласуване ще ги засрами много и решиха да гласуват против правилата. Видяхме лицемерието, паднаха маските\", бясни евродепутатът.По думите на Джамбазки, целта на големите държави като Франция, Германия, Белгия, Холандия и др. е да се фалира бизнеса на периферията. Освен със смъртта на този бизнес, идва една идея за смъртта на ЕС. Това е идеята Франция и Германия да решават какво става и да изсмукват периферията.\"Това е един бизнес, който си отива в България - фактите са ясни, ще пострадат средния и малкия бизнес, много от колегите не знаят дали ще има утре за тях\", каза Николай Рашков. В цялата верига на логистичния бизнес има огромна свързаност между дейностите, които извършваме. Абсолютна демагогия е да говорим за подобряване условията на труд в сектор, който има дефицит на кадри, допълни още Рашков.\"Нашата задача в момента е да не допуснем гласуването на второ четене в мандата на този Европарламента. Ако успеем това да направим, всичко отново е на масата\", заяви Джамбазки.\"Нашият бизнес е поставен на карта, така че ние нямаме избор. Мога да призова за ясна държавна позиция\", допълни Рашков.", "date": "2019.04.05", "title": "Джамбазки: Не трябва да допускаме второ четене на пакета \"Мобилност\" в този мандат на ЕП"}
{"url": "https://www.novinite.bg/articles/173581/GERB-se-registriraha-parvi-v-CIK-za-evropejskite-izbori", "text": "Започнаха регистрациите за евроизборите.Първи в ЦИК отидоха от ГЕРБ. Председателят на националния предизборен щаб Цветан Цветанов беше придружен от лидера на СДС Румен Христов, зам.-външният министър Георг Георгиев и представители на младежката организация на ГЕРБ.", "date": "2019.04.05", "title": "ГЕРБ се регистрираха първи в ЦИК за европейските избори"}
{"url": "https://www.novinite.bg/articles/173592/BSP-shte-vnese-barzo-podpiskata-za-otstranyavane-na-Plamen-Georgiev", "text": "Ще намерим най-подходящия начин да внесем възможно най-скоро в НС подписката си с за отстраняване на Пламен Георгиев от поста председател на Антикорупционната комисия. Нямаме никакъв проблем със събирането на подписи. Това е казус от огромен обществен интерес и ще го защитим.Това каза за БНР Явор Божанков от групата на БСП.„Големият проблем е наказателната политика на Република България и изобщо борбата с корупцията по високите етажи на властта. Години наред повтаряхме, че няма как някой, избран от управляващите, след това да ги контролира. Днес наблюдаваме еманация на всичко, което се случва през последните 10 години, защото те работят на принципа „Слушай какво говоря, не гледай какво правя“ – казват, че поемат морална отговорност, но какво реално правят - Пламен Георгиев просто излиза в отпуск, колкото да отминат събитията, хората да забравят и той да се върне. Ако се върнем малко назад, Делян Добрев подаде оставка, но остана, министър Нанков уж пое морална отговорност но от министър стана заместник-министър. Също стана и с господин Цветанов - той подаде оставка, но остана заместник-председател и лидер на предизборния щаб на ГЕРБ. Реално хората от ГЕРБ, от властта запазват своите позиции и всичко това е театър, който се разиграва пред хората“, коментира депутатът в предаването „Преди всички“ по „Хоризонт“.„Мисля, че наказателната политика е втората голяма тема в България, която заслужава да бъде обсъдена. Мисля, че няма как съдебна реформа в България да протича адекватно, когато министър на правосъдието става господин Кирилов. В професионален план той има по-скоро негативна оценка от юридическите среди. Той стана известен, че късно през нощта отмени преференциалния вот, а на другия ден Народното събрание гласува по един от сгрешен доклад. Стана известен като човек, който наистина е готов да прегази и правилника Народно събрание, и закона в стремежа си да изпълни волята на своите шефове. Наистина не съм убеден, че като министър може да очакваме проява на характер, твърдост или някаква воля за провеждане на реални реформи. Тъй като е очевидно, че в България борба с корупцията не се води, в момента институциите полагат усилия да симулират такава и действията им са в отговор на свикания от президента КСНС\", каза Божанков. Той допълни, че е разбрал от медиите за твърдението, че Корнелия Нинова е дала на Михаил Миков 30 милиона лева, за да се откаже от лидерския пост в БСП.„Не знам по какъв начин човек би могъл сериозно да коментира подобни думи - че някой дал 30 милиона на някого, за да се откаже от нещо. Не мога да говоря от името на Корнелия Нинова, но от свое име наистина в началото намирах това за смешно, а сега смятам, че е притеснително до такова ниско, отвратително, кално ниво да стигнат управляващите“.", "date": "2019.04.05", "title": "БСП ще внесе бързо подписката за отстраняване на Пламен Георгиев"}
{"url": "https://www.novinite.bg/articles/173603/Mareshki-Shte-se-borim-za-naj-malko-dve-mesta-v-EP", "text": "\"Борим се за поне двама евродепутати\", Това каза лидерът на ВОЛЯ Веселин Марешки преди регистрацията на партията в ЦИК за европейските избори, съобщава БГНЕС.Той внесе регистрацията веднага след ГЕРБ. На въпрос какво си е казал с Цветан Цветанов пред ЦИК, той отговори: „Поздравихме се. Той беше впечатлен, че ние също сме успели да се преборим с бюрокрацията и да се подготвим за регистрация“. Марешки изтъкна, че само за един ден партията му е събрала два пъти повече от необходимите подписи. ", "date": "2019.04.05", "title": "Марешки: Ще се борим за най-малко две места в ЕП"}
{"url": "https://www.novinite.bg/articles/173593/Cvetanov-Scenaristite-na-Apartamentgejt-nachertaha-i-Kostinbrod", "text": "\"Днес е хубав ден, слънчев, имаме регистрация, не искам да коментирам апартаменти\", каза председателят на предизборния щаб на ГЕРБ и зам.-председател на партията Цветан Цветанов, след като регистрира ГЕРБ за европейските избори.\"С конфронтация и компромати никой не е успял – нито в личния живот, нито в политически план\", заяви Цветанов по повод скандала с апартаментите, заради който се оттегли от парламента и в чието продължение беше намесено и името на още един министър от кабинета – това на Николина Ангелкова.\"Ние ще се представим по най-добрия начин в тази предизборна кампания. Нашата листа е най-добраната, най-знаещата\", заяви Цветанов, цитиран от БГНЕС.Цветанов видя провокация и конфронтация заради изборите със случая „Апартаментгейт” и го сравни със случая с бюлетините в Костинброд. „Всички сценаристи, които в момента чертаят тези планове, начертаха и „Костинброд”, заяви Цветанов.", "date": "2019.04.05", "title": "Цветанов: Сценаристите на „Апартаментгейт” начертаха и „Костинброд”"}
{"url": "https://www.novinite.bg/articles/173609/Cvetan-Cvetanov-Pitate-me-za-Plamen-Georgiev-a-zashto-ne-me-pitate-za-Lozan-Panov", "text": "Решението председателят на Антикорупционната комисия Пламен Георгиев да излезе в отпуск заради имотните проверки е правилно. Това коментира председателят на предизборния щаб на ГЕРБ и заместник-председател на партията Цветан Цветанов. Той добави, че БСП не са партията, която има морален капацитет да иска оставката на председателя на комисията, тъй като по думите на Цветанов, имат компрометирани представители с висящи обвинения. Той даде за пример водача на листатата на БСП Елена Йончева, която е с повдигнато обвинение за пране на пари. Цветанов поясни: \"В момента са предприети действия. Вие знаете, че има отпуск и това е един много ясен знак, че това е възможност да могат компетентните органи да си свършат своята работа и да не остава никакво съмнение в обществото, че някой иска да манипулира или да прави нещо друго. Защото ми задавате въпроса за Пламен Георгиев. Защо не ми зададохте въпрос за Лозан Панов? Защото, защо са тези двойни стандарти. Нека вървим в правилната посока и когато някой иска да компрометира някого, някой иска да участва в тази политическа кампания по този начин, смятам, че това не е политика и не е политически живот\".", "date": "2019.04.05", "title": "Цветан Цветанов: Питате ме за Пламен Георгиев, а защо не ме питате за Лозан Панов"}
{"url": "https://www.novinite.bg/articles/173598/Karanikolov-Dvustranniyat-stokoobmen-mejdu-Balgariya-i-Gruziya-se-e-uvelichil-s-116-spryamo-2017-g", "text": "През последните години икономическите връзки между България и Грузия се развиват интензивно със сравнително високи нива на стокообмен, като България е в първата десетка на основните търговски партньори на Грузия. Това заяви министърът на икономиката Емил Караниколов по време на среща с Георги Гобулия, министър на икономиката и устойчивото развитие на Грузия. Министър Гобулия е на посещение в България за провеждане на заседание на Междуправителствената българо-грузинската комисия за търговско-икономическо сътрудничество.По време на срещата министър Караниколов изтъкна, че е налице постоянен интерес за работа и сътрудничество в различни области между бизнеса от двете страни. „По предварителни данни за 2018 г. двустранният стокообмен възлиза на 599.5 млн. щ. долара, като се е увеличил с 11.6%, спрямо 2017 г. Българският износ за Грузия възлиза на 207 млн. щ. долара и се увеличил с 2.7%. Грузинския внос в България възлиза на 392.5 млн. щ. долара, в сравнение с 331.8 млн. щ. долара за същия период на 2017 г.“, поясни Караниколов. Икономическият министър подчерта, че българските компании имат интерес и биха могли успешно да участват в изпълнението на отделни дейности по приоритетни за Грузия проекти. Министър Караниколов и министър Гобулия се споразумяха за провеждането на бизнес форум, като към него се предвижда да се включи туристически и културен форум, с участието на български и грузински фирми. „Създаването на мрежа за сътрудничество между малкия и среден бизнес между нашите страни е от изключително значение за реализирането на общ бизнес“, заяви Караниколов. Той допълни, че ще се работи за съгласуване на законодателството, което да подпомага стартъпите в двете държави. Водеща стокова група в износа на България за Грузия са нефтените масла, с относителен дял в износа 47.4% през 2018 г. Други традиционни експортни стоки от България към Грузия са медикаментите и тракторите. През 2015-2018 г. нараства делът в износа на стоковата група „Артикули за колективни игри“ (билярди, специални маси за хазартни игри и др.), като износът им се е увеличил с 105.7% през 2018 г. Водеща стокова група във вноса от Грузия за България, според българската статистика, са медните руди и техните концентрати с около 84% относителен дял във вноса през 2018 година.", "date": "2019.04.05", "title": "Караниколов: Двустранният стокообмен между България и  Грузия се е увеличил с 11.6%, спрямо 2017 г."}
{"url": "https://www.novinite.bg/articles/173637/Kaloyan-Pargov-BSP-Sofiya-kategorichno-podkrepya-kolektivniya-isk-na-targovcite-ot-Graf-Ignatiev", "text": "Групата на БСП в Столичния общински съвет категорично подкрепя колективния иск на търговците от централната софийска улица \"Граф Игнатиев\". Това заяви лидерът на БСП - София и на социалистите в СОС Калоян Паргов. \"Запознахме се с исканията на самоорганизиралите се търговци и смятаме, че те са съвсем справедливи, коментира той. - Ще използваме всички възможности, които имаме като опозиция, за да им помогнем да защитят интересите си. За съжаление, управляващите в Столична община не се отнесоха сериозно към исканията им, неглижираха ги, може би защото сметнаха, че гражданите с малкия бизнес са беззащитни. Очевидно преценката им е грешна. Търговците от улица \"Граф Игнатиев\" не са беззащитни и смятат да отстояват правата си докрай. А ние сме твърдо с тях!\".Заместник-председателят на СОС от БСП Милка Христова добави, че проектът за ремонта на улица \"Граф Игнатиев\" има недостатъци в различни посоки. \"От естетическа гледна точка, той не се харесва на гражданите. Една от причините е, че не беше подложен на широко обсъждане, за да се постигне консенсус в това отношение, припомни тя. - Вижда се, че и оценката на въздействието е направена съвсем формално за този проект. Никой не е отчел реалностите. В продължение на година бизнесът по \"Граф Игнатиев\" е поставен на колене. Никой не е преценил вредите, които този бизнес ще претърпи. Този случай за сетен път показва, че когато Столична община планира такива големи ремонти, трябва най-напред да прави много сериозна оценка на въздействието, което те имат върху съпътстващия бизнес. За да не допуска ситуации, като тази на \"Граф Игнатиев\". Всички виждаме, че едни неправилно планирани ремонтни действия може да доведат до фалит на най-уязвимата част от бизнеса, а именно - семейният, малките и средни търговци, а те би трябвало да са гръбнакът на софийската икономика\".", "date": "2019.04.05", "title": "Калоян Паргов: БСП - София категорично подкрепя колективния иск на търговците от \"Граф Игнатиев\""}
{"url": "https://www.novinite.bg/articles/173604/Borislav-Sarafov-sashto-izliza-v-otpusk", "text": "Заместник-главният прокурор по разследването и ръководител на Националната следствена служба (НСлС) Борислав Сарафов излиза в отпуск, научи \"Правен свят\" от свои източници в службата.До решението му се стигна след като в четвъртък сутринта по разпореждане на Сотир Цацаров започнаха проверки на имотите на сина на заместника на \"обвинител №1\", на председателя на Антикорупционната комисия Пламен Георгиев, на Елисавета Панова, съпругата на председателя на ВКС и на самия Лозан Панов.Премиерът Бойко Борисов призова ръководителите на трите институции да подадат оставки или да излязат в отпуск, докато проверките не приключат.След решенията на Георгиев и Сарафов, Лозан Панов остана единственият от попадналите в имотния скандал висши представители на властта, който отказва да поеме моралната отговорност като напусне поста си или поне да излезе в отпуск, докато тече разследването за това с какви средства е закупен апартаментът, в който живее и има ли конфликт на интереси, че продавачи на жилището са били бъдещите му кумове – собствениците на фирма \"Артекс\".Проверката за конфликт на интереси на Панов ще се извършва от Инспектората към Висшия съдебен съвет, чийто членове след приключване на мандата им, могат да се окажат в зависимост от председателя на ВКС, допълват от \"Правен свят\". Във вторник стана ясно, че по друга проверка срещу Лозан Панов - за натиск върху съдии от Апелативния специализиран наказателен съд по делото \"Иванчева\" - инспекторите не са установили нарушение.", "date": "2019.04.05", "title": "Борислав Сарафов също излиза в отпуск"}
{"url": "https://www.novinite.bg/articles/173646/Vtoriyat-silen-chovek-v-KPKONPI-s-evtin-apartament", "text": "Заместник-председателят на КПКОНПИ Антон Томов Славчев може да провери шефа на КПКОНПИ Пламен Георгиев, за когото Биволъ разкри миналата седмица, че не е декларирал пълната цена на апартамент на три нива и тераса. Възниква обаче въпросът кой ще проверява Антон Славчев, който също не е декларирал пълната цена на апартаменти и остъклена тераса от 244 кв. м..В декларацията на Славчев е отбелязано, че терасата от 244 кв. м. струва 38 000 лв. Няма данни за идеални части. За странно ниската цена на терасата първи съобщиха от сайта “19 минути“.Гротеска! И вторият силен човек в КПКОНПИ с евтин апартаментВ Имотния регистър се вижда, че същата остъклена тераса е изповядана на цена 216 419 лв., но придобивката е съвместна, а не само на Славчев.Гротеска! И вторият силен човек в КПКОНПИ с евтин апартаментТерасата определено си струва парите, тъй като е в нова сграда и е доста по-луксозна от обикновен остъклен балкон. Вижда се, че постройката е със солиден покрив и е напълно пригодена за целогодишно обитаване.Достъп до терасата имат три апартамента на първия етаж на сградата на ул. Нишава 4 в кв. Хиподрума. Един от тях е собственост на Антон Славчев, а другият е на половинката му в живота Зорница Атанасова Тодорова. Третото жилище се води “ателие” и е закупено от брата на Антон Славчев – Светослав, който също се е включил в купуването на терасата.Цената на апартамента на Антон Славчев е очевидно под всякакви пазарни стойности, тъй като той е платил за 62,6 кв/м. и три гаража (17,13 и 13 кв.м.) само 29 251 лв. В декларацията му те са описани по следния начин: апартаментът “18 639 лв. и приращение” и гаражите “10 610 и приращение”.Зорница пък е платила 20 140 лв. за 64 кв.м. Така средната цена на жилищата им се оформя около 150-160 евро на кв.м, а на гаражите по 100 евро на квадрат. По същото време в Хиподрума са изповядвани сделки на цени от близо 1000 евро на кв.м., показва статистиката за средни цени на продажбите в сайт за недвижими имоти.Братът на Славчев е дал доста повече – 97 946 лв. за ателие от 80 кв.м. или 620 евро на кв.м.Биволъ не разполага с нотариалния акт на този етап и не може да се види кой каква идеална част от терасата е купил, но така или иначе тя се ползва от целокупното семейство на Антон Славчев и декларираните 38 000 лв. не съответстват на стойността на имота.Милиони от обществени поръчки в семейството Дамата до Антон Славчев – Зорница Тодорова, е била за няколко месеца през 2011 г. собственик на фирмата “ЮНИВЪРСЪЛ КОНСУЛТИНГ И КО ЕООД”. Както съобщи телевизия Евроком, през годините тази фирма е участвала в обществени поръчки за над 23 млн. лв.Фирмата “Юни Проджект” ЕООД на нейния брат Христо Тодоров също печели доста обществените поръчки.Зетят на заместник-главния борец с корупцията е успял да се включи в проект с държавно финансиране за над 5 милиона, като най-големите му клиенти са Община Враца и Община Радомир и община Несебър за проектиране на водни цикли.", "date": "2019.04.05", "title": "Вторият силен човек в КПКОНПИ с евтин апартамент"}
{"url": "https://www.novinite.bg/articles/173610/NFSB-sezira-glavniya-prokuror-za-imushtestvoto-na-Angelkova", "text": "От партията на Валери Симеонов са сезирали главния прокурор за проверка на имущественото състояние на министъра на туризма Николина Ангелкова.Валери Симеонов обяви, че изнесената от него информация за апартамента на министъра на туризма Николина Ангелкова в „Овча купел” не е плод на лична атака. А на журналистически въпрос отговори цитирам: \"няма ли да ме питате за „Драгалевци””.Тази сутрин в предаването „Здравей, България” Николина Ангелкова заяви, че може да докаже всеки похарчен лев. Апартаментът й в „Овча купел” бил купен по пазарна оценка от лицензиран оценител и това се случило преди повече от 10 г., много преди тя да влезе в политиката. Ангелкова беше категорична, че в сделката няма нищо незаконно. А цената била ниска, защото имотът бил купен на груб строеж.", "date": "2019.04.05", "title": "НФСБ сезира главния прокурор за имуществото на Ангелкова"}
{"url": "https://www.novinite.bg/articles/173638/Mladen-Marinov-Podsilili-sme-granicite-s-dopalnitelni-patruli", "text": "\"От вчера следобед сме подсилили нашите граници с допълнителни патрули. Имаме готовност за въвеждането на план, който сме разработили за действие при кризи. Областните дирекции на МВР също са в готовност\". Това заяви министърът на вътрешните работи Младен Маринов, цитиран от БГНЕС. Той коментира ситуацията с мигрантите, които напуснаха лагера „Диават“ до Солун и направиха опит да стигнат до границата със Северна Македония. Гръцките полицейски части бяха принудени да използват сълзотворен газ, за да спрат бежанците.„Информацията е, че ще направят опит да тръгнат към Северна Македония, но ние сме взели мерки и по нашата граница“, уточни министър Маринов. Той увери, че страната ни поддържа непрекъсната връзка със всички съседни държави. „Следим ситуацията. Имаме информация за подготвяни такива процеси от по-дълго време“, подчерта вътрешният министър.Младен Маринов засегна темата за нелегалната миграция и бежанския поток и по време на участието си в петъчния парламентарен контрол. Той припомни, че за ефективното опазване на българо-турската граница се използва и изградената интегрирана система за видеонаблюдение, разположена в различни участъци. Към момента се реализира проект за нейното разширение, а средствата за това идват от фонд „Вътрешна сигурност\". След неговото завършване ще бъде осигурено наблюдение на нови 59 км от държавната граница. Ще бъдат поставени и нови стационарни постове за технически контрол.В непокритите от системата райони пък са осигурени мобилни системи за наблюдение, включително и полети с хеликоптер на „Гранична полиция“.„През последните години се наблюдава намаление на миграционния натиск, което е в резултат на изграденото временно възпрепятстващо съоръжение на българо-турската граница, засиления граничен контрол, добрата координация на институциите, както и споразумението между ЕС и Турция“, отчете Маринов. От началото на годината 692 нелегални мигранти са опитали да преминат незаконно границите на страната. През 2018 г. на вход на държавната граница са задържани 689 незаконни мигранти, което е със 7% по-малко от 2017 г. Сред задържаните преобладават граждани на Афганистан, Ирак и Сирия. Очаквано най-динамична е българо-турската граница, но там също се отчита спад спрямо предходната година.", "date": "2019.04.05", "title": "Младен Маринов: Подсилили сме границите с допълнителни патрули"}
{"url": "https://www.novinite.bg/articles/173649/Korneliya-Ninova-Zashto-se-strahuvate-gospodin-premier", "text": "Лидерът на БСП Корнелия Нинова публикува пост в профила си във Фейсбук, под който отново прави опит да уязви министър-председателят на страната Бойко Борисов. \"Предстои избор на европейски главен прокурор. Имам един въпрос към премиера Борисов: кой български орган, коя държавна институция, кога и с какъв акт реши България да гласува в Съвета против кандидатурата на Лаура Кьовеши за европейски главен прокурор? Европейската комисия и Европейският парламент застават зад нея. Съветът на ЕС е против, в това число и България. Защо, господин премиер? Страх?\", чуди се лидерът на опозицията.", "date": "2019.04.05", "title": "Корнелия Нинова: Защо се страхувате, господин премиер?"}
{"url": "https://www.novinite.bg/articles/173584/Posleden-den-za-podavane-na-godishnite-otcheti-na-firmite", "text": "Днес изтича крайният срок, в който фирмите са длъжни да представят в Националния статистически институт (НСИ) годишните отчети за дейността си. Компаниите, които са данъчно задължени по Закона за корпоративното подоходно облагане, трябва да подадат отчетите си в информационната система „Бизнес статистика“, като номерата на документите се изпращат на НАП служебно.НСИ напомня, че срокът за отчетите на едноличните търговци и всички лица, които нямат задължение за подаване на годишна данъчна декларация за 2018 г., но са длъжни да представят годишен отчет за дейността си за 2018 г., съгласно чл. 20 от Закона за статистиката, е 30-ти април.По данни на НАП само около 3% от фирмите, които са подали годишните си данъчни декларации по ЗКПО, нямат входящ номер на годишния отчет за дейността си от НСИ. След като отчетът постъпи в НСИ, неговият входящ номер се подава служебно в Националната агенция по приходите.", "date": "2019.04.05", "title": "Последен ден за подаване на годишните отчети на фирмите"}
{"url": "https://www.novinite.bg/articles/173614/Blizo-60-tona-hrani-sa-izzeti-ot-skladove-na-mlekoproizvoditel-iz-cyalata-strana", "text": "Открити са близо 60 тона хранителни стоки с неясен произход или изтекъл срок на годност, установени са и други нарушения в дейността на търговска фирма със складове на различни места в страната.Съвместната операция е проведена на 3 април . Тя е осъществена от служители на “Икономическа полиция” - ГД “Национална полиция“, съвместно с представители на НАП и БАБХ.В рамките на проверките е Служителите на НАП са осъществили пълен преглед на фирмата и инвентаризация на стоковата наличност. В складовете на дружеството в три града са установени около 12 000 кг месо и колбаси с изтекъл срок на годност, както и стоки без необходимите документи за произход и съхранение – общо 47 375 кг сухо мляко, открити в проверяваните складове. В друг склад са установени разлики в касовата наличност, а също и два нерегламентирани склада.Предстои да бъдат издадени съответните актове и наказателни постановления, както и протоколи за унищожаване на храни, негодни за употреба. Стоката без документи е поставена под възбрана, на отговорно пазене до предоставяне на съответните необходими документи за произход.По време на проверката са предприети мерки и за проследяване на товарни автомобили и контейнери през едно от морските пристанища, пристигащи с поръчани от фирмата стоки. Установено е, че за времето на активните дейности по инспекцията е забавено влизането им в страната, съобщиха от МВР.", "date": "2019.04.05", "title": "Близо 60 тона храни са иззети от складове на млекопроизводител из цялата страна"}
