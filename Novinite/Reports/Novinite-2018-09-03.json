{"url": "https://www.novinite.bg/articles/163979/Rumen-Radev-Ostavkite-ne-sa-reshenie-a-byagstvo-ot-otgovornost", "text": "Оставките вече не са решение, а бягство от реалната отговорност. Проблемът в държавата не е персонален, а системен. Нов изборен цикъл в непосредствено бъдеще няма да отвори нови перспективи. Това обяви в обръщение към нацията за новия политически сезон президентът Румен Радев. Той критикува управляващите, които призова да се фокусират върху острите проблеми на обществото, но и призова опозицията в парламента и извън него да пристъпи към „ускорено изграждане на убедителна алтернатива на настоящото управление”. Николай Нанков: Контролът върху мои подопечни структури е трябвало да бъде по-добър Радев отново подчерта, че двата най-големи порока на сегашната система са несправедливостта и корупцията. „Те са рожби на злоупотребите на малцина, но и на примирението на мнозинството”, категоричен беше президентът. Според него предстоят „месеци на политическо усилие” както за политиците, така и за гражданите: „Онези, които не поемат своята част от отговорностите, обременяват с нея всички останали. Ако политическата класа е неспособна да се справи с проблемите, българите ще бъдат принудени да открият нови пътища за тяхното решаване”. Радев обяви, че ще работи за „нова перспектива за развитие” на България. В същото време подчерта: „Авторитаризмът не е бъдещето на България”.", "date": "2018.09.03", "title": "Румен Радев: Оставките не са решение, а бягство от отговорност"}
{"url": "https://www.novinite.bg/articles/163954/Kamion-avarira-izsipa-brashno-po-magistrala-Hemus", "text": "Камион е аварирал на автомагистрала \"Хемус\", близо до Провадия. Пострадали хора няма, предаде \"24 часа\". При инцидента тирът е разсипал товара си - стотици пакети с брашно са се разпилели на пътното платно.", "date": "2018.09.03", "title": "Камион аварира, изсипа брашно по магистрала „Хемус”"}
{"url": "https://www.novinite.bg/articles/163956/Sofijskiyat-universitet-predstavya-magistarskite-si-programi", "text": "Софийският университет \"Св. Климент Охридски\" организира днес традиционния Ден на отворените врати на магистърските програми в СУ. Това съобщи пресцентърът на висшето училище. Форумът ще се състои от 11.00 до 13.00 часа в Централното фоайе в Ректората на Софийския университет. На специално разположените щандове всеки желаещ ще може да научи повече за магистърските програми във факултетите на СУ. Факултетът по математика и информатика /ФМИ/ на СУ ще представи своите магистърски програми в сградата на факултета, на бул. \"Джеймс Баучър\" 5. От 16.00 часа в зала 325 всеки, който проявява интерес, ще може да се запознае със специалностите \"Математика\", \"Приложна математика\" и \"Математика и информатика\". От 18.00 часа, отново в зала 325 на ФМИ, ще бъде представена специалността \"Информатика\".", "date": "2018.09.03", "title": "Софийският университет представя магистърските си програми"}
{"url": "https://www.novinite.bg/articles/163958/NKJI-shte-izgradi-nov-jelezopaten-prelez-v-Montana", "text": "Национална компания „Железопътна инфраструктура“ (НКЖИ), съвместно с Община Монтана, ще започне изграждането на нов железопътен прелез в района на град Монтана.Новият прелез ще се намира на км. 11+355 и ще бъде съоръжен със звукова и светлинна сигнализация, електрически бариери и еластична прелезна настилка, осигуряваща комфортното преминаване през железопътната линия.Средствата са осигурени от НКЖИ, със съфинасиране от Община Монтана.Строителството на прелеза ще започне на 10 септември т.г. Предвидено е ремонтните дейности да се извършат в рамките на 40 дни. Към момента е завършено проектирането на обекта.", "date": "2018.09.03", "title": "НКЖИ ще изгради нов железопътен прелез в Монтана"}
{"url": "https://www.novinite.bg/articles/163944/AFERATA-ARABADJIEVI-Varteli-li-sa-nezakonen-biznes-za-milioni", "text": "Реформите в системата за сигурност през годините сякаш бяха провеждани с цел да облекчат странното забогатяване на много хора\". Това заяви в ефира на NOVA Тихомир Стойчев, бивш директор на Централна служба за борба с организираната престъпност (ЦСБОП - днес ГДБОП) и преподавател в НБУ.По негови думи от самото начало, когато е създаден ЦСБОП през 1991 г. са се натрупали данни за лица, които са забогатели по странен начин. Но тогава съдебната власт не се е задействала. Той коментира, че не е ясно колко е ефективно разследването на Арабаджиеви щом те двамата са пуснати да излязат извън граница. След като е развита обвинителна хипотеза и лицата са наблюдавани, когато те излизат извън граница следва да бъдат задържани, смята Стойчев.Тихомир Безлов от Центъра за изследване на демокрацията каза, че същността на подобен тип измами е, че фирмите са регистрирани на името на социално слаби лица, а след това парите се предават по верига от посредници. Така когато данъчните отидат да вземат дължимите от фирмата пари, се оказва, че един възрастен човек или бездомник дължи милиони. \"В социалните мрежи има страшно много информация за Ветко Арабаджиев - снимки с политици, спортисти\", добави още Тихомир Стойчев.", "date": "2018.09.03", "title": "АФЕРАТА \"АРАБАДЖИЕВИ\": Въртели ли са незаконен бизнес за милиони?"}
{"url": "https://www.novinite.bg/articles/163951/Kolko-tryabva-da-teji-ranicata-na-parvolaka", "text": "В над 600 общински училища монтират шкафчета за учебниците на учениците. За целта Министерство на образованието е отделило над 3 млн. лв. Раницата на едно дете в първи клас не трябва да тежи повече от 3,5 кг. Колко тежи една ученическа раница провери Георги Георгиерв в рубриката „На твоята страна“ по Нова телевизия. Раницата на един третокласник, която трябва да тежи около 4 кг, обаче се оказва тежка почти 6 кг, без да са сложени всички неща в нея. Лекарите са категорични, че това е опасно за здравето.", "date": "2018.09.03", "title": "Колко трябва да тежи раницата на първолака?"}
{"url": "https://www.novinite.bg/articles/163960/Elektronen-dnevnik-premahva-neobhodimostta-ot-belejnici-v-nad-50-uchilishta", "text": "Учениците в 119-о училище в София и в още близо 50 училища в страната няма да си купуват бележници тази година. Причината е въвеждането от тази учебна година в официален формат на електронен дневник – мобилно приложение в телефоните на учителите и родителите.Това каза за БНР директорът на училището Диан Стаматов„Родителите от цяла една година пробно имат в своите телефони същото приложение като в реално време получават пълна информация за оценки, отсъствия, домашна, бележка или забележка на ученика, отношение към различни проблеми, които съществуват в училище“.Огромна част от родителите ползват електронния дневник и са доволни от улеснението. Предвидено е за тези родители, които са встрани от дигиталния свят, в края на всеки месец да бъде предоставяна информация за отсъствията и оценките на тяхното дете.„Ако има опити за някакви хакерски намеси, те ще бъдат около края на учебния срок, когато някой ученик не е доволен от срочната или годишната си оценка. Шеговито с колегите си говорим, че ако навремето изчезваха дневници в края на срока, сега възможността изчезват случайно телефони на учители в края на срока е новост“, оптимист е той.„Много големи крачки трябва да правим, за да преодолеем изоставането, което имаме в цялостната дигитализация на учебния процес. Докато електронния дневник е помагане на родителите и намаляване на бумащината, то въвеждането на съвременни електронни методи за преподаване става доста по-крехко и бавно”.Почти навсякъде вече учениците имат възможност да ползват безплатно PDF формати на електронни учебници. Електронните учебници обаче трябва да не бъдат само в статични формати, убеден е той.„На децата не само би им било по-интересно. На тях бъдещето и целият им живот определено ще бъде в тази плоскост и хартиените носители, за които много често си говорим преминават в миналото. На ученика му трябва да учи онова, с което ще живее след 10-15 години“.Голям проблем пред образованието е също, че сред кандидатите за учители има много, които са получили образователна степен, но „за съжаление има хора, на които образованието им е останало на едно много ниско ниво, но въпреки всичко са получили документа за висше“.Към днешна дата, стартовата заплата на млад учител без никакъв трудов стаж е 720 лева, а от 1 януари ще бъде 960 лв. На един учител с 15-20 години трудов стаж е 1300 лв, сподели директорът.Има тенденцията на връщане към системата от хора, които някога са завършили подходяща специалност, но 10-15 години са работили друго. Проблемът е, че те нямат необходимата добра мотивация, сподели той.", "date": "2018.09.03", "title": "Електронен дневник премахва необходимостта от бележници в над 50 училища"}
{"url": "https://www.novinite.bg/articles/163964/Trafik-na-Kapitan-Andreevo-10-km-opashka-ot-TIR-ove", "text": "Около 10-километрова опашка от товарни автомобили се изви на граничния пункт \"Капитан Андреево\". Шофьори споделиха, че чакат над 10 часа, за да преминат в Турция.Трафикът от прибиращите се към Западна Европа гастарбайтери бе намалял заради началото на учебната година, но въпреки това всички ленти за обработка на автомобили работиха на пълни обороти, пише \"Булфото\".", "date": "2018.09.03", "title": "Трафик на \"Капитан Андреево\" – 10 км опашка от ТИР-ове"}
{"url": "https://www.novinite.bg/articles/163950/Zapochva-remontat-na-traseto-kraj-Svoge", "text": "Днес (3 септември) започва ремонтът на трасето край Своге, където стана тежката автобусна катастрофа със 17 загинали.Отсечката първо ще се фрезова, а след това ще се преасфалтира. Досега предприемането на ремонтни дейности беше невъзможно поради извършваните процесуално-следствени работи, уточниха от Агенция \"Пътна инфраструктура\".В останалите участъци сдружение \"Трейс Своге\" вече е извършило ремонтни дейности като закърпване на дупки и ремонт на две пропадания на пътя.От АПИ уточняват още, че е направен оглед на всички пътни знаци и където е било необходимо е премахната избуялата растителност.", "date": "2018.09.03", "title": "Започва ремонтът на трасето край Своге"}
{"url": "https://www.novinite.bg/articles/163943/Kakvi-sa-merkite-sreshtu-razprostranenieto-na-chumata-po-svinete", "text": "След първия случай на чума по свинете – какви мерки предприемат властите срещу разпространение на заразата? В района на огнището в село Тутраканци край Провадия бяха умъртвени десетки животни. Не всички от тях обаче са били регистрирани, а само за такива животни ще се изплащат обезщетения. Ветеринарните власти чакат резултатите от пробите и от съседните села.В „Здравей, България” изпълнителният директор на БАБХ д-р Дамян Илиев уточни, че умъртвените животни са 83.„Заболяването най-бързо се разпространява чрез храната – свинско месо или продукти, които са от животни, които са заклани и са били в стадий, в който не е било достатъчно ясно дали са болни. Така продуктът може да измине много километри и заболяването рязко да се разпространи”, обясни д-р Дамян Илиев.Той отправи апел към стопаните на индустриалните фирми да заколят прасетата си и да ги сложат във фризерите преди да е установено заболяване.„Ако са заразени, опасността е да заколят прасета, които са болни, и това да доведе до разнасяне на заболяването”, поясни д-р Илиев.", "date": "2018.09.03", "title": "Какви са мерките срещу разпространението на чумата по свинете?"}
{"url": "https://www.novinite.bg/articles/163967/Zapochva-vzimaneto-na-probi-ot-prasetata-vav-varnenskoto-selo-Bozvelijsko", "text": "Започва взимането на проби от прасетата във варненското село Бозвелийско. Те трябва да покажат дали заразата от африканска чума по свинете се е разпространила извън огнището, което беше установено в Тутраканци.Тутраканци остава под карантина, всеки автомобил, който влиза и излиза, се дезинфекцира. Започва да се надига недоволство, защото не знаят кога ще бъдат обезщетени В Бозвелийско недоволство, че убитите животни в Тутраканци са заровени на площадката в Бозвелийско. Добрин Добрев - с. Тутраканци: В моя двор убиха 11 животни. При мен дойдоха, показаха една заповед подвеждаща, че ще бъдем компенсирани за тази евтаназия на прасетата, без да има регистрация, няма едно прасе регистрирано. БНТ: Една от версиите е, че чумата е дошла тук с фураж от Констанца? Росен Горанов - кмет на с. Тутраканци: Това е изключено от Констанца да се внася в нашето село. Кооперациата си изнася продукцията, не внася продукция. Живко Панев - кмет на с. Бозвелийско: Ние попадаме в 3-километровата зона на заразата и се притесняваме, че всички прасета, които бяха евтаназирани в съседното село Тутраканци, са заровени на площадката в с. Бозвелийско. Жителите на двете села се заканват да протестират и да затворят пътя, по който минават стотици румънски коли към Черноморието.", "date": "2018.09.03", "title": "Започва взимането на проби от прасетата във варненското село Бозвелийско"}
{"url": "https://www.novinite.bg/articles/163946/Dneven-horoskop-za-ponedelnik", "text": "Не се впрягайте особено днес. Особено когато става въпрос за работа. Приемайте всичко леко както задълженията, така и проблемите в отношенията с околните. Не е нещо необичайно.Днес умът ви работи с пълна сила. Денят е подходящ за подреждане на пъзели, работа със важни документи, четене на по-сложна книга и т.н. Възползвайте се, не се случва често.Днес сте в добра позиция, в състояние сте да привлечете хората на ваша страна. Днес е един от онези дни, в които сякаш можете да свършите 100 неща едновременно и е така! Вижте повече на: ", "date": "2018.09.03", "title": "Дневен хороскоп за понеделник"}
{"url": "https://www.novinite.bg/articles/163961/Katastrofa-na-kragovoto-na-Chetvarti-kilometar", "text": "Кола се заби в стълб на кръговото на Четвърти километър в София след като се сблъска с друг автомобил.Движението в района е силно затруднено, очаква се пристигането на органите на реда.", "date": "2018.09.03", "title": "Катастрофа на кръговото на Четвърти километър"}
{"url": "https://www.novinite.bg/articles/163947/Dvoen-rast-na-jilishtnite-danaci", "text": "Сериозни промени в данъците, които ще плащат собствениците на недвижими имоти, готви Министерството на финансите. Плановете са те да влязат в сила от 2019 г. Що се отнася до притежателите на повече от едно жилище, те ще загубят отстъпката от 50%, която ползват в момента за основното си жилище. По закон намалението се ползва от всеки българин, независимо от състоянието му. След промените тази привилегия ще имат само собствениците на едно жилище. Това означава, че за всички останали от 2019-а данъчното задължение за основния апартамент (или къща) ще се удвои.\r\n\r\n\r\n\r\n", "date": "2018.09.03", "title": "Двоен ръст на жилищните данъци"}
{"url": "https://www.novinite.bg/articles/163970/Vazrasten-maj-se-barikadira-strelya-po-chasten-sadeben-izpalnitel", "text": "Полицията във Велико Търново задържа възрастен мъж, който тази сутрин e стрелял срещу частен съдебен изпълнител.Частният съдебен изпълнител Дияна Колева тази сутрин е изпълнявала въвод във владение в жилището на 65-годишен мъж във Велико Търново. Собственикът, чийто апартамент е отнет, е отказал да пусне съдия-изпълнителя. Барикадирал се е в жилището, а след това е стрелял, научи „Хоризонт“. Информацията беше потвърдена от Областната дирекция на МВР.Стрелецът е задържан, газовият му пистолет е иззет. Мъжът е с чисто съдебно и криминално минало. Частният съдебен изпълнител не е пострадал. Дияна Колева отказа коментар за инцидента.По случая е образувано досъдебно производство.", "date": "2018.09.03", "title": "Възрастен мъж се барикадира, стреля по частен съдебен изпълнител"}
{"url": "https://www.novinite.bg/articles/163974/11-803-narusheniya-e-ustanovila-KAT-za-tri-dni", "text": "Продължават проверките на полицията в рамките на ежедневния засилен контрол по пътищата на страната, съобщава пресцентъра на МВР.В последния работен ден на миналата седмица и двата почивни дни полицейските екипи са проверили 13 464 моторни превозни средства и 16 502 души.Установени са общо 11 803 нарушения, от които 4797 са за управление на . Издадени са 5047 фиша и 1959 акта за установени  административни нарушения.Отнети са 162 свидетелства за управление на МПС заради неплатени задължения по ЗДвП. По време на осъществените проверки на място на гражданите са връчени общо 575 електронни фиша.Засилените проверки ще продължат до края на месец септември.", "date": "2018.09.03", "title": "11 803 нарушения е установила КАТ за три дни"}
{"url": "https://www.novinite.bg/articles/163976/23-godini-zatvor-za-ubieca-na-malkata-Damla", "text": "Мехмед Хасан, който уби 7-годишната Дамла Муса в Момчилград, поиска съкратено съдебно следствие, като призна всички доказателства, събрани по случая в досъдебното производство.Мехмед го достраша от градските му, поиска да остане в арестаМомчилград се прощава с Дамла! Почерненият град иска мъстЗаради това, че сам си призна вината, съдът намали присъдата му с 1/3 така че той ще трябва да излежи зад решетките 23 години.Решението е на 5-членен състав на Окръжния съд в Кърджали. Убиецът ще трябва да плати общо 400 000 лева кръвнина – по 150 000 на майката и бащата на детето и 100 000 лева на баба й.Присъдата беше посрещната с бурно недоволство от близките на убитото дете, които бяха в залата.\"Искахме смърт или поне доживотен затвор! 23 години не са присъда. Това е подигравка!\", недоволстваха родните.В хода на делото не бяха разпитани свидетели и вещи лица. Младият мъж пък бе доведен днес под засилена охрана в съдебната зала.Съдът конституира като частни обвинители майката и бащата на убитото дете. Те предявиха и претенции към обвиняемия за нанесени неимуществени щети. По 500 000 лева поискаха майката и бащата. 300 хиляди поиска бабата на Дамла.Тялото на първокласничката бе намерено на 17 декември 2017 г. около 7:30 ч. в семейното жилище в Момчилград от майка й Садет, която се връщала от нощна смяна във фабрика край Кърджали.Дамла е била сама в апартамента, защото баща й работи в Белгия, брат й в Истанбул, а бабата била заминала в Турция при болни близки.Момиченцето бе удушено, а главичката му – обвита с тиксо. Няколко дни по-късно за убийството бе задържан 25-годишния братовчед на Дамла – Мехмед Хасан.", "date": "2018.09.03", "title": "23 години затвор за убиеца на малката Дамла"}
{"url": "https://www.novinite.bg/articles/163966/Reshitelna-faza-na-operaciyata-po-iztochvaneto-na-mazuta-kraj-Sozopol", "text": "Операцията по изтеглянето на мазута от потъналия преди 100 години край Созопол кораб навлиза в решителна фаза.Очаква се да започне транспортирането на огромни 6-тонни котви, които да придържат водолазния кораб над потъналия \"Мопанг\".Към момента морето е спокойно и позволява работата по източването на мазута да започне. Морската администрация ще разграфи и почисти отворите на кораба с помощта на чертежите, с които разполага. Котвите ще позволят на водолазите да се позиционират по-добре. По думи на организаторите винаги съществува опасност за работещите по операцията. Планът за действие все още се обсъжда.През втората половина на седмицата се очаква да започне реалното източване на мазута.", "date": "2018.09.03", "title": "Решителна фаза на операцията по източването на мазута край Созопол"}
{"url": "https://www.novinite.bg/articles/163941/Sled-tragediyata-kraj-Svoge-Chetirima-ostavat-s-opasnost-za-jivot", "text": "Четирима души остават с опасност за живот след катастрофата край Своге. Трите най-тежко пострадали жени са настанени за лечение в „Пирогов”, където има и още двама души в стабилно състояние.Още петима остават за лечение в Университетската болница „Св. Анна”. 62-годишна жена и 30-годишен мъж, настанени във ВМА, вече са извън опасност за живота.", "date": "2018.09.03", "title": "След трагедията край Своге: Четирима остават с опасност за живот"}
{"url": "https://www.novinite.bg/articles/163953/Brat-zadigna-evro-i-zlato-ot-brat-si", "text": "Брат ограби брат си в Харманли. На спешния телефон в града е получен сигнал за домова кражба. Изпратената на улица „Цар Иван Асен“ оперативна група е констатирала, че е разбита входната врата на жилището и са откраднати 1000 евро и 3 грама златни бижута. В хода на разследването, станало известно, че заподозрян в кражбата е 40-годишният брат на тъжителя, живеещ на горния етаж.", "date": "2018.09.03", "title": "Брат задигна евро и злато от брат си"}
{"url": "https://www.novinite.bg/articles/163955/Pojar-unishtoji-gora-vav-Franciya", "text": "Голям пожар унищожи над 150 хектара горски масив в департамента Ло в Югозападна Франция, предаде БГНЕС.Пожарът се е запалил още в събота и бързо се е разпространил в целия горски масив.На мястото на инцидента освен местните спасителни служби са изпратени пожарникари от други райони. В борбата с огнената стихия са се включили над 200 огнеборци, както и 5 самолета, които са изсипвали вода над огнищата.Заради опасната ситуация са евакуирани местни жители. Пожарът е овладян в неделя. Причините за инцидента се разследват.", "date": "2018.09.03", "title": "Пожар унищожи гора във Франция"}
{"url": "https://www.novinite.bg/articles/163959/Inflaciyata-v-Turciya-se-pribliji-kam-18", "text": "Нивото на инфлацията в Турция се доближи до 18%, предадоха местни медии. Обезценяването на парите от началото на тази година до месец август е достигнало равнището от 17,90 процента, сочат данни на статистическия институт на балканската държава. За изминалия месец инфлацията бе 15,85 на сто, показва още официалната информация. Миналия месец финансовият министър в Анкара Берат Албайрак, който е зет на турския президент Реджеп Ердоган, заяви че страната е предприела мерки срещу заплаха за пазарите в страата.", "date": "2018.09.03", "title": "Инфлацията в Турция се приближи към 18%"}
{"url": "https://www.novinite.bg/articles/163952/Svetoven-den-na-parvata-pomosht", "text": "Столичната организация на БЧК организира:в Центъра за обучение по първа помощ (), от 10 часа, безплатен опреснителен курс по Първа долекарска помощ за водачи на МПС. Доброволци на БМЧК-София, членове на Младежкия авариен екип ще демонстрират техники и умения в оказването на първа помощ. Желаещите да се включат в курса могат да се запишат на тел. 02/81 22 822 най-късно до 5септември (сряда). В 12 часа всички участници в обучението, хванати за ръце, ще образуват традиционната за този ден спасителна верига при оказване на първа помощ.· на Централна автогара София, от 10 часа, доброволци ще раздават на водачите на автобуси и на пътниците информационни материали със съвети как да помогнем при пътнотранспортно произшествие.· в парк ”Гео Милев”, от 10,30 до 12,00 часа, доброволци на БМЧК-София ще направят демонстрации по оказване на първа помощ за спасяване на пострадали и ще раздават информационни материали.Темата за злополуките на пътя е изключително актуална – всяка седмица в България загиват повече от 15 души, а над 150 са пострадалите с тежки травми, някои от които остават инвалиди за цял живот. Първата помощ е основно умение, което може да осигури ефективна и бърза интервенция при различни наранявания, да намали страданията и да подобри шансовете за оцеляване на пострадалия. Всеки един от нас малко или повече има потенциал да се обучи по първа помощ и да спасява човешки живот! Каним ви да се присъедините към празника по повод Световния ден на първата помощ на 8 септември 2018 г. (събота)!", "date": "2018.09.03", "title": "Световен ден на първата помощ"}
{"url": "https://www.novinite.bg/articles/163940/Dnes-shte-bade-predimno-slanchevo", "text": "Днес ще бъде предимно слънчево. Още преди обяд в крайните северозападни райони, а по-късно през деня и вечерта в останалата част от Западна България, ще се развива купеста и купесто-дъждовна облачност и на места там ще има валежи и гръмотевици. Ще духа слаб, в Източна България и Дунавската равнина - до умерен вятър от изток-североизток. Максималните температури ще са предимно между 29° и 34°, в София около 29°. В планините ще бъде предимно слънчево. В следобедните часове ще се развива купеста и купесто-дъждовна облачност и на места в западните масиви ще има краткотрайни валежи, има условия и за гръмотевична дейност. Ще духа до умерен вятър с източна компонента. Максималната температура на височина 1200 метра ще е около 22°, на 2000 метра – около 15°.Над Черноморието ще бъде слънчево. Ще духа слаб до умерен изток-североизточен вятър. Максималните температури ще са между 28° и 30°. Температурата на морската вода е 26°-27°. Вълнението на морето ще бъде 2-3 бала.", "date": "2018.09.03", "title": "Днес ще бъде предимно слънчево"}
{"url": "https://www.novinite.bg/articles/163975/Kakvi-pensii-se-davat-v-Evropa", "text": "На фона на повишаването на пенсионната възраст в Русия руското издание euromag.ru прави преглед какви пенсии се получават в различни европейски страни. Най-ниските пенсии в ЕС са в България, пише изданието и посочва, че средната пенсия в България е 125 евро. Румънските пенсионери получват средно 175 евро, в Литва – 222, в Естония – 232, в Латвия – 304, информира БНР. Чехите получават като пенсия половината от заплатата, която е средно около 1000 евро, а португалциите – 54% при средна заплата над 1000 евро. Във Финландия пенсията е 58,4% от заплатата, която средно е около 3700 евро, но от тази сума трябва да се приспаднат данъци и други плащания. Словенците се пенсионират на 63 години, а словенките – на 61, и могат да разчитат на 62 процента от доходите си в активната възраст. Средната заплата в Словения също надхвърля 1000 евро. За мъжете в Турция пенсионната възраст е 68 години, за жените – 58. Пенсията е 64,5 % от заплатата, която средно е около 900 евро. В Италия пенсията е 65 процента от заплатата (средно 2300 евро), в Австрия – 77 % (средно 2700 евро). В Испания пенсията е 81% от заплатата (средно 2200 евро), а в Люксембург при средна заплата 4300 евро (брутна) пенсията е 87 на сто от нея. Най-висок процент спрямо заплатата получават като пенсия гърците – 96 на сто при средна заплата за страната 2100 евро. В Русия пенсията е под 40 на сто от заплатата, коментира още euromag.ru.", "date": "2018.09.03", "title": "Какви пенсии се дават в Европа"}
{"url": "https://www.novinite.bg/articles/163977/Festival-na-savremennata-balgarska-keramika-se-otkriva-v-Sofiya", "text": "За втори път в София се организира Фестивал на съвременната българска керамика. В него участват над 40 творци от различни възрасти с творби, създадени през последните три години, съобщават от Съюза на българските художници /СБХ/. Откриването ще се състои утре от 18.00 ч. в галерия \"Райко Алексиев\", а тазгодишното издание ще продължи до 28 септември. Изложбата показва нови тенденции и технологии в древното изкуство на керамиката като модерно изящно изкуство. На фестивала гостуват автори живописци и скулптори, които работят с керамика. Специално участие има Спартак Дерменджиев. Със самостоятелна експозиция се представя Силвия Чанева, която е носител на голямата награда от първото издание на фестивала през 2017 г. По време на форума ще бъде отбелязана 100-годишнината от рождението на керамичката Йова Раевска с участие на нейни творби и филм за нея.", "date": "2018.09.03", "title": "Фестивал на съвременната българска керамика се открива в София"}
{"url": "https://www.novinite.bg/articles/163971/Izchezna-saosnovatelyat-na-Uikilijks", "text": "Норвежката полиция обяви, че разследва изчезването на съоснователя на „Уикилийкс” и сътрудник на Джулиан Асандж Арен Кампхойс, видян за последно през август в Северна Норвегия, предаде БТА. \"Започнахме разследване\", казва говорител на полицията пред Франс прес, добавяйки, че няма никаква представа къде може да се намира Кампхойс, който е холандски гражданин. Според „Уикилийкс” Кампхойс е имал самолетен билет за 22 август за полет от град Тронхайм, намиращ се на повече от 700 км от Будьо. Отхвърлиха искането на Асанж да отпадне заповедта за ареста му Основателят на „Уикилийкс” Джулиан Асандж бе принуден да потърси убежище в еквадорското посолство в Лондон, за да избяга от американското правосъдие, което иска да го съди за публикуваните в „Уикилийкс” на американски военни и дипломатически документи.", "date": "2018.09.03", "title": "Изчезна съоснователят на „Уикилийкс”"}
{"url": "https://www.novinite.bg/articles/163969/61-ot-balgarite-dovolni-ot-ostavkite", "text": "61% одобрение за трите министерски оставки в кабинета Борисов 3, показва експресно национално представително проучване на социологическа агенция Алфа Рисърч, проведено по поръчка на БНТ. В петък с постовете си се разделиха МРВ шефът Валентин Радев, министърът на транспорта Ивайло Московски и на регионалното развитие Николай Нанков по искане на премиера Бойко Борисов. Оставките им са били поискани от министър-председателя заради пропуски в работа им, довели до жестоката катастрофа с автобуса, който се преобърна на пътя край Своге и отне живота на 17 души. Данните от проучването на Алха Рисърч сочат, че поемането на политическа отговорност от министрите се оценява преобладаващо позитивно от гражданите, но почти 30 на сто са критичните мнения. Сред тях се открояват привържениците на двата основни политически опонента - ГЕРБ и БСП. Първите са сдържани в оценките си, заради лоялността към своите министри, вторите - заради базисното си недоверие към цялото правителство. По-сериозният проблем, който проучването очертава, е недостатъчността на акта \"министерски оставки\", когато системни дефекти засягат широки обществени групи. Проучването показва, че за гражданите проблемът не е само в липсата на \"сцепление\" в асфалта, а в липсата на \"сцепление\" между работата на институциите, която трагичният инцидент край Своге осветли. По тази причина оставките не зареждат автоматично управляващата коалиция с нов кредит на доверие. Според едва 12% те са достатъчни, за да се увеличи личното им доверие към кабинета. 19% са най-радикалните, които, напротив, втвърдяват критичната си позиция. Най-голямо внимание заслужава позицията на мнозинството(60%), според което оставките не са в състояние да повлияят на доверието им. Това не означава, че преценяват случая като маловажен, напротив, това е червен сигнал, че този механизъм, ако остане единствен, започва сериозно да буксува. Доказателство за промяната на обществените нагласи от чисто политически натиск към натиск за промени във всички нива на системата е високият дял на хората (56.5%), които очакват освен оставки на министри, да има и конкретни длъжностни лица, наказани за катастрофата. Как предстоящият сериозен ремонт на кабинета, ще повлияе на обществените нагласи, тепърва предстои да видим. Сигурно е обаче, че гражданите очакват не толкова подредба на коалиционните взаимоотношения, колкото подредба на държавата и реален, а не имитационен контрол на начина, по който институциите и длъжностните лица изпълняват своите задължения, анализират от Алфа Рисърч.", "date": "2018.09.03", "title": "61% от българите доволни от оставките"}
{"url": "https://www.novinite.bg/articles/163945/Valentin-Radev-Ne-iskah-revolyuciya-v-MVR-a-neshtata-da-se-sluchvat-postepenno", "text": "„Решихме да подадем оставки, защото така се прави. Това е политическата отговорност. Хората очакват нещо да се случи. Направихме много, но въпреки това стана тази трагедия. Винаги си мисля обаче колко спасихме и какво направихме, за да не се случва това. Да, но се случи”, заяви в „Здравей, България” вътрешният министър в оставка Валентин Радев.Той добави, че не знае дали и други министри ще подадат оставки след него, Ивайло Московски и Николай Нанков.„Още в началото казах, че не искам революция в МВР, а нещата да се случват постепенно. Това и направихме. Във ведомството трябва да се случат бавни и устойчиви промени и работих точно за това. Много пъти ми искаха оставката, преглъщах и знаех, че правя правилни неща”, каза още Радев.Той не коментира кой ще наследи мястото му в министерството.„Много неща останаха зад кадър, но те са устойчиви и е хубаво да бъдат продължени”, допълни Валентин Радев.По повод инцидента с бащата на президента, който блъсна мъж на кръгово кръстовище Харманли, той коментира, че поема политическата отговорност, защото професионалното ръководство на МВР на място не си е свършило работа и не е докладвало за случая.\"Подменена е буквално картината. Невинният е наказан, а виновният не е\", заяви Валентин Радев.", "date": "2018.09.03", "title": "Валентин Радев: Не исках революция в МВР, а нещата да се случват постепенно"}
{"url": "https://www.novinite.bg/articles/163948/Nankov-Patishtata-ni-veche-shte-sa-po-germanski-a-ne-po-savetski-model", "text": "Координацията, комуникацията и контролът на подопечни мои структури, като АПИ, е трябвало да бъде по-добра. Това призна регионалният министър в оставка Николай Нанков в сутрешния блок на bTV. Той напусна поста, заедно с министрите на вътрешните работи и на транспорта след тежката катастрофа в Своге.По думите му не е имало натиск за оставки и за него това е правилното решение да се поеме отговорност. „Мотиви в случая е безсмислено да се изтъкват. Дори, ако има или няма вина в хора или институции, ние имаме 17 загинали, 21 тежко ранени, един съсипан човек – шофьора.”По думите му за оставка на правителството не може да се говори, защото има конкретни ангажименти и правомощия в провеждането на политики на три ведомства и подчинените им структури. В организационен план има какво да се подобри. Убеден съм, че кабинетът и правителството изпълнява по изключително категоричен начин управленската си програма и приоритетите си, посочи Нанков.Той отрича министрите да живеят в страх от уволнение и в унижение, както Валери Симеонов посочи преди дни. „Не е прав, премиерът не просто е длъжен, той трябва да избира с кого ще работи.”Министърът добави, че е критичен в оценката на работата на АПИ и председателят ѝ - Дончо Атанасов.„Имало е пропуски, трябват по-кардинални действия в комуникацията. Запознах се с проектите, има спецификация, процедури за одобрение и контролиране. В строителството има няколко основни неща – проектиране, възлагане, етап на изпълнение и приемане на обекта и въвеждането в експлоатация. По пътя край Своге е имало движение две години по-рано преди акт 16”, посочи той.\"Дефектите на пътя край Своге са били открити след изтичане на гаранционните срокове по ремонта, В новата наредба за проектиране на пътищата има над 20 нови нюанса, свързани с пътната безопасност. Пътищата в България доскоро се проектираха по съветски модел, а сега това ще става по германски. Наредбата не бе променяна повече от 30 г.\", продължи регионалният министър.Гаранцията за отстраняването на дефектите по пътя е до декември месец тази година. Нанков добави, че за строителство на подобен тип обекти са вече увеличени гаранционните срокове. За магистрала например от пет, срокът става седем години.Седмица преди инцидента разписах обнародване на наредба с над 20 нови нюанса за пътна безопасност. До скоро се проектираха пътища по съветски модел, каза още министърът.„Не мога да твърдя, че има корупция в строителството. Обществената поръчка е по реда на Европейската банка за възстановяване и развитие. Неустойки не са плащани, не са искани. Искат се, ако има причини за удължаване на строителството”, посочи той", "date": "2018.09.03", "title": "Нанков: Пътищата ни вече ще са по германски, а не по съветски модел"}
{"url": "https://www.novinite.bg/articles/163949/Siderov-kam-Simeonov-Ne-se-draj-kato-oshtipana-moma", "text": "Напрежението в редиците на \"Обединени патриоти\" расте.\"С или без НФСБ ще вървим напред. Ние сме се споразумели. Когато си се разбрал, стиснал си си ръката с някой трябва да си коректен и да се държиш мъжки, не като ощипана мома\", каза лидерът на „Атака” Волен Сидеров по bTV. Важното е да се изпълнява програмата за управление на кабинета, посочи още той.Сидеров определи като неверни твърденията на вицепремиера Валери Симеонов, че \"правителството се управлява еднолично\". По думите му причината за критиките е, че Симеонов или се опитва да извоюва министерски пост или „предотвратява лоша новина\" по свой адрес.\"Да не би да е крепител на земното кълбо? Можем и без други министри, без други вицепремиери. Важно е да се изпълнява това, за което сме се споразумели – програма за управление на България“След заседание край морето през почивните дни, партията на Валери Симеонов – НФСБ, излезе с остри критики към премиера Бойко Борисов и ГЕРБ.„НФСБ е против едноличния стил на управление на Борисов по отношение на кадрите, който не е съгласуван с коалиционните партньори”, посочи в изявление след срещата Валери Симеонов. Депутатите на НФСБ ще гласуват в парламента против оставките на тримата министри – Радев, Нанков и Московски. Днес от партията ще кажат окончателната си позиция за коалиционните взаимоотношения.„Недопустимо е да си вицепремиер и да излезеш да кажеш, че се управлява еднолично и да рушиш държавността. Какво правиш тогава в това правителство – излизай в опозиция, почвай партизанска война, ако искаш\", призова Сидеров. „Не може да си играеш със стабилността, имахме огромни трудности да направим тази коалиция, припомни още лидерът на „Атака\".Сидеров отбеляза още, че самият Симеонов също би трябвало да подаде оставка, след като сигналът му в прокуратурата срещу министъра на туризма Николина Ангелкова не беше потвърден.Няма да ставам министър, моята роля е по-важна в парламента, категоричен беше Сидеров. До края на тази седмица вероятно няма да станат ясни имената на новите министри, прогнозира още той и отбеляза, че премиерът не бърза с това решение.Сидеров обяви, че в разговор с премиера, двамата са се обединили около мнението, че начело на МВР трябва да застане човек от системата, който я познава от вътре и ще бъде по–добре приет от служителите.", "date": "2018.09.03", "title": "Сидеров към Симеонов: Не се дръж като ощипана мома!"}
{"url": "https://www.novinite.bg/articles/163962/Karakachanov-NFSB-nyama-da-izleze-ot-upravlenieto-dokolkoto-chuhme-vsichki", "text": "\"НФСБ няма да излезе от управлението, доколкото чухме всички\", каза вицепремиерът Красимир Каракачанов, като уточни, че така мисли, предаде БТА. \"Трусове не бих казал, както може би вече сте свикнали, темите вместо да се изясняват помежду ни, се изясняват през медиите, за съжаление\", коментира той в отговор на въпрос.\"Не споделям подобен подход, ако имаш да казваш нещо на коалиционните си партньори, нормално е да го кажеш в подходящия формат, а не през медиите\", добави той. Каракачанов обаче смята, че Валери Симеонов е прав в едно - не би следвало при всеки случай, когато някоя част от обществото \"поиска кръв\", да жертваш министри без дори да изчакаш резултатите от разследването.\"Съгласен съм, както е мое право аз да посочвам хората, които излизат от ВМРО било за министри, за заместник-министри, така е нормално и премиерът, като лидер на най-голямата партия в коалицията, да си посочва министрите или да решава кога да ги отзове\", коментира Каракачанов. Въпреки това мнението му, което той ще изрази днес, е, че няма никакво основание да се иска оставка на някои от министрите, най-малкото свързани с катастрофата. \"Визирам министър Нанков\", уточни Каракачанов, който определи колегата си като изключително работлив, енергичен и компетентен министър. \"Не следва да се подхожда по този начин, това е моето мнение, но ако премиерът държи на тези промени, ние сме длъжни да ги уважим, защото това е негова квота\", посочи вицепремиерът Каракачанов. ", "date": "2018.09.03", "title": "Каракачанов: НФСБ няма да излезе от управлението, доколкото чухме всички"}
{"url": "https://www.novinite.bg/articles/163942/Shte-ostane-li-NFSB-koalicionen-partnor", "text": "Днес става ясно какво ще е бъдещето на правителството и остава ли НФСБ коалиционен партньор в кабинета „Борисов 3”?Поводът за напрежението дойде след трите министерски оставки, които Борисов поиска след катастрофата край Своге. През уикенда партията на Валери Симеонов заседава в хотел в Несебър, за да реши дали ще останат част от правителството на Бойко Борисов.В неделя вечерта от партията излязоха с декларация, в която посочват, че се води еднолична кадрова политика. Депутатите на НФСБ ще гласуват против оставките на министрите Валентин Радев, Николай Нанков и Ивайло Московски в пленарната зала", "date": "2018.09.03", "title": "Ще остане ли НФСБ коалиционен партньор?"}
{"url": "https://www.novinite.bg/articles/163968/Borisov-v-Podgorica-Balkanite-mogat-da-stanat-moshtna-ikonomicheska-zona", "text": "Част от изплащането на кредитите, които международните финансови институции биха могли да отпуснат за свързаността на Балканите, да става чрез въвеждането на тол системи и таксите за ползване на пътищата в региона да бъдат уеднаквени, за да може Балканите да станат мощна икономическа зона. Това каза министър-председателят Бойко Борисов на съвместна пресконференция с премиера на Черна гора Душко Маркович в Подгорица, където е на официално посещение, съобщи правителствената пресслужба. Бойко Борисов с премиера на Черна гора Душко Маркович в Подгорица Пресслужбата на Министерския съвет \"Рисковано, но и с много воля, постигнахме значителни резултати по процеса за евроинтеграцията на Балканите. Мисля, че до края на годината Черна гора има реалния шанс\", каза министър-председателят Борисов и посочи, че трябва да се работи активно, за да може страната да затвори още две глави от предприсъединителния процес. Министър-председателят Борисов заяви и че ще бъде създадено смесено дружество между двете страни за пренос на електроенергия. \"Мисля, че това ще е успешен проект. Надявам се през следващите месеци да направим икономически форум, да подготвим една подобна структура. Черна гора и Италия правят нещо уникално. Ние имаме енергия, можем да направим нещо подобно\", каза премиерът. По думите му това ще е един балкански проект с участие на всички държави, които имат интерес. По отношение на миграцията българският премиер отново подчерта, че всяка държава на външна граница трябва да полага усилия за справяне с миграционната вълна. \"България го е направила - изграждане на съоръжение, много техника, видеокамери, и имаме нула миграция. Така че ние показахме, че можем\", допълни Борисов. Бойко Борисов с премиера на Черна гора Душко Маркович в Подгорица Пресслужбата на Министерския съвет Премиерът на Черна гора Душко Маркович благодари за усилията на страната ни за поставянето на европейската перспектива за страните от Западните Балкани във фокуса на обсъжданията в Европейския съюз. Той оцени положително резултатите от проведените срещи по време на Българското председателството на Съвета на ЕС, както и подписаната от всички европейски лидери в София декларация за интеграцията на страните от региона.", "date": "2018.09.03", "title": "Борисов в Подгорица: Балканите могат да станат мощна икономическа зона"}
{"url": "https://www.novinite.bg/articles/163973/Bojko-Borisov-be-nagraden-s-naj-vissheto-darjavno-otlichie-na-Cherna-gora", "text": "Министър-председателят Бойко Борисов бе награден с орден \"Черна гора\" с лента от президента на страната Мило Джуканович. Най-висшето държавно отличие беше връчено на българския премиер в знак на благодарност за последователните му усилия и подкрепата на страната ни за европейската перспектива на Черна гора.В своята реч премиерът Борисов благодари за наградата и заяви, че това е оценка за България по време на Европредседателството. Българският министър-председател припомни, че през тези 6 месеца страната ни положи огромни усилия за европейското приобщаване на страните от Западните Балкани.\"Всички дойдоха в София, направихме много срещи, след това инициативата \"16+1\" и Берлинския процес в Лондон. Ще продължаваме активно да си сътрудничим в рамките на НАТО и съм убеден, че ще продължим да работим заедно и в ЕС\", заяви още премиерът Борисов.\"Приятелството и подкрепата, която Бойко Борисов оказа, е много по-дълга от тези 12 години независимост на Черна гора. Бойко Борисов, като министър-председател, сложи един своеобразен отпечатък в двустранните отношения\", заяви по време на награждаването президентът Джуканович.", "date": "2018.09.03", "title": "Бойко Борисов бе награден с най-висшето държавно отличие на Черна гора"}
{"url": "https://www.novinite.bg/articles/163978/Karakachanov-Ideyata-na-patriotizma-e-da-obedinyava-a-ne-da-razdelya", "text": "Във връзка с някои негативни послания, изразени пред медии по отношение на бъдещето на коалиция „Обединени патриоти“, напомням, че идеята на патриотизма е да обединява, а не да разделя.Това написа във „“ вицепремиерът, министър на отбраната и лидер на ВМРО - част от коалиция „Обедини патриоти“ - Красимир Каракачанов.Ние, Патриотите от ВМРО, винаги сме се опитвали да покажем колко полезна може да е градивната работа и вярваме, че съчетана с енергията на партиите от „Обединени патриоти“, тя може да носи реални ползи за България и българите, продължава Каракачанов и затова изброява в седем точки:Това е отговорът ми към всички зададени и незададени въпроси от последните дни. България над всичко, завършва изявлението си Красимир Каракачанов.", "date": "2018.09.03", "title": "Каракачанов: Идеята на патриотизма е да обединява, а не да разделя"}
{"url": "https://www.novinite.bg/articles/163957/Losha-prognoza-na-sinopticite-za-septemvri", "text": " Дъжд и гръмотевици ни удрят в средата на следващата седмица. 30-градусовите жеги, които ни удариха вчера, от днес вече са минало. Температурите ще паднат като максималните в столицата няма да превишават 25 градуса, пише „Телеграф“.През следващите три дни се очакват дъждове в много райони на страната, като расте вероятността за бури. Най-топло ще е времето по морето. Там до края на седмицата живакът ще стига 28 градуса, само краткотрайни валежи с гръмотевици могат да развалят следобедния плаж на туристите.Най-високите температури през септември у нас ще бъдат между 28 и 33 градуса, а най-ниските – между нетипичните за лятото 3 и 8 градуса. През този месец се очаква средните месечни температури да бъдат около нормата, която за равнините е между 18 и 21 градуса, за високите полета – между 15 и 17 градуса, а за планините – между 3 и 8 градуса.Месечната сума на валежите също ще бъде около и над нормата – между 30 и 50 литра на квадратен метър. През последната половина от месеца времето ще е хладно. Превалявания ще има около 11, 15 и към 18 септември. През последните дни от месеца температурите ще се понижат и при изясняване в края на периода при високите полета се очакват и първите слани.", "date": "2018.09.03", "title": "Лоша прогноза на синоптиците за септември"}
{"url": "https://www.novinite.bg/articles/163965/NFSB-ostava-v-upravlyavashtata-koaliciya-no-s-usloviya", "text": "НФСБ ще гласува против оставките на минисрите Николай Нанков, Валентин Радев и Ивайло Московски. Това заяви Валери Симеонов на брифинг.„Кадри, изграждани с години, се жертват с лека ръка поради криворазбрано поддържане на политически рейтинг. Това е пореден случай, в който премиерът Борисов действа като едноличен управник, в разрез с договореното коалиционно споразумение и в нарушение на нормалните коалиционни отношения”, заяви Валери Симеонов.„Свидетели сме на яростен отпор на маргинални групи, насъскани от опозиционните партии БСП и ДПС, които не желаят провеждането на реални реформи”, каза още Симеонов.По думите му желанието да се угоди на всеки води до неубедително управление и риск от неизпълнение на управленската програма на коалицията.„Стабилността на коалиционното управление е застрашена и от непрекъснатите атаки срещу всички предложения на НФСБ в парламентарната група от страна на партньорите в коалиция „Обединени патриоти”. Провежда се масирана медийна кампания за оклеветяване и очерняне на НФСБ, каквото не провежда дори основният ни политически опонент ДПС”, каза още Валери Симеонов.Той оцени темповете, с които се изпълнява подписаната програма за управление, като незадоволителни.„Липсва воля за извършване на необходимите реформи в най-важните сфери на обществения живот. Извършват се политически назначения и уволнения зад гърба на НФСБ. Липсва нормален работен диалог и в малката, и в голямата коалиция. ПГ на „Обединените патриоти” в Народното събрание се е превърнала в механичен сбор от депутатите на три партии, практически без действащо ръководство”, каза още вицепремиерът.„В тази връзка изискваме решителна промяна в начина на управление и на коалиционното взаимодействие от страна на премиера и партия ГЕРБ. Ускоряване на изпълнението на заложените в управленската програма задачи, свързани с осъществяването на реални реформи в сферата на пенсионното дело, повишаване на доходите, насърчаване на дребния и среден бизнес и реални антимонополни действия”, заяви Симеонов.От НФСБ призовават осъществяването на необходимите реформи да не бъде жертвано заради „съмнително поддържане на политически рейтинг чрез показно решаване на проблеми”.\"Ако бойкотът на законодателните инициативи на НФСБ продължи, Националният изпълнителен комитет ще инициира свикване на заседание на Националния политически съвет, на който да се обсъди въпроса за прекратяване на участието на партията в коалициите и управлението на държавата\", завърши Валери Симеонов.", "date": "2018.09.03", "title": "НФСБ остава в управляващата коалиция, но с условия"}
{"url": "https://www.novinite.bg/articles/163963/Prezidentat-Radev-shte-napravi-obrashtenie-po-povod-noviya-politicheski-sezon", "text": "\r\nДнес от 17.05 часа държавният глава Румен Радев ще направи обръщение към народа. Обръщението ще бъде по повод началото на новия политически сезон, съобщиха от прессекретариата на държавния глава.\r\n \r\n  ", "date": "2018.09.03", "title": "Президентът Радев ще направи обръщение по повод новия политически сезон"}
{"url": "https://www.novinite.bg/articles/163972/Novata-sesiya-na-parlamenta-zapochva-na-4-septemvri", "text": "Новата сесия на Народното събрание започва утре - 4 септември, от 13.00 часа. По правилник първото заседание на всяка сесия се открива с химна на Република България и химна на Европейския съюз. Очаква се политическите сили да започнат новия сезон с декларации. Дневният ред на заседанието включва първо четене на промени в Закона за здравето, както и три годишни доклада за 2017 г. - един на Българската академия на науките /БАН/ и два на Комисията за регулиране на съобщенията /КРС/. В програмата е и ратификация на Спогодбата между Република България и Кралство Саудитска Арабия за избягване на двойното данъчно облагане по отношение на данъците върху доходите и предотвратяване на отклонението от данъчно облагане. По правилник есенната сесия започва в първата сряда от септември, но преди лятната ваканция депутатите решиха да заседават извънредно на 4 септември, за да могат да почиват на 7 септември.", "date": "2018.09.03", "title": "Новата сесия на парламента започва на 4 септември"}
