{"url": "https://www.novinite.bg/articles/182288/V-Pomorie-shte-se-provede-petmesechna-tancova-terapiya-za-bolni-ot-rak-na-gardata", "text": "В периода януари – май 2020 г., в спортната зала на училище “Иван Вазов” /начален етап/ в Поморие ще се проведе безплатна танцова терапия за жени, диагностицирани с рак на гърдата. Инициативата е по проект „Танцувай със здравето“, в който вземат участие пет държави, като в България дейностите се координират от „Асоциация за развитие на българския спорт“.Танцовата терапия представлява съвкупност от 32 сесии с адаптирани танцови движения, специално разработени за рехабилитация и повишаване качеството на живот на пациенти, диагностицирани с карцином на млечната жлеза. Инструкторите, които вземат участие в проекта, преминават през специално обучение, на което разучават специфичен танцов протокол.Сесиите в Поморие ще се водят от лицензирания инструктор Таня Арабаджиева и следват логическа последователност, поради което присъствието на всяка една от тях е задължително.", "date": "2019.11.08", "title": "В Поморие ще се проведе петмесечна танцова терапия за болни от рак на гърдата"}
{"url": "https://www.novinite.bg/articles/182296/V-Morskata-stolica-hilyadi-dnes-sa-bez-voda", "text": "Хиляди жители на Варна са без вода днес, а причината са аварии, съобщиха от ВиК-дружеството в Морската столица.- района между Технически университет и бул. \"Левски\" - между ул.\"Мир\" , ул.\"Студентска\" , бул.\"8-ми Приморски полк\" и бул.\"Левски\" - до около 17 часа- абонатите в района на фабрика Хр.Ботев , кв.\"Погребите\" и кв.\"Батак\" - до около 16 часа.- местност Лазур - до около 17 часа.- абонатите от бл.121 и пазарчето в кв.\"Младост\" - до около 15 часа.- абонатите около магазин Алати - до 20 часа", "date": "2019.11.08", "title": "В Морската столица хиляди днес са без вода"}
{"url": "https://www.novinite.bg/articles/182302/Zavarshi-remontat-na-viaduktite-na-AM-Trakiya-v-posoka-Burgas", "text": "Завърши ремонтът на виадуктите при 17-ти и 18-ти км на АМ „Тракия“ в платното за Бургас. С приключването на ремонтно-възстановителните работи се осигурява нормалното движение в отсечката от 14-ти до 20-ти км на магистралата, в двете посоки. Пътноподдържащото дружество „Автомагистрали“ ЕАД работи изключително мобилизирано, за да може предвидените дейности да завършат колкото се може по-бързо преди началото на зимния сезон. На виадуктите при 17-ти км, с дължина 322 м, и при 18-ти км, с дължина 242 м, е рехабилитирана връхната конструкция – пътна плоча и греди. Съоръженията са с нова хидроизолация, асфалтобетонова настилка и тротоарни блокове. Подменени са парапетите и мантинелите. Положена е нова хоризонтална маркировка. В началото на месец юли т. г. приключи ремонтът и на виадуктите при 13- ти и 15-ти км на АМ „Тракия“ в посока Бургас. С рехабилитацията на съоръженията значително е подобрена пътната безопасност в този участък от автомагистрала „Тракия“. Осигурена е по-висока скорост и комфорт за преминаващите моторни превозни средства.", "date": "2019.11.08", "title": "Завърши ремонтът на виадуктите на АМ „Тракия“ в посока Бургас"}
{"url": "https://www.novinite.bg/articles/182266/Borisov-pozdravi-policaite-za-dneshniya-profesionalen-praznik-SNIMKA", "text": "\"Благодаря на полицаите за успешната им работа и ги поздравявам за днешния професионален празник. Това написа премиерът Бойко Борисов в профила си във Facebook по случай професионалния празник на полицията. \"Българските полицаи успешно се борят с престъпността, контрабандата, нелегалната миграция и резултатите от тяхна работа са много добри. Благодаря им и ги поздравявам за днешния професионален празник. Честит имен ден на всички именици, бъдете живи и здрави!\", пожела премиерът.", "date": "2019.11.08", "title": "Борисов поздрави полицаите за днешния професионален празник (СНИМКА)"}
{"url": "https://www.novinite.bg/articles/182272/Ninova-Borisov-e-uchastnik-v-dogovorkata-za-izdigane-na-edin-edinstven-kandidat-za-glaven-prokuror", "text": "„Не си позволяваме да даваме съвети на президента, той изпълни конституционната възможност, която му е дадена. Позицията на БСП, изразена от нас още преди три месеца тук, от трибуната на Народното събрание, е: „Състезание с един кандидат не е състезание. Единственият човек, който можеше да осигури истинско състезание е премиерът Борисов - по закон предложенията се правят или от прокурорите, или от правителството. Надявахме се Борисов да прояви здрав разум и да внесе втора кандидатура. Уви, тежките му зависимости не му позволиха тази смелост – за нас той е участник в договорката за издигане на един-единствен кандидат“.Това цитира от стенограмата на НС председателят на БСП Корнелия Нинова. По думите й БСП в такива уговорки не участва и законът не дава това право на партиите – нито да предлагат, нито да въздействат на този процес. „Уважаваме решението на президента, той има това право по Конституция. Бих искала да се обърна към лидерите на другите партии – не упражнявайте партиен натиск върху членовете на ВСС - за партийни, икономически или лични интереси. Те са висши магистрати и трябва да действат единствено водени от закона, вътрешното си убеждение и от съвестта си. Нека те да решат оттук нататък как да процедират“, завърши Нинова.", "date": "2019.11.08", "title": "Нинова: Борисов е участник в договорката за издигане на един-единствен кандидат за главен прокурор"}
{"url": "https://www.novinite.bg/articles/182295/Ministerstvo-na-ikonomikata-i-IANMSP-podkrepiha-Dvijenie-Nacionalna-kauza-za-zavrashtane-na-balgari-ot-chujbina", "text": "Министърът на икономиката г-н Емил Караниколов и Изпълнителната агенция за насърчаване на малките и средните предприятия в лицето на изпълнителния директор г-н Бойко Таков подкрепиха Движение „Национална кауза“ (ДНК), чиято основна цел е демографията и в частност да стимулира завръщането на българи, които живеят в чужбина, обратно в страната.Това стана ясно вчера, 7 ноември, 2019 година, по време на среща между г-н Караниколов, г-н Таков и председателят на ДНК – г-н Андрей Арнаудов. В присъствието на министър Караниколов се подписа двустранно споразумение за сътрудничество между ИАНМСП и ДНК, което предвижда Агенцията да съдейства в разпространението на новата инициатива на неправителствената организация за създаване на онлайн платформа, свързваща българи, живеещи в чужбина, с родния бизнес и представяща възможностите в различните региони на България за кариерно развитие и живот, сред българския бизнес и работодателските организации.От своя страна министър Караниколов заяви своето желание да подкрепи инициативата чрез представяне на платформата пред българските общности по света по време на негови официални посещения. Инициативата „Bulgaria wants you” ще стартира в началото на 2020 година, като ще предоставя информация за свободни работни позиции, ще оказва административна помощ при завръщане в конкретен регион и ще представя компаниите и техните ангажименти, които биха поели пред новите си служители.В специална секция на сайта ще може да се използва и специален калкулатор, който ще дава информация за стандарта на живот в българските области и ще дава възможност за сравняване със стандарта на страната, в която българските граждани живеят. В рамките на срещата г-н Арнаудов информира, че на 12 ноември, вторник, от 11.00 часа в сградата на Общинския съвет в град Стара Загора ще се проведе първото представяне на „Bulgaria wants you” пред бизнеса в региона. Той допълни, че проучване на „Маркет Линкс“ е показало, че близо 69% от българите, обмислящи завръщане в страната от чужбина, биха използвали платформата. Актуална информация за дейностите на „Bulgaria wants you” ще бъде налична и на сайта на ИАНМСП ", "date": "2019.11.08", "title": "Министерство на икономиката и ИАНМСП подкрепиха Движение „Национална кауза“ за завръщане на българи от чужбина"}
{"url": "https://www.novinite.bg/articles/182279/Cacarov-za-reshenieto-na-Radev-Prezidentat-prosto-izpalni-Konstituciyata", "text": "Главният прокурор Сотир Цацаров заяви, че президентът Румен Радев е изпълнил възможността, дадена му от Конституцията, да не подпише указа за избора на Иван Гешев за нов главен прокурор.\"Президентът просто изпълни Конституцията. Конституцията дава правото както да подпише указ, така и да върне кандидатурата. В случая той се възползва от едно от конституционните си правомощия. Аз мога да коментирам мотивите като юрист, като гражданин, но не е редно да ги коментирам, с оглед на това, че към момента съм действащ главен прокурор. Коментирам ги така: Президентът има право да върне, дори без мотиви, в конкретния случай ние чухме изложени мотиви, дали ги споделям, или не - е съвсем отделен въпрос\", коментира Цацаров.Избраният от ВСС за главен прокурор Иван Гешев от своя страна заяви:\"Благодаря на президента, защото спази Конституцията и се произнесе в обозрим срок, както казва. Благодаря и на професионалната общност на прокурорите и следователите, която явно седи зад мене при този избор, защото този избор е чисто професионален, а не политически. И на последно място мога да кажа, че благодаря на целия ВСС - тези, които гласуваха за мен на изслушването, и тези, които бяха против мен, защото се проведе една открита, прозрачна, публична процедура при спазване на законовите изисквания. Процедурата продължава. Надявам се, че ВСС ще продължи по този начин - със спазване на закона и провеждане на открита и публична процедура\".Според Цацаров ВСС може да се произнесе за избора на нов главен прокурор веднага след публикуването на отказа на президента в Държавен вестник. Заедно с Гешев двамата участваха в парламента в редовна среща с представители на Венецианската комисия.Председателят на Върховния административен съд Георги Чолаков коментира във Варна ситуацията с избора на нов главен прокурор след връщането за прегласуване от президента.\"По същия начин президентът използва своето конституционно правомощие и върна моя избор преди две години. Чест прави на президента, че го направи в разумен срок. Оттук нататък предстои ново прегласуване. Ако не събере 17 гласа, тогава се прекратява процедурата и започва нова\".Чолаков каза още, че в понеделникът изтича срокът за оспорване на решенията от местните избори, но в някои съдилища има вече по 10-11 дела. Все още обаче не е образувано дело за касиране на избора на Йорданка Фандъкова за кмет на София.", "date": "2019.11.08", "title": "Цацаров за решението на Радев: Президентът просто изпълни Конституцията"}
{"url": "https://www.novinite.bg/articles/182277/Vijte-kolko-jeni-shte-upravlyavat-v-stranata-v-sledvashtite-4-godini", "text": "През следващите четири години жени ще управляват общо 37 от всички 265 общини в страната. Това сочи справка на БТА за изборните резултати от страницата на Централната избирателна комисия, цитира Булнюз.Дами ще са начело на три областни центъра - Габрово, Ловеч и София. Начело на тях застават Таня Христова, Корнелия Маринова и Йорданка Фандъкова.37-те общини, които ще бъдат управлявани от жени, са разположени на територията на 20 области в страната. В шест от регионите има по три общини с кмет от нежния пол. Дами ще ръководят Борован, Козлодуй и Мизия /обл. Враца/, Ловеч, Тетевен и Троян /обл. Ловеч/, Берковица, Брусарци и Георги Дамяново /обл. Монтана/, Куклен, Перущица и Хисаря /обл. Пловдив/, Ивайловград, Симеоновград и Харманли /обл. Хасково/ и Венец, Каспичан и Смядово в Шуменска област.В пет региона има по две общини, чиито жители са гласували доверие на кметове жени. Това са Габрово и Трявна /обл. Габрово/, Добричка и Крушари /обл. Добрич/, Крумовград и Момчилград /обл. Кърджали/, Долна Митрополия и Левски /обл. Плевен/ и Копривщица и Мирково /Софийска област/.Останалите 9 общини, които ще бъдат ръководени от представители на слабия пол, са разположени във Варненска област - Долни чифлик, обл. Велико Търново - Лясковец, обл. Видин - Бойница, обл. Кюстендил - Бобов дол, обл. Пазарджик - Брацигово, обл. Перник - Трън, обл. Силистра - Алфатар, София-град - столицата, и в обл. Стара Загора - Казанлък.Новоизбраните общински кметове на местните избори носят общо 165 лични имена. Най-много общини ще бъдат управлявани от кметове със собствено име Георги - 16. Земеделци /превод на името Георги на гръцки/ ще са начело на общините Карнобат, Сунгурларе, Царево, Вълчи дол, Дългопол, Полски Тръмбеш, Ново село, Рила, Лом, Якимово, Калояново, Стамболийски, Иваново, Божурище, Нови пазар и Тунджа. Любопитното е, че в шест от тях кметове са адаши и по собствено и по фамилно име - Георги Георгиев. Съименниците са в общините Дългопол, Лом, Якимово, Калояново, Нови пазар и Тунджа.Следващото най-разпространено собствено име сред общинските кметове е Иван. То се носи от 12 новоизбрани ръководители в общините Банско, Поморие, Варна, Мездра, Севлиево, Кочериново, Луковит, Вълчедръм, Вършец, Долни Дъбник, Ботевград и Братя Даскалови.Многобройни сред кметовете са и адашите със собствено име Димитър. Те ще управляват 11 общини - Петрич, Бургас, Приморско, Ветрино, Невестино, Земен, Марица, Садово, Бяла /Русенско/, Тутракан и Етрополе.В осем общини кметовете са с лично име Николай - Кресна, Несебър, Балчик, Първомай, Нова Загора, Смолян, Гълъбово и Николаево. По шест общини ще се управляват от кметове с имената Атанас и Валентин, а по четири - със собствени имена Румен, Владимир, Пламен, Христо и Петър.В по три общини ще има ръководители-адаши с имената Емил, Васил, Йордан, Костадин и Мария. 22 лични имена се носят от точно по двама градоначалници. Останалите 127 собствени имена са строго индивидуални и се носят от един кмет.Сред адашите по собствено и фамилно име са кметовете на Аврен /обл. Варна/ и Павликени /обл. Велико Търново/ - Емануил Манолов, както и на Кюстендил и Батак - Петър Паунов.", "date": "2019.11.08", "title": "Вижте колко жени ще управляват в страната в следващите 4 години"}
{"url": "https://www.novinite.bg/articles/182294/Sled-BSP-I-GERB-se-oplaka-ot-represiya-nad-tehen-kandidat-kmet", "text": "Срещу кандидата на ГЕРБ за кмет на казанлъшкото село Овощник Георги Данев е извършена репресия от страна на избрания на втори тур кмет от БСП Иван Колев, съобщават от ГЕРБ. На местните избори двамата се явиха един срещу друг на балотаж. „За по-малко от 48 часа от полагане на клетвата си, Колев вече я наруши, като започна реваншистки действия срещу кандидата за кмет от ГЕРБ Георги Данев, който е секретар на НЧ „Просвета” в село Овощник.Изведнъж днес се оказва, че започва проверка от Проверителната комисия към читалището, на която председател е съпругата на Иван Колев, а един от членовете е самият секретар на кметството в село Овощник. Без предварително уведомление, за няколко часа Комисията бива назначена и сформирана, като в края на работния ден (17:00 часа) започва и проверка на читалищната документацията.На проверката по спешност е извикан и самият кмет на Овощник Иван Колев, който се е държал арогантно. Съгласно Закона за народните читалища кметът няма никакво право да упражнява контрол или надзор над читалищното настоятелство“, напомнят от партията. „В тази връзка ГЕРБ – Казанлък остро осъждаме всякакви прояви на реваншизъм и оказването на психически тормоз над личността. Категорично се противопоставяме на подобни действия - форма на посегателство върху личността и натиск върху човешката психика, още повече срещу пряк конкурент на местните избори. Подобни действия не помагат за развитието на която и да било институция, дори уронват нейния престиж“, пишат още от ГЕРБ.", "date": "2019.11.08", "title": "След БСП: И ГЕРБ се оплака от репресия над техен кандидат - кмет"}
{"url": "https://www.novinite.bg/articles/182290/Prezidentat-U-nas-tryabva-vseki-da-pochne-da-nosi-otgovornost", "text": "В България всеки трябва да започне да носи своята отговорност. Това каза държавният глава Румен Радев пред журналисти в село Славяново в отговор на въпрос за върнатото на Висшия съдебен съвет /ВСС/ решение за избор на Иван Гешев за главен прокурор.Президентът заяви, че действията и мотивите му са изцяло в правомощията на институцията. \"Оценката за професионалните и етични качества на кандидатите и техния избор са изцяло правомощие на ВСС. Негова е и отговорността пред обществото\", подчерта Румен Радев, цитиран от БГНЕС.Държавният глава посочи, че не иска да влияе с прогнози какво ще се случи от тук нататък с избора на нов главен прокурор. По думите му отговорността е на ВСС, а след това и обществото ще даде своята оценка. \"България, според мен ще просперира, когато започнем да уважаваме и спазваме законите\", подчерта президентът, цитиран от прессекретариата си.Президентът коментира и последните местни избори. Той отбеляза, че големия брой недействителни бюлетини, множеството сгрешени протоколи от СИК, множеството сигнали за корпоративен и купен вот, изчезналите преференции не могат да бъдат оценка за нормално провеждане на изборния процес. По думите му всичко това ерозира доверието в изборите и отблъсква гражданите от урните.\"От това страдаме всички, страда най-вече демокрацията”, подчерта Румен Радев. Той уточни, че след анализ на изборните процеси ще свика среща с представителите на парламентарно представените партии, ръководството на ЦИК и органите на реда, за да се намери решение на проблема. \"Очевидно така не трябва да се правят избори, в 21-ви век сме все пак”, допълни президентът.По отношение на технологичния процес на изборите държавният глава отбеляза, че при машинното гласуване има защитни механизми – докато избирателят не попълни всички необходими полета, машината няма да допусне да приключи гласуването.\"Защо не го правим това е друг въпрос\", коментира президентът. По думите му българският избирател ще се справи с машинното гласуване, така както се справя с работата с мобилните телефони и банкоматите. \"Разбира се, че ще се справят, това са спекулации. Това е просто липса на воля да имаме прозрачни избори\", коментира държавният глава.Президентът е в харманлийското село Славяново по повод честването на празника на храм \"Св. Архангел Михаил”. Държавният глава честити празника на всички именници, пожела здраве и професионални успехи и на всички служители на МВР в тяхната високо отговорна дейност. ", "date": "2019.11.08", "title": "Президентът: У нас трябва всеки да почне да носи отговорност"}
{"url": "https://www.novinite.bg/articles/182285/Kandidatat-za-glaven-prokuror-Geshev-Izborat-mi-e-profesionalen", "text": "Кандидатът за главен прокурор Иван Гешев благодари на президента, че се е приознесъл в обозрим срок. ,,Благодаря на президента, благодаря и на професионалната общност на прокурорите и следователите, която седи зад мен при този избор, защото този избор е чисто професионален, а не политически.И на последно място мога да кажа, че благодаря на целия ВСС - тези, които гласуваха за мен на изслушването, и тези, които бяха против мен, защото се проведе една открита, прозрачна, публична процедура при спазване на законовите изисквания. Процедурата продължава. Надявам се, че ВСС ще продължи по този начин - със спазване на закона и провеждане на открита и публична процедура'', коментира пред журналисти Гешев. ,,Решението колко кандидати са се взима от прокурорската колегия. Не е нарушение на закона. Бях единствен кандидат и за шеф на специализираната прокуратура\", допълни той.", "date": "2019.11.08", "title": "Кандидатът за главен прокурор Гешев: Изборът ми е професионален!"}
{"url": "https://www.novinite.bg/articles/182273/Ucheni-otkriha-nov-shtam-na-HIV", "text": "Изследователи от фармацевтичната компания Abbott Laboratories за първи пъти от 2000 г. разкри нов щам на ХИВ, съобщиха информационните агенции.Новият щам е открит при трима жители на Демократична република Конго. Отнася се към най-разпространената група М и му е даден подтип Л.Според експерти, цитирани от „Уолстрийт джърнъл“, откриването на новия щам едва ли ще позволи скорошно усъвършенстване на методите за диагностика и лечение на ХИВ. Но може да помогне на учените да разберат по-добре как вирусът е еволюирал и се е разпространявал. А в бъдеще това може да приближи специалистите към създаване на ефективна и достъпна ваксина срещу ХИВ. ", "date": "2019.11.08", "title": "Учени откриха нов щам на ХИВ"}
{"url": "https://www.novinite.bg/articles/182286/Vnimavajte-Bananite-sa-napadnati-ot-opasna-gabichna-infekciya", "text": "Организацията по прехрана и земеделие на ООН (ФАО - FAO) предупреди за опасност за предлагането на банани заради разпространяването на опасна гъбична инфекция из плантациите в Азия и Латинска Америка, за която в момента няма лекарство.Също така световното производство на месо се очаква тази година да се свие за първи път от над 20 години заради епидемията от африканска чума по свинете (АЧС), която продължава да унищожава стадата в Китай. Това прогнозира снощи (ФАО). Заради болестта производството на свинско месо в Китай, водещия световен производител, се е свило поне с 20 на сто, посочва ФАО в двугодишния си доклад.Поради това се очаква производството на говеждо, овче, пилешко и свинско месо като цяло да намалее с 1 процент до 335 милиона тона трупно тегло. Свинското обикновено е над една трета от произведеното в света месо. Спадът на производството в Китай бързо се компенсира от пилешкото, чието производство се очаква да нарасне със 17 процента на годишна основа. Заради АЧС цените на свинското в Китай скочиха, което доведе до ускоряване на инфлацията през септември, съобщава \"Блиц\".", "date": "2019.11.08", "title": "Внимавайте! Бананите са нападнати от опасна гъбична инфекция"}
{"url": "https://www.novinite.bg/articles/182301/Vuchich-Pristiga-nashiyat-brat-Bojko-Borisov-i-shte-govorya-s-nego-na-balgarski", "text": "Президентът на Сърбия Александър Вучич заяви, че до 1 декември пътуването по източната отсечка на Коридор 10 ще бъде безплатно, предаде БТА.Вучич отговаряше на въпроси на журналисти след форум, посветен на Западните Балкани, организиран от Световния икономически форум в Женева.Вучич каза, че откриването утре на отсечка от източното разклонение на Коридор 10 за него ще бъде най-хубавият ден и добави, че е горд от новите 86,9 километра магистрала, които ще свържат Ниш, Бела Паланка, Пирот, Димитровград и ГКПП Градина.\"Честитя на гражданите новите почти 87 километра. Пристига и нашият български брат Бойко Борисов, а аз ще се обърна към него и на български\", каза Вучич, цитиран от Танюг.С пускането утре на отсечката Сърбия завърши изграждането на Коридор номер 10.", "date": "2019.11.08", "title": "Вучич: Пристига нашият брат Бойко Борисов и ще говоря с него на български"}
{"url": "https://www.novinite.bg/articles/182289/Post-v-socialnite-mreji-pritesni-stolichani-Zalichavat-freska-s-veliki-balgari", "text": "Пост във Facebook групата \"Забелязано в София\" притесни жителите на Овча купел 2. На фотоса се вижда как майстори свалят емблематична фреска с велики българи от нашето минало.\"Постепенно заличават всичко!История, личности,думи и дела.\" \"Ако беше,някоя простотия нямаше да имам нищо против....но нещо българско от нашата история , щеше да е красиво да го оставят...За съжаление не си тачим историята.\" Са част от коментарите на възмутени граждани.Истината е че тече ремонт на обекта, след който авторът ще върне рисунката си в подобрен вариант. \"Спокойно хора! ЩЕ СЕ ВЪЗСТАНОВИ РИСУНКАТА! ТОЧНО ОТ ТОЗИ, КОЙТО Я Е РИСУВАЛ!Една активна жена е попитала Тодор Чобанов от Столична община, който е потвърдил това.\" ", "date": "2019.11.08", "title": "Пост в социалните мрежи притесни столичани: Заличават фреска с велики българи"}
{"url": "https://www.novinite.bg/articles/182282/Maj-obra-bankov-klon-v-stolichniya-kvartal-Suhata-reka", "text": "\r\nМъж нахлу в клон на банка в столичния квартал \"Сухата река\". По непотвърдена информация той е бил въоръжен и е успял да открадне пари.\r\n\r\n\r\n\r\n\r\n\r\n", "date": "2019.11.08", "title": "Мъж обра банков клон в столичния квартал \"Сухата река\""}
{"url": "https://www.novinite.bg/articles/182287/Fabrika-vav-falit-Poveche-ot-280-choveka-v-Ruse-mogat-da-ostanat-bez-jilishta", "text": "Повече от 280 човека в Русе могат да останат без жилища, ако кредиторите на фалиралата захарна фабрика продадат ведомствените имоти, съобщава .С парите от продажбата на недвижимата собственост трябва да се погасят задължения на фабриката от 18 млн. лева. Въпреки че процедурата по несъстоятелност още не е приключила, НАП вече обяви за продан няколко имота. Този факт засилва страховете на хората.Фабриката не работи от 10 години. На терена на завода всичко е разпродадено. Сградите са разрушени, с изключение на 100-годишните жилищни сгради.Една от потърпевшите обясни в ефира на „Здравей, България”, че синдикът на фирмата Георги Чолаков е обещал да се даде възможност на наемателите да закупят жилищата, в които живеят на преференциални цени.„В един момент обаче се оказва, че 4 жилища вече се продават в НАП и тези хора остават на улицата”, заяви тя.„Директно се обяви търг. Всеки може да дойде на оглед и да има претенции към нашето жилище”, коментира друга жена, която живее под наем във ведомствен имот от 17 години.В същото време банките отказват ипотечни кредити за въпросните сгради, тъй като са много стари.„Служителите имат възможност да закупят въпросните жилища. Но тук не става въпрос това да стане на преференциални цени, а за друг ред за продажба. Жилищата първо се предлагат на наемателите. Те не се продават по Търговския закон. Продажбата може да се осъществи до 6 месеца след откриването на производството по несъстоятелност. Всички жилища, които до 20 ноември не се осребрят по реда на Данъчно - осигурителния процесуален кодекс, ще бъдат предложени в производство по несъстоятелност”, обясни синдикът Георги Чолаков.", "date": "2019.11.08", "title": "Фабрика във фалит: Повече от 280 човека в Русе могат да останат без жилища"}
{"url": "https://www.novinite.bg/articles/182271/Kraj-na-sagata-Emblemata-na-CSKA-e-na-Ganchev-Indjov-i-Stoichkov", "text": "Продължителната сага с емблемата на фалиралото дружество ПФК ЦСКА АД официално приключи! ЦСКА-София на Ганчев, Инджов и Стоичков вече е притежател на активите на оригиналното дружество, за което от \"Ред Енимълс\" бяха заплатени 8 милиона лева на 11 октомври 2018 г. Клубът на практика е получил всички активи от съда. Сметката за разпределение на 8-те милиона към кредиторите пък е влязла в сила. Оттук в ЦСКА трябва да финализират няколко юридически процедури, чрез които да прехвърлят активите от фалиралото дружество към настоящото. Синдикът Дора Милева пък очаква разрешение от съда, за да стартира разплащането с кредиторите. Тя ще преведе колосалните 8 милиона към 143 физически и юридически лица, като над половината от сумата ще отиде в НАП. Фалиралото дружество имаше задължения към Агенцията по приходите, датиращи още от 2005 г. Сметката показва, че ЦСКА покрива около 40% от дълговете на ПФК ЦСКА АД, което е безпрецедентен случай на удовлетворяване на кредиторите в България. Най-ценното притежание сред активите е емблемата с трите звезди, която вече официално е собственост на ЦСКА. Отделно клубът ще получи няколко имота в околностите на София, отдавна амортизирани автомобили и рейс, както и стотици бройки стара екипировка. Армейците също така плащат, но няма да влязат във владение на земите край морето, които ще отидат във фирмата \"Камеко\". Въпреки че по този начин клубът е ощетен с няколкостотин хиляди лева, ръководството реши да не обжалва. Търгът за активите беше спечелен от дружеството \"Ред Енимълс\" на 30 май 2017 г. в Кърджали, а преди година бяха платени и 8-те милиона лева.", "date": "2019.11.08", "title": "Край на сагата! Емблемата на ЦСКА е на Ганчев, Инджов и Стоичков"}
{"url": "https://www.novinite.bg/articles/182283/Tapa-ot-tirove-na-granicata-s-Turciya", "text": "4-километрова опашка от тирове се е образувала на пункт \"Капитан Андреево\" на изхода към Турция, съобщи Нова телевизия. От администрацията на граничния пункт уточниха, че за последните 24 часа са обработени 2 400 камиона, от които 1 230 излизащи от страната ни. През последния месец тежкотоварният трафик бележи ръст. Преминалите камиони през октомври тази година са 70 000, докато през миналата са били с 14 000 по-малко.", "date": "2019.11.08", "title": "Тапа от тирове на границата с Турция"}
{"url": "https://www.novinite.bg/articles/182292/Yuliya-Stark-za-FAB-academy-i-kakvo-e-da-si-biznesdama", "text": "Юлия Старк е автор и международен публичен говорител (Великобритания, Европа, САЩ). Тя е основател на академията Femininity and Business (FAB), която е вдъхновила хиляди жени по целия свят да развиват бизнеса си въз основа на своята страст и женственост, както и лектор на – най-големият форум за личностно развитие и предприемачество в Източна Европа. Майка на 2 красиви деца, съпруга и жена, която не иска да се примири с по-малко от „най-доброто“, тя използва всяка възможност, за да се развива като бизнес дама и като индивидуална личност. Проваляла се е, губила е всичко, но и е натрупала много знания, които на по-късен етап използва, за да издигне империя – от сърце и с много по- голяма визия за това как може да превърне света в едно по-добро място. Надявам се един ден този въпрос да не бъде задаван повече. Надявам се, че мъжете и жените ще се разглеждат като равни както в бизнеса, така и в семейството. Но е истина - често жените имат повече от една работа: да бъдат майки, да се грижат за дома и същевремено да управляват свой собствен бизнес.Начинът, по който аз го правя: поставям си правилните приоритети. Знам какво е важно за мен и с какво не желая да правя компромиси. Подпомагам си като:- автоматизирам определени (бизнес) процеси, в случай на повтарящи се задачи;- делегирам определени задължения: като тези в домакинството или готвенето в моя случай;- премахвам неща там, където по-малкото означава повече. Правя го с хората в живота си или с проекти, които ми костват енергия, а не дават никакви или малко резултати. Всичко зависи от собственото ви отношение. Ако решите да бъдете жертва на пола си, тогава и ще бъдете възприемани като по-слабия такъв. Аз избрах да повярвам, че това да принадлежа към нежния пол е изцяло в моя полза, но първо трябваше да се науча да бъда наистина жена и да възприема женската си енергия. Отново, това зависи от нивото на личностно развитие на вашето (бизнес) обкръжение. И не е пряко свързано с пола. Жените не са толкова директни в общуването си и заради това често биват грешно възприемани. Но, отново, това е твърде общо твърдение. Броят на ударите под кръста намалява с натрупването на повече опит и познания за хората. В момента се намирам в етап, в който имам честта да бъда заобиколена от жени, които са щедри, любвеобилни и амбициозни. Жени, които вярват в холистичен и съвместен бизнес подход, тъй като живеем в нова ера на така наречената „sharing” икономика. По-добре е да се подкрепяме отколкото да се унижаваме. Един от моите бизнес ментори веднъж каза: Природата е мъдра - тя ще премахне всички, които не допринесат за нейното развитие.  Да работиш във финансовата индустрия беше като да си затворен в златна клетка. Финансовата криза през 2009 г. наистина ми се отрази тежко. Бях свидетел на това как най-добрите ми клиенти губят милиони на борсата и бях безпомощна. Един ден се погледнах в огледалото и си обещах, че от този момент нататък честността, истинността и свободата ще бъдат моите насоки. Това логично доведе до решението да се превърна в предприемач, без всъщност да разбирам какво означава това. Но понякога наивността е най-доброто оръжие. Доверие. Доверие в себе си. Вярвайте, че сте достатъчно добра. Не се страхувайтеда получавате напътствия и да потърсите ментор. Не се опитвайте да направите всичко сами. Не е нужно да преоткривате нещо, което е вече открито. Учете се от тези, които вече са били там. Които са правили грешки и са се поучили от тях. Това ще ви спести много време и пари! Също така - никога не се отказвайте, когато се провалите. Просто адаптирайте стратегията си и продължете напред. Може да сте на една крачка от успеха! От тази моя лична борба и нужда от повече баланс, FAB академията, се роди през 2013 г. В академията помагаме на жените да стартират и развиват бизнеса си по разумен начин. След стартирането на FAB Academy, успяхме да развием силна международна мрежа, която ни дава възможност да дадем сцена за изява на нашите жени предприемачи по целия свят, особено чрез ежегодната ни международна бизнес конференция WinTrade в Лондон. С партньори като Microsoft, Google, Facebook, Deloitte, House of Lords, LinkLaters и много други, можем да постигнем най-добрите резултати. Също така организираме семинари за лидерството в Бали и други невероятни места за онези амбициозни жени, които наистина искат да имат всичко. Целта на тези уникални пътувания е да получите яснота по отношение на вашия личен и професионален път. Всички наши програми са отворени за амбициозни жени, които ценят щастието, свободата, свързаността и удовлетворението преди всичко друго. Моето обещание към вас е, че ще намерите сила и хармония, за да можете да живеете пълноценно. С нашите семинари, академията на FAB и международната ни общност ние се стремим да ви вдъхновяваме и обучаваме, така че „можете да имате всичко“. Не спирайте да вярвате в това! Да, била съм. Няколко пъти. Българите са красив микс от културите на Източна и Западна Европа. И това е тяхната сила. Те са гладни за повече, а гладът за успех е от огромна полза за изграждането на един бизнес. Там, където живея, в Белгия, предприемаческият дух е доста слаб. Хора. Силен лоялен екип от предприемачески настроени хора, които работят за резултатите. Наскоро уволних голяма част от екипа си и насочих своята HR стратегия към фрийлансъри, които все още работят дългосрочно, но също поемат отговорност и допринасят за по-голямата картина. Нито мъжете, нито жените могат да бъдат успешни самостоятелно в дългосрочен план. Успехът се крие в сътрудничеството. За да бъде един бизнес успешен и устойчив, трябва да притежавате огромен набор от различни умения. Какви качества трябва да притежава една жена, за да е успешна? Трябва да притежавате всички умения – фокус, визия, цел, глад за успех и способност да разчитате числата правилно. Трябва да обичате числата, за да разберете накъде отива компанията ви.  Исках да бъда гражданин на света и балерина. Исках да танцувам на сцена. По комунистическо време думата гражданин на света означаваше свобода. Днес се възприемам като такъв – пътувам из целия свят и имам приятели на всеки континент. Не съм балерина, но до някаква степен имам изяви на сцена – по семинари и конференции.  Щастлива жена, на първо място. Благодарна съм за успехите, които съм постигнала досега, но с нетърпение очаквам още много неща. Предстои ми още много работа, но кариерата ми показа, че трябва да взимам предвид и други успехи в живота: здрави красиви деца, стабилна връзка и свободата преди всичко. Това е истинският успех за мен.", "date": "2019.11.08", "title": "Юлия Старк за \"FAB academy\" и какво е да си бизнесдама?"}
{"url": "https://www.novinite.bg/articles/182284/Specakciya-v-Plovdiv-7-v-aresta", "text": "Седем души са задържани при спецакция срещу наркоразпространението, реализирана от ОДМВР-Пловдив. Това съобщиха от пресцентъра на МВР. При процесуално-следствените действия под наблюдението на Окръжна прокуратура – Пловдив са иззети над 73.5 грама метамфетамин на кристали, множество таблетки с психоактивно вещество, амфетамин, 2 електронни везни и мобилни телефони.Специализираната полицейска операция за противодействие на разпространението и употребата на наркотици е проведена на 6 ноември от служители на отдел „Криминална полиция” и сектор „Специализирани полицейски сили” в Пловдив. На Голямоконарско шосе в момент на сделка с наркотици са заловени трима мъже и четири жени, придвижвали се с два автомобила – „Ауди” и „Рейндж Ровър”. При последвалите лични обиски и претърсвания в колите и на два частни адреса, разследващите са иззели над 73.5 грама метамфетамин на кристали, 4 стъклени лули и 2 електронни везни със следи от наркотичното вещество, 100 таблетки клонарекс, пакетче амфетамин и мобилни телефони. По случая е образувано досъдебно производство по чл. 354а, ал.1 от НК, което се наблюдава от Окръжна прокуратура-Пловдив. Седмината, на възраст между 21 и 45 години, са били задържани за срок до 24 часа по Закона за МВР. Впоследствие на двама от тях са повдигнати обвинения и мярката им за задържане е удължена до 72 часа.", "date": "2019.11.08", "title": "Спецакция в Пловдив, 7 в ареста"}
{"url": "https://www.novinite.bg/articles/182269/Dneven-horoskop-za-petak", "text": "Повечето хора няма да се съгласяват с вас днес и ще са ви опозиция. Днес ще разберете кои хора от обкръжението ви си заслужават и кои не.В някои дни просто е по-добре да останете вкъщи и днес е един от тези дни. Днес сте по-раздразнителни от обикновено и срещите с хора могат да доведат до скандали.През този ден ще се сблъсквате с хора, които не вникват в нещата, а гледат само повърхността. Запазете спокойствие и се опитайте някак да постигнете съгласие. Вижте повече на: ", "date": "2019.11.08", "title": "Дневен хороскоп за петък"}
{"url": "https://www.novinite.bg/articles/182264/Mistika-ot-vekove-Pokazvat-naj-golemiya-cheren-diamant-v-sveta-v-Parij", "text": "Във френската столица Париж престижна диамантена къща показа най-големият черен диамант в света, предава Нова телевизия.От векове назад скъпоценният камък е обект на засилен интерес заради мистиката, в която е обвит. Достъпът до него е строго ограничен - докоснеш ли го ,ще бъдеш благословен с щастие и късмет, според легендата.Черният диамант \"Корлоф\" е легендарен сред бижутерите по света. 88- карата изящество, обвити в мистика.“Това е легенда на повече от 100 години. Тя идва от тогавашната Руска империя. В двора на Александър II живяла знатна фамилия – Корлоф-Сапожников, която притежавала черният диамант, но тогава той не изглеждал по този начин, по който изглежда сега. Необработен, диамантът надвишавал 200 карата. Бил открит в Сибир. Предаван от поколение на поколение, скъпоценният камък пътувал навсякъде със семейството и носел щастие и късмет на своите притежатели\", разказва легендата за него собственикът на престижната диамантена къща \"Басам Азакир\", която притежава диамантът към днешна дата.Счита се, че в началото на 20 век черният диамант напуска границите на Русия. Семейството продава камъка на белгийски производител на диаманти, а през 1974 г. Корлоф пристига във Франция. Именно в ръцете на последния си собственик, черният диамант придобива актуалните си форма и размер.“Цифрата 88, колкото са каратите на нашия диамант, не е случайна. В азиатската култура числото 8 е символ на щастието. Затова ние решихме да го обработим така, продължавайки пътят на легендата за черния диамант, който вече 40 години е сърцето и душата на нашата компания\", каза още Азакир.Най-големият черен диамант в света официално няма цена, въпреки че, според експерти, тя би надхвърлила 7-цифрена сума. За собственика на бижу безценни са възхищението и емоцията в очите на хората, които го виждат.“Този диамант не е уникален само заради своя размер. Нищо не гарантира, че утре няма да се появи по-голям диамант от този. \"Корлоф\" е пътувал много по света. Излагали сме го на  специални места, бил е в ръцете на шейха на Дубай, на Кралицата на Малайзия, на Императора на Япония. Виждал съм хора да плачат от емоция, докато го докосват. Това е неговата цена - щастието, което той носи“, твърди собственикът на диамантената къща.", "date": "2019.11.08", "title": "Мистика от векове: Показват най-големия черен диамант в света в Париж"}
{"url": "https://www.novinite.bg/articles/182291/Zadrastvane-na-AM-Hemus", "text": "Двукилометрово задръстване се е образувало на АМ \"Хемус\" в посока Варна, преди тунел \"Витиня\", предаде ТОПНОВИНИ. Трафикът по магистралата е изключително натоварен.", "date": "2019.11.08", "title": "Задръстване на АМ \"Хемус\""}
{"url": "https://www.novinite.bg/articles/182293/Mishel-Platini-si-tarsi-kolosalni-sumi-koito-ne-e-vzel-zaradi-korupcionniya-skandal", "text": "Бившият президент на УЕФА Мишел Платини предприема правни действия за получаване на значителни неизплатени суми, както и за бонус и юридически такси, каза той пред АФП.Според източници, близки до Платини, чието четиригодишно наказание извън футбола изтече през октомври, бившият френски национал се надява да възстанови около 7,2 милиона евро (7,9 милиона долара), включително 5,5 милиона евро неизплатени суми. Платини не потвърди за стойността на цифрите.„“, заяви Платини.Трикратният носител на Златната топка бе изхвърлен от участие във футбола през 2015 г. заради плащане oт 2 млн. швейцарски франка, които получава от тогавашния президент на ФИФА Сеп Блатер. Въпросното заплащане е извършено през 2011 г., когато Блатер се бори да бъде преизбран за президент, и е свързано с работа, извършена от Платини между 1999-2002 г. Самият Блатер впоследствие също бе наказан като Платини, но за 6 години.Платини винаги е настоявал, че не е направил нещо нередно. Неговото наказание от футбола изтече на 6 октомври и той се надява да се завърне под някаква форма в любимата игра. Бившият футболист на Ювентус обясни, че бонусът, който иска да му бъде изплатен, е свързан с организацията на Евро 2016.„“, потвърди швейцарският адвокат на Платини Винсент Солари.", "date": "2019.11.08", "title": "Мишел Платини си търси колосални суми, които не е взел заради корупционния скандал"}
{"url": "https://www.novinite.bg/articles/182299/Prolivni-dajdove-v-Angliya-VIDEO", "text": "Проливни дъждове се изсипаха над Северна и Централна Англия през последното денонощие и станаха причина за евакуиране на хора. Малка група бе блокирана в търговски център през нощта, предаде Асошиейтед прес.Наводненията засегнаха град Шефилд, където река Дон преля, след като вчера се изсипаха 85 мм дъжд.Британската Агенцията по околната среда съобщи, че най-големи валежи са отчетени в Суайншо, в района на националния парк Пийк дистрикт, където за същия период са паднали 112 мм дъжд.Алекс Бъркил от националната Метеорологична служба заяви, че \"на някои места само за ден са паднали толкова валежи, колкото е месечната норма\".Към днешния ден са в сила 117 предупреждения за наводнение, както и пет за сериозна \"опасност за живота\", за района на крайбрежието на р. Дон в град Донкастър.В Шефилд около 30 души потърсиха убежище в търговски център снощи, след като лошото време блокира посетителите, дошли, за да видят пуснатите коледни светлини.", "date": "2019.11.08", "title": "Проливни дъждове в Англия (ВИДЕО)"}
{"url": "https://www.novinite.bg/articles/182300/Stryaskashto-Nad-50-mln-dushi-v-Afrika-gladuvat", "text": "Повече от 52 милиона души в 18 африкански държави са изправени пред глад в резултат на изменението на климата, бедността и въоръжените конфликти. Страни като Зимбабве, Замбия, Ангола, Малави, Мозамбик, Мадагаскар и Намибия заедно претърпяха средни годишни загуби от 700 милиона долара в резултат на бедствия, свързани с климата, се казва в доклада. „Общностите, засегнати от климатичната криза, са претоварени и биха могли да бъдат изправени пред потенциални унищожение.Въпреки това местните жители правят всичко възможно за преодоляване на кризата“, каза Митика Мвенда, изпълнителен директор на партньор на Oxfam. В доклада се казва, че части от южната част на Зимбабве са преживели най-ниските валежи от 1981 г. насам, което довело до изправянето на над 5,5 милиона души пред несигурност за прехраната. В Замбия 2,3 милиона души са били осъдени за несигурност на храните, тъй като земите за отглеждане на царевица са намалели и износът е забранен, добавя се в доклада. За да обсъдят екологичната устойчивост и просперитет, експертите се събират на африканска министерска конференция в Дърбан от 11 до 15 ноември.", "date": "2019.11.08", "title": "Стряскащо: Над 50 млн. души в Африка гладуват"}
{"url": "https://www.novinite.bg/articles/182261/I-dnes-vremeto-shte-se-zadarji-dinamichno-i-toplo-za-sezona", "text": "И днес времето ще се задържи динамично и топло за сезона. Над по-голямата част от страната облачността ще е разкъсана, намаляваща в източната половина от страната до незначителна. Предимно облачно ще е над Западна България и Рило-Родопската област и там на места ще има превалявания от дъжд. В Източна България ще духа умерен, временно и силен южен вятър. Максималните температури ще са предимно между 20° и 25°, по-ниски в северозападните райони.Над планините облачността ще е значителна, главно в Рило-Родопския масив ще има превалявания от дъжд На отделни места там е възможно да прегърми. Над Странджа-Сакар и Източна Стара планина ще има временни разкъсвания на облачността и повече слънчеви часове. Ще духа умерен до силен юг-югоизточен вятър. Максимална температура на височина 1200 метра – около 15°, на 2000 метра – около 7°.Над Черноморието ще е предимно слънчево, с временни увеличения на облачността. Ще духа умерен южен вятър. Максимални температури на въздуха: 19°-23°. Температурата на морската вода е около 17°, а на север от н. Калиакра: 14-15°. Вълнението на морето ще е 2 бала.", "date": "2019.11.08", "title": "И днес времето ще се задържи динамично и топло за сезона"}
{"url": "https://www.novinite.bg/articles/182262/Arhangelovden-e", "text": "Църквата почита паметта на св. Архангел Михаил – един от седемте ангели, стоящи винаги край престола на Господ. Архангеловден е вторият по значимост есенен православен празник след Димитровден.Светецът символизира тържеството на доброто, светлината и справедливостта.На този ден празнуват Ангел, Ангелина, Михаил, Михаела, Арангел, Райчо, Райна и Рангел. Екипът на NOVA желае на всички именици здраве и късмет!На 8 ноември своя професионален празник отбелязва и българската полиция.", "date": "2019.11.08", "title": "Архангеловден е!"}
{"url": "https://www.novinite.bg/articles/182267/V-Burgas-Kradec-spajdarmen-vliza-prez-balkonite-i-oshushkva-domove", "text": "Опасен престъпник от Варна се е преместил на юг и е ошушкал няколко апартамента в Бургас. 37-годишният криминално проявен и осъждан крадец обаче е разкрит и заловен от бургаската полиция.До момента разследващите успели да разплетат два случая с участието на Мартин Сандов, пише флагман.бг. Бандитът си набелязвал основно домове в скъпите квартали на града – главно в центъра. Той дебнел за отворени врати и през нощта се покатервал през терасите на апартаментите, откъдето необезпокоявано прониквал и обирал собствениците. Разследващите успели да разплетат нагла кражба на Мартин от преди няколко дни. Крадецът задигнал чантата с лични документи, кредитни карти и пари на бургазлийка, докато тя спяла в съседната стая.По същата схема Сандов ударил и и жилище на ул. „Васил Левски“, собственост на рускиня. Крадецът издебнал своя момент и набързо събрал мобилните телефони на жената, марков часовник и около 200 лв. Той направил пълни самопризнания и по двата случая.", "date": "2019.11.08", "title": "В Бургас: Крадец-спайдърмен влиза през балконите и ошушква домове"}
{"url": "https://www.novinite.bg/articles/182270/Pochina-pravnukat-na-osnovatelya-na-Louis-Vuitton", "text": "Модният дизайнер Патрик Луи Вюитон, правнук на основателя на модната къща Louis Vuitton, почина във Франция на 68-годишна възраст.Това беше съобщено на страницата в Инстаграм на Louis Vuitton. Причините за смъртта на дизайнера не се съобщават. Модната къща заяви, че Патрик Луи продължава семейната традиция, когато се присъединява към Louis Vuitton през 1973 година. Модната къща Louis Vuitton е основана от Луи Вюитон през 1854 г. във Франция. Тя е специализирана в производството на куфари и чанти, модни дрехи, парфюми и луксозни аксесоари под същата марка.Почина правнукът на основателя на Louis Vuitton", "date": "2019.11.08", "title": "Почина правнукът на основателя на Louis Vuitton"}
{"url": "https://www.novinite.bg/articles/182297/Ne-razreshiha-na-debela-kotka-da-leti-do-Moskva-SNIMKA", "text": "В Шереметиево мъж не получи право да се качи на самолет от Москва до Владивосток заради \"твърде дебела котка\". Това разказа самият пътник Михаил Галин във Фейсбук, предаде Канал 3. Името на домашния любимец е Виктор, той пътувал със собственика от Рига до Владивосток с прекачване в Москва.На летището в Рига пътника с животното се качили на самолета и безопасно стигнали до руската столица. На ветеринарния контрол в Шереметиево обаче в паспорта на животното бил поставен печат, след което човекът отишъл до бюрото за регистрация.Служителка на летището, според Михаил, няколко пъти премерила и претеглила целия му багаж, след което заявила, че котката също трябва да бъде поставена на кантара. Оказало се, че домашният любимец е отчел до десет килограма, заради което може да се транспортира само в багажното отделение.Мъжът се опитал да обясни на служителката на летището, че котката няма да оживее до Владивосток, но тя отказала да \"поеме отговорност\" и да наруши инструкциите. Тогава Михаил се отказал от полета. За да бъде пусната в салона 10-килограмовата котка, мъжът решил да намери подобно животно с по-ниско тегло. Миниатюрната Фийби, която отговаря на стандартите на авиокомпанията, станала „котка-дубльор.В резултат на това Михаил и котката му Виктор получили бордна карта и спокойно стигнали до Владивосток.. ", "date": "2019.11.08", "title": "Не разрешиха на дебела котка да лети до Москва (СНИМКА)"}
{"url": "https://www.novinite.bg/articles/182265/Vladislav-Goranov-Mestnite-danaci-v-Balgariya-sa-izklyuchitelno-niski", "text": "„Местните данъци в България са изключително ниски, както и данъчните оценки. Няма как с приходите от тях да се поддържа и развива инфраструктурата. Тя трябва да се финансира от имуществените данъци”. Това каза в ефира на „Здравей, България” министърът на финансите Владислав Горанов.Той не потвърди, че новоизбраните кметове на ГЕРБ ще наложат увеличение на данъците и таксите. „Градоначалниците трябва да преценят каква политика да водят и да поемат своята отговорност. Ако решат да задържат ниски данъците и таксите, да бъдат така любезни да не се обръщат към правителството”, допълни Горанов. Той коментира и темата за бюджета за следващата година. „Ако погледнете приходите за 2020 г. като дял от брутния вътрешен продукт, ще видите, че те нарастват, т.е. хипотезата, че залагаме по-ниски приходи, за да разчитаме евентуално на някакво преизпълнение, е несъстоятелна”, коментира Горанов. И допълни, че през следващата година ще бъдат събрани с около 3,5 млрд. лева повече.Министърът подчерта, че нито лев от преизпълнение на бюджета не може да бъде изхарчен от правителството. Ако има такива средства, то те автоматично отиват за подобряване на бюджетното салдо. \"Както върви изпълнението на бюджета, ще имаме основание да дадем коледни надбавки\", каза още Горанов.Той обясни, че за да има по-високи пенсии, работещите трябва да имат по-високи доходи. И увери, че властите работят в тази посока и \"притискат реалния сектор да следва подобна политика\".„Няма да сме по-успешни, ако не сме по-образовани. Късно разбрахме това. Мисля, че инвестицията в образование е добра, макар и закъсняла“, завърши Горанов.Той коментира и актуалните политически теми. Остро разкритикува решението на \"Демократична България\" да заяви подкрепа за Мая Манолова преди балотажа на местния вот в София. „Вместо те да се обединяват и да търсят нови решения, всеки ден виждаме его върху его”, смята Горанов.„Преди изборите имаше вглеждане в малките фуги, вместо да се видят големите булеварди. Водеше се сериозна кампания за дискредитиране на столичния градоначалник. Тези, които искаха да премахнат ГЕРБ от власт, си представяха, че печелейки София, ще могат да искат промени и на национално ниво. Този генно-модифициран политически организъм, който се появи, е инструмент на всички, които искат да подменят легитимните политически аргументи, с които искаме да управляваме града”, каза още той.Той коментира и решението на президента да върне на Висшия съдебен съвет кандидатурата на Иван Гешев за нов главен прокурор. Според Горанов това действие е \"атестацията на Радев за качествата на Гешев\".Министърът смята още, че изпълнителната власт не би трябвало да издига кандидати за поста, тъй като съдебната власт трябва да остане независима.", "date": "2019.11.08", "title": "Владислав Горанов: Местните данъци в България са изключително ниски"}
{"url": "https://www.novinite.bg/articles/182274/Plovdiv-mi-e-Amsterdam-Nad-1-000-000-cvetya-razkrasyavat-grada-pod-tepetata", "text": "Под тепетата тази есен са засадени рекордните над 1 000 000 цветя, съобщи заместник-директорът на ОП „Градини и паркове“ инж. Георги Николаев. Когато разцъфтят напролет, градът ще е още по-красив.Най-многобройни са теменужките – морави, сини, бели, жълти, червени, оранжеви, както и с преливащи цветове. Има също много парички, незабравки и други видове, които на местна почва виреят добре. Всички цветя са собствено производство.Насажденията са из целия град – не само в централните паркове, а и в кварталните градинки, по разделителните ивици на булеварди и кръгови кръстовища, дори в междублокови пространства, където има осигурено поливане.От „Градини и паркове“ се надяват, че пловдивчани ще харесат новите цветни фигури в Цар-Симеоновата градина. Те са оформени с около 100 000 стръка – теменужки, ефектно „гарнирани“ със сребристо-зелените цинерария и сантолина. Сред тях ще разцъфтят и прекрасни лалета.Красиви лалета отново ще украсят и градинката на площад „Стефан Стамболов“ пред сградата на общината. Миналата пролет точно там бяха направени хиляди селфита. Сега са засадени 1600 луковици от най-висококачествени холандски лалета.„И занапред ще съдействаме на инициативни наши съграждани, които искат да разкрасят междублоковите пространства, като им предоставяме посадъчен материал“, каза инж. Георги Николаев. ", "date": "2019.11.08", "title": "Пловдив ми е Амстердам: Над 1 000 000 цветя разкрасяват града под тепетата"}
{"url": "https://www.novinite.bg/articles/182278/Blagotvoritelniyat-bazar-na-Mejdunaroden-jenski-klub-Sofiya-praznuva-svoya-25-i-yubilej", "text": "Тази година ще се проведе 25-ото юбилейно издание на любимия и дългоочакван Ежегоден благотворителен базар на Международен женски клуб – София. Събитието ще се състои на 1 декември 2019 г. (неделя) от 9:00 до 19:00 ч. в Интер Експо Център. Билети могат да бъдат закупени онлайн, както и в мрежата на Ticket Portal в цялата страна.Освен 25-ия юбилей на Базара, през 2019 г. Международен женски клуб – София чества и своята 30-а годишнина. По този повод организацията подкрепи 30 социално значими каузи – най-големият брой в историята на клуба досега. Даренията се осъществиха с помощта на събраните средства от миналогодишното издание на събитието, които бяха в размер на 389 000 лв. и успяха да надминат всички очаквания на организаторите.За да бъдат отбелязани двата юбилея подобаващо, Международен женски клуб – София ще подготви още по-мащабно събитие за всички почитатели на културата и традициите. 25-ото издание на Базара ще се проведе не в две, а в цели три зали на Интер Експо Център, като едната от тях е предвидена само и единствено за развлекателната програма на мероприятието, включваща редица местни и международни таланти.За поредна година посетителите на любимото за всички събитие ще се съберат през първата неделя на месец декември, за да се запознаят с традиции и култури от цял свят. Oтделните страни ще представят своите ръчно изработени продукти, сувенири, шедьоври от националната им кухня, характерни облекла и разнообразни културни обичаи. По традиция всички събрани средства ще бъдат дарени за благотворителност.Международен женски клуб – София реализира ежегодния си Базар с подкрепата на представители на международната общност в страната – посланици, представители на дипломатически мисии и техните семейства, както и благодарение на помощта на редица компании и многобройни доброволци.Цената за стандартен билет за Базара е на стойност 5 лв., като за студенти и пенсионери е 2 лв. Предлага се и комбиниран билет за семейства на цена 12 лв., както и дарителски билет (VIP пропуск) на стойност 25 лв., който дава достъп до церемонията за откриване на Базара с всички официални гости, за които Международен женски клуб – София предоставя специални изненади.25-ият Благотворителен базар на Международен женски клуб – София се провежда със специалната подкрепа на партньорите на организацията – Столична община, Inter Expo Center, M3 Communications Group, Inc., ЦУМ, Хотел „Метрополитън“ и Новател.За Международен Женски Клуб – София:Международен женски клуб – София е организация с нестопанска цел със следната мисия: посрещане и подпомагане на новодошлите в България, задълбочаване на познанията за страната, насърчаване на добрата воля и приятелството сред членовете на клуба и оказване на финансова и материална подкрепа, насочена към социално значими каузи. Организацията се състои от 110 членове, които представляват 42 държави от цял свят.Повече за Международен женски клуб – София може да откриете на: /Повече за Базара може да откриете на: Билети за Базара може да закупите от:  ", "date": "2019.11.08", "title": "Благотворителният базар на Международен женски клуб – София празнува своя 25-и юбилей"}
{"url": "https://www.novinite.bg/articles/182275/Poziciyata-na-AEJ-otnosno-publikacii-za-zdravoslovnoto-sastoyanie-na-Stefan-Danailov", "text": "\"Медиите трябва да са внимателни, когато отразяват здравословното състояние на пациенти\", заяви председателят на Асоциацията на българските журналисти Иван Радев. От името на АЕЖ до медиите той изпрати Позиция на Асоциацията във връзка с публикации, относно лечението и състоянието на легендата на българското кино Стефан Данаилов.Ето пълния ѝ текст: АЕЖ-България напомня, че съгласно Етичния кодекс на българските медии, журналистите имат ангажимент да не навлизат самоцелно в личния живот на хората и да не засилват мъката на попадналите в беда.Повод за настоящата позиция е неподписана публикация от 6 ноември, която изнася детайли от здравната история на Данаилов, като включително обяснява, отново в подробности терминалното развитие на заболяването, с което той е диагностициран.Нещо повече – статията се позовава на откровено жълти издания, за да аргументира част от тезите си.Цялата тази информация е публикувана в контекста на призива на близките на актьора да бъде пожален от медийните публикации за състоянието му.Изнасянето на подробни детайли относно здравословното състояние на Стефан Данаилов не може да се оправдае с обществен интерес. Още по-малко такъв е наличен при изричния призив на близките му.Здравната информация за пациента е защитена от лекарска тайна. Тази информация представлява лични данни и е защитена от правото на личен живот. За изнасянето на подобна информация от лице, което има достъп до нея, дори би могла да се носи наказателна отговорност за разгласяване на служебна тайна.Никой не заслужава такова отношение в труден за него и близките му момент. Подобна неетична сензационност хвърля петно върху работата на всички журналисти и създава лош образ на цялата гилдия. По тази причина е нужна ясна позиция от журналистите при подобни нарушения, за да стане ясно на всички, че това не е журналистика.Призоваваме ръководствата на медиите, изнесли неправомерно данни за здравословното състояние на Данаилов, да поднесат извинения на актьора, близките му и обществото.", "date": "2019.11.08", "title": "Позицията на АЕЖ относно публикации за здравословното състояние на Стефан Данаилов"}
{"url": "https://www.novinite.bg/articles/182280/Grisho-v-Sofiya-Shte-igraya-za-Balgariya-na-ATP-Kap-ne-cheta-negativnite-komentari", "text": "Григор Димитров ще вземе участие в дебютното издание на отборната надпревара АТП Къп, която ще се проведе в Австралия в началото на годината. Това потвърди лично най-добрият ни тенисист, който днес даде пресконференция в София.„АТП Къп помага на всички, всички сме в Австралия в началото на годината. Винаги сме харесвали отборните турнири, за мен така се пада в момента, че е много добре да играя АТП Къп. Ще се радвам и за всички млади играчи, които ще са с мен. Надявам се за тях да е едно добро преживяване. Предстоят доста разговори с момчетата. Искам да разбера кой къде е на конкретни дати, дали са свободни, къде ще тренират“, коментира Димитров.АТП Къп ще се проведе в три града в Австралия (Бризбън, Сидни и Пърт) в рамките на 10 дни. В надпреварата ще участват общо 24 отбора. Турнирът ще носи и точки за ранглистата и ще служи за генерална подготовка за първия за сезона шлем – Australian Open.Димитров подчерта, че към момента не планира да участва за Купа „Дейвис“.„Купа „Дейвис“ губи от стойността си. Не съм играл за Купа „Дейвис“, така че към момента Олимпийските игри не влизат в плановете ми. Не виждам на кого мога да помогна за Купа „Дейвис“. Относно „Лейвър къп“ – това е нещо съвсем различно“.„Благодарен съм, че съм тук, очертава се тази година да имам малко по-дълга ваканция“, бяха първите думи на Димитров пред родни журналисти.„Не мога да намеря правилните думи, сезонът започна странно, за първи път бях контузен, сблъсках се с неща, които ми бяха непознати. Наложи ми се да остана 4-5 седмици у дома, което не ми се беше случвало отдавна. Всеки ден бях в болници, много неприятни ситуации, но продължих да вярвам в себе си и в това, което правя. Не бях пълноценен, имаше много моменти през годината, в които се мислех, че няма как да продължа, че няма успея да се възстановя. Лятото беше  малко по-добре , започнах да тренирам повече, имаше турнири, в които играех добре, но резултатите не идваха. Вярата накрая беше най-силното нещо“, коментира Димитров.„Родителите ми винаги са зад мен. В Париж винаги съм се чувствал добре, но не винаги съм имал добри резултати. С всеки един гейм си вдигах нивото, нямах нищо да губя в последния турнир. Един добър завършек за годината.Когато си далеч от топ ниво всеки мач е все едно катериш планина. В месеца преди US Open бях направил 110 км тичане, но нямах никакви резултати. В Ню Йорк първият мач беше най-важният (срещу Андреас Сепи). Много исках да бия Роджър Федерер, особено на такъв мач - вечерен. Най-добрата атмосфера на корт, въобще не можех да чуя топката, имах чувството, че играя на закрито. Ранните мачове на US Open бяха най-важни за мен“.Попитан дали чете коментари по свой адрес, Димитров отговори така:„Стоя доста настрани от много неща. Имаше период от 4-5 седмици, в които изобщо не влизах в социални медии, сайтове, форуми, така се чувствах по-добре. Бях в Ню Йорк, а се чувствах все едно съм в Исландия“.Григор сподели мнението си и за финалния турнир в Лондон, на който триумфира през 2017 година:„Не трябва да отписваме Роджър и Медведев. С Рафа сме си говорили, че никога не е печелил Лондон. Шегували сме се, че аз ще му дам моята титла, а той ще ми даде някоя негова от Шлема. Зверев е на такова ниво, че ако не започне добре, ще му е трудно. Циципас дебютира и знам какво е и колко може да си опасен. Тийм вече има пет титли, а Беретини прави сезона на живота си. Ранните мачове там са най-важни“.", "date": "2019.11.08", "title": "Гришо в София: Ще играя за България на ATP Къп, не чета негативните коментари"}
{"url": "https://www.novinite.bg/articles/182268/Avtobus-s-patnici-se-obarna-kraj-Shipka", "text": "Инцидент с автобус, превозващ работници, става в петък сутринта край град Шипка. Рейсът е излязъл от пътя, след като на шофьора му е прилошало, съобщи Нова телевизия.\r\nВ момента на инцидента в автобуса имало четирима пътници. Никой от тях не е пострадал. Всички са откарани до работните си места с друо превозно средство.\r\nВсе още няма информация за състоянието на водача, но той е откаран за преглед в Спешни център в Казанлък, предаде bTV. Движението на пътя не е затруднено.\r\n", "date": "2019.11.08", "title": "Автобус с пътници се обърна край Шипка"}
{"url": "https://www.novinite.bg/articles/182298/VIDEO-Kobrata-i-Bukar-ochi-v-ochi-predi-boya-v-Kaliforniya", "text": "Гордостта ни в тежка категория Кубрат Пулев и 38-годишният американец Райдъл Букър се изправиха лице в лице и си стиснаха ръцете на официалната пресконференция преди битката им в зала \"Чукчанси Парк\" във Фресно, щата Калифорния, тази неделя от около 5.00 часа сутринта. Залогът за Кубрат е голям. Победа ще го изстреля в сблъсък за шампионския пояс на IBF, а загуба означава, че ще загуби статута си на официален претендент. Опонентът ми е сериозен. Концентриран съм само върху този мач, заяви Кобрата.В бокса нищо не е сигурно. Но аз съм тук, за да се бия и съм тук, за да победя. Добре подготвен съм и вярвам в себе си. Знам кой съм - аз един от най-добрите бойци в тежка категория. Моят съперник също е добър, но аз мисля, че съм много, много по-добър и ще спечеля. За мен това е един мач, с който ще натрупам повече опит. Ще ми се отрази добре. Трябва да съм на ринга, докато чакам реванша между Джошуа и Руис, добави Пулев.Българинът има 27 победи и 1 загуба на профи ринга - от Владимир Кличко в мача за световната титла през ноември 2014 година. Букър дебютира на професионалния ринг през 2001 г. и записва 22 поредни успеха- Първата му загуба е от 2004-та, след нея американецът е вкаран в затвора. Той е уличен в притежание с намерение за разпространение на 1 кг кокаин. На 9 септември 2005 г.той получава ефективна присъда. В затвора лежи до 9 август 2017 г. След излизането си на свобода Букър се завръща на ринга. Първият му мач е през февруари 2018 г. и завършва с победа. След това постига още 3 победи и 1 загуба.Всички знаят моята история - бях в затвора 12 години. От две години обаче съм много активен. Този бой идва във възможно най-добрия за мен момент. Бях в лагера на Усик, след това бях в този на Уайлдър, така че бях доста зает. Помагал съм на най-добрите. Сега работя и с Антъни Джошуа. Говорим си, аз уча него, той учи от мен. В бокса съм от 31 години и ще разчитам на своя опит, каза от своя страна Райдъл Букър. Не мога да кажа какво точно ще ми е нужно за победа, защото всеки има свой собствен талант. Той не се е бил с толкова лек боксьор. Бърз съм, подвижен съм. Знам, че има загуба от Кличко. Кличко ми е за пример, както и на треньора ми, но той няма този атлетизъм. Ще оставя талантът ми да говори вместо мен. Благодаря на отбора, на всички, които ме подкрепят. Те са запознати с моята история. Няма значение какви са предизвикателствата, ако работиш здраво, може да постигнеш всичко, добави американският ветеран. ", "date": "2019.11.08", "title": "(ВИДЕО) Кобрата и Букър очи в очи преди боя в Калифорния"}
{"url": "https://www.novinite.bg/articles/182276/Opasno-mrasen-vazduh-v-Indiya", "text": "\r\nДнес в Ню Делхи беше отчетено влошено качество на въздуха и повишен риск за здравето на хората. Местните власти призоваха гражданите при възможност да бъдат на закрито.\r\n\r\n\r\n\r\n\r\n\r\n\r\n", "date": "2019.11.08", "title": "Опасно мръсен въздух в Индия"}
{"url": "https://www.novinite.bg/articles/182281/Startira-prodajbata-na-bileti-za-dalgoochakvanata-produkciya-na-Disni-Zamraznaloto-kralstvo-2", "text": "Този ноември с отворени обятия приветстваме едни от най-любимите ни герои, които ще се завърнат триумфално, за да ни въвлекат в напълно нова страница от вълнуващата си история. Ключът към миналото ще отвори вратите на бъдещето, а съдбата на Елза и Анна, както и на цялото кралство Арендел изглежда предначертана. Но дали е така?От днес, 8 ноември, нетърпението да разберем с какво ще ни изненада продължението на тоталния хит от 2013 година става още по-голямо с официалния старт на продажбата на билети! Зрителите ще могат да запазят местата си пред големите екрани и да си гарантират приказното изживяване още с премиерата на Замръзналото кралство 2. А най-нетърпеливите фенове ще могат да се присъединят към колоритните герои още на 21 ноември, когато в кината ще има специални предпремиерни прожекции на филма.Във втората част на феноменалната анимация ще станем свидетели на това как кралство Арендел, едва освободено от предишното проклятие, отново ще се сблъска с големи опасности. Елза е призована от мистериозен глас и се превръща в единствения шанс за спасение на кралството и дома си. Но дали всъщност тя няма да се окаже най-голямата опасност? Дръзкото пътешествие към миналото обаче няма да започне без неизменното присъствие на веселата компания на Анна, Кристоф, Олаф и Свен, защото именно за това са приятелите – да разрушават заедно древни заклинания и да се борят срещу страшни и разнообразни врагове. Режисьори на Замръзналото кралство 2 са Крис Бък и Дженифър Лий, която е и сценарист заедно с Алисън Шрьодер.Продуцент на филма е Питър Дел Веко. Ролите на български отново озвучават Надежда Панайотова, Весела Бонева, Момчил Степанов, Петър Бонев, Любена Нинова, Христо Бонин, Михаела Тюлева, Стефан Сърчаджиев – Съра и др. Замръзналото кралство 2 завладява кината у нас на 22 ноември на 2D, 3D, IMAX 3D и 4DX, a още от 15 ноември Анимато Мюзик/Universal Music Group ще зарадват всички почитатели на историята с официалния дебют на саундтрака към филма. Албумът ще бъде наличен на физически носител в онлайн магазин MusicMall.bg. Посрещаме отново любимите ни герои, които са пълни с изненади и заедно вървят смело напред независимо от трудностите! Стискаме им палци и ги придружаваме в кината от 22 ноември, а вие се уверете, че ще сте сред първите, които ще станат свидетели на това незабравимо приключение.", "date": "2019.11.08", "title": "Стартира продажбата на билети за дългоочакваната продукция на Дисни „Замръзналото кралство 2“"}
{"url": "https://www.novinite.bg/articles/182263/Bira-se-lee-kraj-Tarnovo-avariral-TIR-razpilya-kasi-s-tamno-pivo", "text": "Тир, превозващ бутилки с тъмна бира, катастрофира и разпиля каси с пиво на пътя. Инцидентът стана към 8.00 ч. на изхода на Велико Търново в посока София.Предстои разпилените на пътя стъкла да бъдат почистени.Заради катастрофата се образува колона от автомобили. Няма пострадали при инцидента. ", "date": "2019.11.08", "title": "Бира се лее край Търново, аварирал ТИР разпиля каси с тъмно пиво"}
