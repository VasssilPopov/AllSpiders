{"url": "https://www.novinite.bg/articles/174838/Prez-mart-naj-mnogo-sme-patuvali-do-Germaniya-Garciya-i-Turciya", "text": "Пътуванията на български граждани в чужбина през март 2019 г. са 478.3 хил. или с 3.5% над регистрираните през март 2018 година, съобщиха от НСИ. и други. Същевременно намаляват пътуванията на български граждани към: Руската федерация - с 12.7%, Полша - с 5.0%, Република Северна Македония - с 2.3%, и други.В сравнение с март 2018 г. e регистрирано увеличение по всички наблюдавани цели: „почивка и екскурзия“ - с 3.7%, „служебна“ - с 3.7%, и „други“ - с 3.3%. Най-голям относителен дял от общия брой пътувания на български граждани в чужбина през март 2019 г. формират пътуванията с други цели (гостуване, обучение, посещение на културни и спортни мероприятия) - 44.2%, следвани от тези със служебна цел - 30.4%, и с цел почивка и екскурзия - 25.4%.: Турция - 129.0 хил., Гърция - 72.1 хил., Сърбия - 43.2 хил., Румъния - 35.7 хил., Република Северна Македония - 27.3 хил., Германия - 24.5 хил., Франция - 16.1 хил., Австрия - 14.4 хил., Обединеното кралство - 14.0 хил., Италия - 13.0 хиляди. или с 6.0% повече в сравнение с март 2018 година. Регистрирано е увеличение по всички наблюдавани цели: „други“ (вкл. гостувания и транзитни преминавания) - със 7.8%, „почивка и екскурзия“ - с 4.8%, и „служебна“ - с 4.5%. Транзитните преминавания през страната са 26.4% (146.9 хил.) от всички посещения на чужденци в България.е 48.3%, или с 5.0% повече в сравнение със същия месец на предходната година. Увеличават се посещенията на граждани от Обединеното кралство - с 51.2%, Унгария - със 17.9%, Румъния - с 8.0%, Гърция - със 7.0%, и други. Същевременно намаляват посещенията на граждани от Германия - с 15.5%, Нидерландия - със 7.4%, Франция - с 2.9%, Полша - с 2.7%, и други.Посещенията на граждани от групата „Други европейски страни“ се увеличават със 7.1%, като най-голямо е увеличението на посещенията на граждани от Сърбия - с 18.1%.През март 2019 г. преобладава делът на посещенията с други цели - 41.1%, следвани от посещенията с цел почивка и екскурзия - 38.8%, и със служебна цел - 20.1%. Най-много посещения в България през март 2019 г. са реализирали гражданите от: Турция - 93.6 хил., Румъния - 83.3 хил., Гърция - 77.7 хил., Сърбия - 50.2 хил., Република Северна Македония - 49.2 хил., Обединеното кралство - 28.0 хил., Украйна - 16.5 хил., Германия - 16.0 хил., Израел - 14.5 хил., Руската федерация - 10.7 хиляди.", "date": "2019.04.30", "title": "През март най-много сме пътували до Германия, Гърция и Турция"}
{"url": "https://www.novinite.bg/articles/174874/Uchilishten-avtobus-s-deca-se-obarna-po-patya-Ajtos-Karnobat", "text": "Училищен автобус е катастрофирал между Айтос и Карнобат, на разклона за село Чукарка, предаде . По непотвърдена информация рейсът се е ударил с лек автомобил и се е преобърнал.В автобуса е имало три деца от село Чукарка, но те не са ранени сериозно. Едното е отведено в болница за изследвания. По неофициални данни децата са от 8 и 9 клас.\"Детето не е пострадало, по-скоро е уплашено. Най-важното е, че няма ранени - нито от автобуса, нито от другата кола\", каза пред \"24 часа\" кметът на Айтос Васил Едрев. Той допълни, че трите деца учат в средищно училище \"Н. Вапцаров\" в Айтос и се извозват до домовете си с училищен автобус. ", "date": "2019.04.30", "title": "Училищен автобус с деца се обърна по пътя Айтос - Карнобат"}
{"url": "https://www.novinite.bg/articles/174868/MVnR-povishi-nivoto-na-risk-za-patuvane-do-Shri-Lanka", "text": "\r\nМинистерството на външните работи повиши нивото на риск за пътуване в Шри Ланка като предупреждава българските граждани да не предприемат пътувания до тази страна, както и във вътрешността й, освен в случаи на крайна необходимост.\r\n\r\n\r\n\r\n\r\n\r\n\r\n", "date": "2019.04.30", "title": "МВнР повиши нивото на риск за пътуване до Шри Ланка"}
{"url": "https://www.novinite.bg/articles/174867/Arteks-objalva-zapovedta-za-spirane-na-stroeja-na-Zlaten-vek", "text": "На 25 април в ДНСК е получена писмена жалба от „Артекс“ срещу заповедта за спиране на строежа им, адресирана чрез ДНСК до Софийски административен съд – София град.Предстои жалбата на фирмата да бъде изпратена в административния съд.На 15 април ДНСК спря със заповед строежа на небостъргача „Златен век\".", "date": "2019.04.30", "title": "„Артекс“ обжалва заповедта за спиране на строежа на „Златен век“"}
{"url": "https://www.novinite.bg/articles/174851/DFZ-e-proveril-blizo-20-ot-kashtite-za-gosti-nalojeni-sa-sankcii-za-nad-10-miliona-leva", "text": "Държавен фонд \"Земеделие\" е направил проверка на близо една пета от къщите за гости, обяви на правителственото заседание министърът на земеделието и храните Румен Порожанов.\r\n\"И ако се установи, че имаме пропуски в отчетите, пропуски в ползването по предназначение от гледна точка на ангажимента, който е поет, ще бъдат налагани съответни финансови корекции или отново пълно възстановяване на сумата\".\r\nПорожанов информира, че в стария Програмен период 2007-2013 г. са направени 746 къщи за гости в населени места, определени в ПРСР, извън националните курорти. До момента са проверени над 110 къщи за гости,  като са наложени санкции за над 10 милиона лева за възстановяване, като над 9 милиона са за пълно възстановяване на субсидията за над 32 къщи. \r\nМинистърът на вътрешните работи Младен Маринов каза, че при някои от имотите, които са рискови, ще бъдат проверени и строителите: \r\n\"Правят се съответно насрещни проверки в общините дали там са плащани съответните туристически данъци, дали са вписани в районните полицейски управления настанените лица, но това вече е в процес на работа. След направен анализ там, където има изведен по-голям риск, ще бъдат направени насрещни проверки и на изпълнителите и строителите на самите къщи за гости, така че да обхване в пълен обем тези обекти\".\r\n \r\n\"Има ли виновни - да се уволняват и да се дават на прокурор веднага, безкомпромисно\", заяви министър-председателят Бойко Борисов на днешното правителствено заседание по повод проверките. Премиерът изтъкна, че целта на програмата е била да подпомага туризма и много от къщите се използват по предназначение. Министър-председателят отбеляза, че се проверяват всички къщи. \"Разпоредил съм и бизнес-плановете да им проверят, защото по бизнес-план те трябва да имат определен брой нощувки, дали са спазени или не\", добави премиерът.\r\n", "date": "2019.04.30", "title": "ДФЗ е проверил близо 20% от къщите за гости, наложени са санкции за над 10 милиона лева"}
{"url": "https://www.novinite.bg/articles/174859/Blokada-na-centara-na-Sofiya-ot-1-do-7-maj-eto-kade-shte-sa-ogranicheniyata", "text": "Движението в централната градска част и паркирането ще бъдат силно ограничени и затруднени в периода от 1 до 7 май в зоната от Ректората до Ларгото.Първата реорганизация влиза в сила още тази вечер в 19 часа заради предстоящото събитие на БСП, обяви столичният кмет Йорданка Фандъкова във връзка с утрешния ден на труда, предстоящото посещение на папа Франциск и парада за Гергьовден.\"По случай 1 май още от тази вечер, в 19 ч. до следобеда утре ще бъдат затворени паркингите на пл. \"Александър Невски“, пл. \"Александър I“ ,на ул. \"Оборище” между ул. \"Г.С. Раковски” и бул. „Васил Левски” и на моста пред националния стадион \"Васил Левски“, заяви Фандъкова и добави, че при необходимост, в часовете от 11 до 14 ч. на 1 май ще се затваря движението по ул. \"Леге“ между ул. \"Съборна“ и бул. \"Цар Освободител“, по бул. \"Княз Ал. Дондуков“ от ул. \"Веслец“ до бул. \"Кн. Мария Луиза“.\"Във връзка с посещението на папа Франциск и парада на Гергьовден, от вечерта на 2 май до сутринта на 7 май, ще има ограничения около \"Ал. Невски“ и зоната около Ларгото. Бул. \"Цар освободител“ между \"Г.С. Раковски“ и Ларгото ще бъде затворен за движение през цялото време. По време на парада, на 6 май, бул. \"Цар Освободител“ ще бъде затворен в участъка от Ректората до \"Дондуков“, уточни още тя.Промените ще засегнат и нощния градски транспорт, който в периода от 3 до 6 май ще се движи по нов маршрут.", "date": "2019.04.30", "title": "Блокада на центъра на София от 1 до 7 май - ето къде ще са ограниченията"}
{"url": "https://www.novinite.bg/articles/174870/Fandakova-Nyama-pejki-po-10-000-leva", "text": "''В част от твърденията виждам поредна фалшива новина във връзка с това, че е скрита офертата на един от изпълнителите за зоната от централна градска част.'' Така кметът на София Йорданка Фандъкова коментира данните от проверката на вестник \"Сега\" във връзка с обновлението в централната зона на града, възложено с обществена поръчка на \"Джи Пи Груп\".Според данните, изведени от медията, в момента в центъра на София с европари се извършват два ремонта. \"Джи Пи Груп\" отговаряли за ремонта на участъци от ул. \"Цар Шишман\", \"6-ти септември\", \"Солунска\" и \"Граф Игнатиев\", като проектът им възлизал на стойност от 20 113 417 лв. без ДДС. Фирмата \"ПСТ Груп\" пък отговаряла за ремонта на площад \"Александър Невски\", площад \"Народно събрание\", както и градинките при СУ, \"Св. София\" и \"Кристал\", като проектът възлизал на стойност от 17 888 814 лв. без ДДС.Спрямо изданието Столична община е скрила данните за ценовата оферта на \"Джи Пи Груп\". Договорът на другата фирма пък предвиждал доставката на 11 монолитни каменни пейки срещу сумата от 112 404 лева без ДДС или 10 218 лева за брой.Фандъкова предостави данни от нейна проверка - в информацията за всички подадени обществени поръчки била посочена сумата от 1 291 лева за доставка и монтаж на класическа пейка.По думите на кмета за доставката и монтажа на кашпи и пейки от лят камък като тези на площад \"Гарибалди\" били платени 8 922 лева.\"Ако цитираме \"пейка от 10 000 лева\", каквато всъщност няма, коментарите за цени в пъти над пазарните ще продължат\", допълни Фандъкова.Тя ще разпореди проверка по случая дали цените на монтажа са в рамките на нормалните.", "date": "2019.04.30", "title": "Фандъкова: Няма пейки по 10 000 лева"}
{"url": "https://www.novinite.bg/articles/174809/Patriotite-ot-VMRO-Ciganskata-agresiya-v-Kuklen-e-primer-za-speshnata-nujda-ot-Koncepciyata-na-Karakachanov", "text": "Днес в 13.00 ч. в централата на ВМРО предстои среща с най-големия синдикат на служителите в МВР, на която ще бъде обсъден и този проблем.Позиция на войводите идва след снощното меле в Куклен, предизвикано от пияни цигани. Припомняме, че вчера там имаше засилено полицейско присъствие след грозни сцени на насилие от страна на пияна циганска компания.Агресията е ескалирала след шумен пиянски запой на група цигани и опит за тяхното озаптяване от хора от съседния имот. Вместо да намалят музиката, циганите нахлуват в частния парцел в съседство и започват да вандалстват. При пристигането на патрулната кола на РУП Пловдив те даже са си позволили да изпотрошат автомобила.Напълно подкрепяме действията на полицаите от изминалата нощ, които завършиха с арест на седем човека. Публично настояваме тези хора да не бъдат минати по бързото производство заради дребно хулиганство, а да получат максималните присъди заради недопустимите си действия, които са поставили в риск живота и здравето на български граждани и са унищожили служебен автомобил на МВР, с което реално са проявили агресия към държавата в лицето на служителите на реда.Отдавна говорим и за този проблем, които все по-често става не изключение, а правило. Циганите си позволяват да бъдат агресивни и арогантни към хората, които следят за спазването на обществения ред и сигурност. Припомняме само няколко случая – пребитият на Йордановден   военнослужещ от Войводиново; бунтът в Столипиново от преди два месеца, който беше вдигнат отново срещу полицията, от циганин, приближен до протурската партия НПСД, която е коалиционен партньор и има свои представители в листата на Веселин Марешки; забитите нож и мачете в полицейската кола при опит да бъде прекратена кражба на дърва във велинградско от миналата зима; побоят над кмет в ломско и т.н. и т.н.Циганската агресия започва да придобива епидемични размери и това трябва да бъде прекратено. Ние, Патриотите от ВМРО, сме категорични, че е дошъл моментът, в който предложената от вицепремиера, министър на отбраната и лидер на ВМРО – БНД Красимир Каракачанов Концепция за справяне с маргинализираните маси, придобила публичност като Концепция срещу циганизацията, трябва задължително и в спешен порядък да бъде приета от МС. Нашите депутати вече внесоха няколко законопроекта в НС, които да ограничат социалния паразитизъм и да дадат възможност за полагане на обществено полезен труд на хора, които не могат да бъдат накарани по друг начин да спазват законите и налаганите им санкции за по-леки престъпления. Ще настояваме и за връщане на предложението ни да отпадне т.нар. „съкратено следствие“, което позволява намаляване на наказанията с 1/3. Ще подложим да обсъждане и „споразуменията“, с които присъдата за тежки престъпления пада драстично. Продължаваме да настояваме  и за увеличаване на пределите на неизбежната обрана, както и за повишаване на наказанията за маловажните кражби. Всичко това са законопроекти, които ние сме внесли в деловодството на НС.Дошъл е и моментът да поставим на обществено обсъждане въпроса за защитата и неприкосновеността на служителите на МВР и на военнослужещите. Наясно сме, че Европа ни налага правила в обратната посока, които обаче водят до безнаказаност на агресорите и уязвимост на служителите на реда.Българското общество трябва да спре  да приема компромисите със собствената си сигурност!", "date": "2019.04.30", "title": "Патриотите от ВМРО: Циганската агресия в Куклен е пример за спешната нужда от Концепцията на Каракачанов"}
{"url": "https://www.novinite.bg/articles/174856/Osiguritelniyat-staj-v-chujbina-shte-se-zachita-pri-bezrabotica", "text": "\r\nПравителството одобри промени в Наредбата за отпускане и изплащане на паричните обезщетения за безработица, които уточняват разпоредбите, свързани с определяне на правото на обезщетение за безработица на работили в чужбина.\r\n\r\n\r\n\r\n\r\n\r\n\r\n", "date": "2019.04.30", "title": "Осигурителният стаж в чужбина ще се зачита при безработица"}
{"url": "https://www.novinite.bg/articles/174836/Skandalite-vav-VTU-stignaha-do-Ministerskiya-savet-i-Borisov", "text": "Скандалните действия на ректора на Великотърновския университет \"Св. св. Кирил и Методий\" стигнаха и до Министерския съвет, респективно до премиера.На среща с Бойко Борисов по проблема с действията на ректора проф. Бонджолов дойдоха Ангел Джамбазки и Юлиан Ангелов от ВМРО.В срещата участва и лидерът на партията Красимир Каракачанов.От ВМРО поискаха намесата на държавата в лицето на премиера и министъра на образованието за своеволията, които стават в университета. Последното, което преля чашата на войводите, бе изключването на двама студенти от ръководството на Студентския съвет. Ректорът им прекъсна обучението във ВТУ с думите \"Играта свърши, момчета. Дотук бяхме!\".Думите и скандалното поведение се видяха и във видеоклип, който сподели в социалната мрежа един от изгонените студенти.От ВМРО настояватоще за промени в закона - такива, че да не позволяват повече автономията да означава безконтролност от страна на държавата.", "date": "2019.04.30", "title": "Скандалите във ВТУ стигнаха до Министерския съвет и Борисов"}
{"url": "https://www.novinite.bg/articles/174820/Nova-zaplaha-v-Krajstcharch", "text": "Полицията в източния град на Нова Зеландия, Крайстчърч, блокира улица „Филипстаун“, предупреждавайки местните жители да стоят настрана, съобщи „НЗ Хералд“, цитирайки местни жители. Според докладите полицията е оградила района на „Нюкасъл Стрийт“, предаде Спутник.Мъж е бил арестуван след сигнал за подозрителен артикул в имущество в Крайстчърч, съобщи полицията в изявление.Според съобщенията, отрядът за обезвреждане на бомби е пристигнал на място поради информация за взривно устройство. В района се намират и противопожарни автомобили и линейки. Някои жители са били евакуирани от близките домове и са настанени в близкия колеж.Инцидентът идва след смъртоносната стрелба през март.На 15 март Крайстчърч бе разтърсен от стрелби в две джамии, като 50 души бяха убити и десетки бяха ранени. 28-годишният стрелец, австралиецът Брентън Харисън Тарант, заяви, че неговата мотивация е антимюсюлманска и антимигрантска. След трагедията австралийският премиер Ардерн обяви забрана на полуавтоматични и автоматични огнестрелни оръжия.", "date": "2019.04.30", "title": "Нова заплаха в Крайстчърч"}
{"url": "https://www.novinite.bg/articles/174810/Rumen-Radev-shte-prisastva-na-chestvaneto-na-143-godini-ot-Aprilskoto-vastanie-v-Klisura", "text": "На държавният глава ще участва в тържествената програма по повод 143 години от Априлското въстание  в  президентът и Върховен главнокомандващ на въоръжените сили ще приеме почетния строй на 61-ва Стрямска механизирана бригада. Румен Радев ще произнесе слово, след което ще се проведе тържествена проверка-заря в памет на падналите за свободата на България.   държавният глава ще наблюдава възстановкана моменти от Априлската епопея и ще произнесе слово.", "date": "2019.04.30", "title": "Румен Радев ще присъства на честването на 143 години от Априлското въстание в Клисура"}
{"url": "https://www.novinite.bg/articles/174837/Top-onkolozi-koito-lekuvat-rak-po-amerikanski-standarti-shte-konsultirat-pacienti-v-Sofiya", "text": "На 10 и 11 май 2019 г. в София ще гостуват специалисти в лечението на рак от елитната болница American Hospital в Истанбул, която работи в сътрудничество с MD Anderson в САЩ. Доц. Фатих Селчукбириджик, медицински онколог, и доц. Ясемин Бьолюкбашъ, радиационен онколог, ще консултират безплатно пациенти с онкологични заболявания, които се нуждаят от лечение с химиотерапия или лъчетерапия. Двамата пристигат у нас по покана на Здравен информационен център „Медикъл Караджъ“, в рамките на инициативата им да предоставят достъп на българските пациенти до най-съвременните методи в медицината. В момента MD Anderson е на първо място сред болниците за лечение на онкологични заболявания в САЩ, според проучването „Най-добрите болници на Америка“ на US News & World Report. В American Hospital в Истанбул се намира първият афилииран център от мрежата на MD Anderson извън САЩ. Това означава, че Центърът за радиационна онкология MD Anderson в American Hospital прилага същите стандарти и протоколи за лечение като лечебното заведение в САЩ, а лекарите, медицинските сестри, медицинските физици и техниците, които работят в него, са обучавани в Хюстън. Конфигурациите на оборудването и контролът на качеството в истанбулската болница отговарят точно на тези от Центъра за радиационна онкология MD Anderson, като това се подсигурява от непрекъсната комуникация и трансфер на данни онлайн. Лъчетерапията в American Hospital – Център за радиационно лечение MD Anderson се ръководи от проф. д-р Уур Селек, хоноруван преподавател по радиационна онкология в Центъра за радиационно лечение MD Anderson към Тексаския университет. Центърът е оборудван със съвременни технологии, които позволяват прилагането на триизмерна конформална лъчетерапия (3DCRT), модулирано по интензитет лъчелечение (IMRT), образно направлявана лъчетерапия (IGRT), волуметрично модулирана ротационна лъчетерапия (VMAT-Smartarc), синхронизирана с дишането лъчетерапия и четириизмерна лъчетерапия, краниална и екстракраниална радиохирургия, триизмерна конформална брахитерапия (3DCBT) и др. Консултациите на 10-11 май в София с доц. Фатих Селчукбириджик и доц. Ясемин Бьолюкбашъ са безплатни, с предварително записване на тел. 0879 977 401 или 0879 977 402. Повече за „Медикъл Караджъ“: Мисията на Здравен информационен център „Медикъл Караджъ“ е да подпомага пациенти от България при разрешаването на техния здравословен проблем, като ги свързва с водещи лечебни заведения в Турция, Испания, Германия, Австрия, Израел, Чехия, Украйна, САЩ и др. Благодарение на изградените партньорски взаимоотношения с клиники в цял свят и на натрупания опит, „Медикъл Караджъ“ може да www.medikara.bg www.americanhospital.bg предостави възможности за второ медицинско мнение, диагностика и лечение за всяка диагноза. Здравно- информационният център съдейства във всеки етап от лечението – както за комуникацията с клиниките, така и за организацията около пътуването, като услугите са напълно безплатни за пациента.", "date": "2019.04.30", "title": "Топ онколози, които лекуват рак по американски стандарти, ще консултират  пациенти в София"}
{"url": "https://www.novinite.bg/articles/174860/NSI-Nad-1-500-000-dushi-jiveyat-pod-liniyata-na-bednost", "text": "22% от българите живеят под линията на бедност, сочат данните на Националния статистически институт за миналата година. Това прави малко над милион и половина души при линия на бедност за 2018 г. от 351,11 лева средномесечно на човек.Данните на националната статистика сочат, че в сравнение с 2017-та година размерът на линията на бедността се запазва, а бедните намаляват с около 100 000 души. Относителният дял на бедните е най-висок сред безработните - над 56 на сто за миналата година. Образователното ниво оказва съществено влияние върху риска от бедност при заетите. Най-висок е дялът на работещите бедни с начално или без образование - 66,2%.С нарастване на образователното равнище относителният дял на бедните сред работещите намалява приблизително 2 пъти за хората с основно образование и над 4 пъти за тези със средно. През 2018-та година най-висок е относителният дял на бедните сред лицата, самоопределили се от ромската етническа група - 68,3%.Данните сочат още, че най-много хора изпитват ограничения по отношение на плащането навреме на разходите, свързани с жилището. Те са над 27%. Успоредно с това - 22,6% от лицата не могат да си позволят консумация на месо, пиле или риба всеки втори ден.", "date": "2019.04.30", "title": "НСИ: Над 1 500 000 души живеят под линията на бедност"}
{"url": "https://www.novinite.bg/articles/174816/Sblasaci-aresti-i-policejska-blokada-v-Kuklen-obstanovkata-e-spokojna", "text": "Сблъсъци, арести и полицейска блокада в Куклен. До конфликт и агресия се стигна след забележка заради силна музика в ромската махала.Над 20 души нахлуха при семейство с четири деца, а после нападнаха и полицейски патрул. Последваха арести на 7 души, вчера двама от тях бяха освободени. Петима от задържаните в Куклен заради нападението срещу полицейски автомобил остават в ареста за 72 часа. „Обстановката е спокойна. Във вчерашния ден проведохме специализирана полицейска операция. Имаме полицейско присъствие, така че хората да се чувстват спокойно”. Това заяви ст. комисар Атанас Илков, директор на ОД на МВР – Пловдив.По думите му това е битов скандал. „Не трябва да го третираме като етнически скандал. Ние ще останем тук докато се убедим, че хората са спокойни и общественият ред и сигурността на гражданите са гарантирани”, посочи Илков.Според него напрежението идва от висока музика. Съседите които живеят в съседство с ромското семейство са им направили забележка да намалят музиката и от там възниква конфликта.„Досега не сме имали конфликтни ситуации в ромската махала. Това се възприема като инцидент от всички живеещи там, желая това да остане така и мирът да бъде запазен.  Хората са вече по-спокойни, благодарна съм и за полицейското присъствие, мисля че нещата ще се успокоят”, заяви кметът на Куклен Мария Белчева.Според районния прокурор на Пловдив – Чавдар Грошев едното от петте задържани лица, на които са повдигнати обвинения, е 40-годишна жена. „Тя е с обвинение за хулиганство, като нейното деяние се отличава с изключителен цинизъм”, посочи той.Обвинения са повдигнати  и на двамата й синове, те имат и второ обвинение за това че са потрошили полицейски автомобил. „По-малкият има и трето обвинение - за това, че е причинил лека телесна повреда на полицейски служител. Четвъртото лице, на което е повдигнато обвинение, е привлечено за хулиганство и  за това, че е строшил предното стъкло на автомобил на полиция”, коментира Грошев.По думите му петото задържано лице е с обвинение, че е нанесъл лека телесна повреда на полицейски служител, като два пъти го е ритнал в коляното.", "date": "2019.04.30", "title": "Сблъсъци, арести и полицейска блокада в Куклен - обстановката е спокойна"}
{"url": "https://www.novinite.bg/articles/174817/Zadarjanite-za-telefonni-izmami-objalvat-aresta-si", "text": "\r\nДнес Апелативният специализиран наказателен съд ще разгледа жалбите на петимата телефонни измамници, задържани при акция на полицията на територията на София и Горна Оряховица на 18 април 2019 г., предаде БГНЕС.Обвиняеми по делото са Анелия Първанова, Валентина Първанова-Димитрова, Валентин Първанов, Николай Николов и Георги Василев. Те обжалват наложената им от специализирания наказателен съд мярка за неотклонение „Задържане под стража“.\r\n\r\n\r\n\r\n\r\n\r\n", "date": "2019.04.30", "title": "Задържаните за телефонни измами обжалват ареста си"}
{"url": "https://www.novinite.bg/articles/174826/Borisov-Odobryavame-75-mln-lv-za-UNSS-v-Sofiya", "text": "„Одобряваме трансфер за УНСС в София. Миналата седмица бяхме там в университета, изговорихме всичко. Нашият ангажимент е 7,5 млн. лв. Днес го гласуваме, надявам се да ни подкрепите”. Това заяви премиерът Бойко Борисов в началото на правителственото заседание, съобщава БГНЕС.\"Другата сряда МОН ще вкара още 20 млн. лв. за училищни автобуси, за да обменим парка, където има нужда. Отпускаме и 2 млн. лева за ремонт на Националната библиотека”, добави Борисов.„За кандидатурата на България за седалище на Европейския орган по труда. Социалното министерство да направи всичко необходимо. С днешното решение отправяме нашата кандидатура официално”, каза още Борисов. ", "date": "2019.04.30", "title": "Борисов: Одобряваме 7,5 млн. лв. за УНСС в София"}
{"url": "https://www.novinite.bg/articles/174828/Prodaljava-deloto-sreshtu-Miroslav-Borshosh-za-NDK", "text": "Вицепремиерът Томислав Дончев и бившите министри за европейското председателство Деница Златева и Лиляна Павлова са призовани като свидетели по делото срещу бившия изпълнителен директор на НДК Мирослав Боршош, съобщава БНР.Заедно с експредседателя на Съвета на директорите на Националния дворец на културата Валентин Кръстев, Боршош е подсъдим за нецелево разходване на средства и умишлена безстопанственост, ощетили НДК с близо три и половина милиона лева.Прокуратурата твърди, че отпуснати целево за българското председателство на Съвета на Европейския съюз средства са били използвани за покриване на текущи разходи на НДК. Дончев, Златева и Павлова са свидетели по делото, тъй като в различни периоди от управлението на Мирослав Боршош дружеството е било под техен надзор.", "date": "2019.04.30", "title": "Продължава делото срещу Мирослав Боршош за НДК"}
{"url": "https://www.novinite.bg/articles/174864/Katastrofa-s-mikrobus-vav-Varnensko-ima-raneni", "text": "Седем души са ранени при катастрофа на микробус от масовия градски транспорт в село Припек, Община Аксаково, съобщава БТА.Инцидентът станал във вторник около 10.45 часа. По първоначална информация 70-годишният водач на микробуса, по все още неизясняни причини, загубил контрол над превозното средство, то преминало през разделителна мантинела, преобърнало се и отново се върнало на гумите си. Състоянието на пострадалите се изяснява, допълват от полицията. Работата по изясняване на причините за инцидента продължава.", "date": "2019.04.30", "title": "Катастрофа с микробус във Варненско, има ранени"}
{"url": "https://www.novinite.bg/articles/174834/Semejstvoto-napadnato-ot-20-piyani-maje-v-Kuklen-progovori-za-parvi-pat", "text": "След напрежението и саморазправата с полиция в Куклен пред Нова телевизия говори семейството, нападнато от 20 пияни мъже. Мъжете нахлуха в имота на фамилията с четири малки деца след забележка да намалят силна музика. Пристигналите на място екипи на полицията също бяха нападнати, двама униформени са ранени.Според полицията, обаче, конфликтът не е етнически, а битов. В неделя следобед, Николай Шаламанов помолил съседите да намалят музиката, защото внуците му спят.Обстановката в Куклен е нормализирана след масовото сбиване„Един път, втори път ги предупредихме и на третия път вече дойде тяхната баба, която каза, че не може да ги вразуми, просто да намалят музиката. И после погледна от оградата и видя, че техните двамата им внуци бяха скочили на оградата. Тя, като видя това, й прилоша на жената и ми падна в краката. През това време дъщеря ми взе едно шишенце с водичка, за да я свестим. Нямаше и 10-15 секунди абсолютни всички дойдоха тук през входната врата и нахлуха може бе около 20-30 човека за саморазправа”, разказа Николай.Изкъртили външната врата на къщата му. „Нито сме ги обиждали, нито нищо. Опитаха се да ме ударят, обаче не успяха. Изтласкахме ги колкото можахме тук до входната врата”, добави той.„Да, наистина има хвърлени камъни по полицейския автомобил, вследствие на което са счупени стъклата. Има нанесен един удар на полицейски служител, който е бил в автомобила, оттегляйки се назад”, съобщи Атанас Илков, началник на ОДП на МВР, Пловдив.В махалата всички отричат да са нападали полицаите. И твърдят, че те са били жертва на насилие.„Бяхме на улицата когато се развикаха, ние сме на улицата и ни забират като свидетели. Ние се качваме като хората. Спират колата между Куклен и Брестник патрулната кола и ни смачкаха. После, като влязохме в ареста, 8 часа белезниците не ни ги свалиха. Всички 7 души бяхме в тяхната съблекалня с вързани ръце, главите надолу и почнаха наред. Всчико с бухалки, с дървени бухалки. Счупиха ни всички телефони”, заяви Юри Емилова.„Още с качването в колата тук и те ме подреждат. С юмруци ме биха по лицето и по главата”, сподели от своя страна Жана Емилова. Според полицията твърденията им са несериозни. „Категорично заявявам, че няма осъществено полицейско насилие. Не го казвам само аз казват го всички присъстващи, които са били там”, добави Илков.Според прокуратурата, най-агресивни са били 40-годишна жена и двамата й синове. Тепърва ще стане известно дали и за колко от арестуваните прокуратурата ще поиска да останат за постоянно в ареста.", "date": "2019.04.30", "title": "Семейството, нападнато от 20 пияни мъже в Куклен, проговори за първи път"}
{"url": "https://www.novinite.bg/articles/174847/Razkriha-moderna-oranjeriya-za-marihuana-v-motel-na-yazovir-Iskar", "text": "Оборудвана наркооранжерия е разкрита при претърсване на мотел над язовир \"Искър“, съобщиха от пресцентъра на МВР.Около 13.30 часа на 25 април т.г. криминалисти на ОДМВР - София и РУ - Самоков, заедно със служители на Агенция \"Митници“, предприели претърсване на мотел над язовир \"Искър“, стопанисван от криминално проявен 62-годишен самоковец.В хода на действията те установили специално обособени помещения за отглеждане на канабис. В повечето от саксиите имало канабисови растения, достигнали различен стадий на растеж, а в други - прерязани и окастрени корени на аналогични растения. Оттам са иззети и около 3 кг суха зелена тревиста маса, реагираща на канабис. Установен е и наемателят на бунгалата - 50- годишен криминално проявен и осъждан столичанин. ", "date": "2019.04.30", "title": "Разкриха модерна оранжерия за марихуана в мотел на язовир Искър"}
{"url": "https://www.novinite.bg/articles/174862/Blizo-1-400-narushiteli-sa-zasekli-inspektorite-na-tol-kontrola-v-praznichnite-dni", "text": "Близо 30 000 автомобила са проверили инспекторите на Националното ТОЛ управление в празничните дни от 25 до 29 април, включително, за платена винетна такса. Установени са 1 400 нарушители, като повече от половината от тях са чужденци. На нарушителите са наложени 1188 компенсаторни такси, от които 707 са на автомобили с чуждестранни регистрационни номера. Най-много компенсаторни такси са наложени на водачите на леки автомобили – 1 119, като от тях 680 са на чужденци.Съставени са и 208 акта за установяване на административно нарушение. От 25 до 29 април, включително, са продадени 136 590 електронни винетки на обща стойност над 5,7 млн. лв. Най-много винетки са купени в първия почивен ден (26 април) – 38 432 броя за близо 1,6 млн. лв. От всички продадени, 114 394 е-винетки са за леки автомобили, на стойност над 4.6 млн. лв., а съответно 22 196 е-винетки са купени за тежкотоварни превозни средства на стойност над 1 млн.лв. От 1 май 2019 г. кол центърът към НационалнотоТОЛ управление увеличава работното си време. Гражданите ще могат да получават информация на номер 0700 10 876 всеки ден от понеделник до неделя, от 8 до 20 часа.", "date": "2019.04.30", "title": "Близо 1 400 нарушители са засекли инспекторите на тол контрола в  празничните дни"}
{"url": "https://www.novinite.bg/articles/174857/Zadarjaha-za-postoyanno-20-godishniya-ubiec-ot-Troyan", "text": "Задържаха за постоянно 20-годишния убиец от Троян. Окръжен съд-Ловеч взе постоянна мярка за неотклонение „Задържане под стража“ по отношение на мъжа с повдигнато обвинение за умишлено убийство.Жестокото убийство е извършено на 26 април в Троян.Мъж на 32 години се скарал с бащата на обвиняемия пред блока, в който живеел, затова че същият ден малкият му син ударил шамар на дъщерята на пострадалия.Обвиняемият бил наблизо, взел от колата на баща си брадва и нанесъл удар на пострадалия. Смъртта е настъпила бързо.20-годишният мъж е бил задържан за срок от 72 часа. Определението на съда подлежи на обжалване.Разследването се наблюдава от Окръжна прокуратура.", "date": "2019.04.30", "title": "Задържаха за постоянно 20-годишния убиец от Троян"}
{"url": "https://www.novinite.bg/articles/174853/Zatvor-do-pet-godini-grozi-biyachite-ot-Kuklen", "text": "Затвор до пет години грози биячите от Куклен. Това каза пред камерата на бТВ районният прокурор на Пловдив Чавдар Грошев.„Има повдигнати обвинения на пет души. Обвинена е 40-годишна жена за хулиганство. Грубо е нарушила обществения ред. Престъплението ѝ се отличава с изключителен цинизъм. Повдигнати са обвинения за хулиганство и на синовете ѝ. Единият е на 25 години, а другия – на 22 г. Второто им обвинение е за това, че са счупили стъклата на служебен автомобил“, заяви Грошев.„По-малкият от двамата братя има и трето обвинение. То е за лека телесна повреда на полицейски служител. Петимата са задържани за 72 часа, но може да се иска постоянен арест“, каза още районният прокурор на Пловдив.", "date": "2019.04.30", "title": "Затвор до пет години грози биячите от Куклен"}
{"url": "https://www.novinite.bg/articles/174841/Stranni-i-vkusni-shokoladovi-kombinacii", "text": "Само защото звучи погрешно, не означава, че е грешно. Шоколадът може да е един от най разнообразните съставки в изкуството на готвенето. Съчетава се със сладки и солени храни по необичайно добър начин. foodpanda подбра някои от странните шоколадови комбинации!1. Бекон + шоколадТова не изглежда или звучи толкова зле. Готвачите, които обичат да експериментират с вкусове,наистина използват тази комбинация. Плътността и солеността на бекона вървят много добре сшоколада.2. Авокадо + ШоколадАвокадото не е тук само защото звучи по-здравословно. Тази комбинация може да направиизненадващо добра, здрава и кремообразна шоколадова глазура на всеки десерт.3. Сирене + ШоколадНека просто кажем, че никога повече няма да трябва да избирате между солено и сладко със сирене ишоколад. Колкото и странно да звучи, всъщност можете да направите разбиващ сандвич със сиренена скара с тъмен шоколад и пармезан като пълнеж.4. Сладък картоф + шоколадВсичко, потопено в шоколад, не е лоша идея. Сладостта на картофите и вкусът на тъмния шоколад седопълват взаимно. Чипсът от сладък картоф, потопен в тъмен шоколад, може да е следващата вилюбима закуска.", "date": "2019.04.30", "title": "Странни и вкусни шоколадови комбинации"}
{"url": "https://www.novinite.bg/articles/174855/Vejdi-Rashidov-shte-prisastva-na-parvoto-slovo-na-papa-Francisk-v-Sofiya", "text": "Председателят на парламентарната Комисия по културата и медиите Вежди Рашидов прие поканата и ще присъства в неделя - 5 май 2019 г. на първото слово на папа Франциск в София, съобщиха от пресцентъра на Комисията по културата и медиите, предаде .Часове след пристигането си в България Светият отец ще говори на площад „Атанас Буров“ в центъра на столицата пред представители на държавните власти, на дипломатическия корпус и на гражданското общество.Вежди Рашидов е бил на аудиенция при папа Франциск през май 2015 година.Първото си голямо международно признание като творец Вежди Рашидов получава от Ватикана през 1981 година за участието си в престижен международен конкурс в Равена, посветен на трилогията на Данте. Тогава той печели Голямата награда - Златен медал на Ватикана на името на Данте Алигиери, с творбата си „Вратата на Чистилището“. Високото отличие му е връчено лично от папа Йоан Павел II. В музейния фонд на Ватикана има още една творба на Рашидов – маската на Бетовен. Тя беше подарена на папа Бенедикт ХVI от българската делегация по време на аудиенцията през май 2010г.", "date": "2019.04.30", "title": "Вежди Рашидов ще присъства на първото слово на папа Франциск в София"}
{"url": "https://www.novinite.bg/articles/174830/Poredna-ostavka-v-administraciyata-na-Tramp", "text": "\r\nПоредна оставка в администрацията на американския президент Доналд Тръмп.\r\n\r\n\r\n\r\n\r\n\r\n\r\n", "date": "2019.04.30", "title": "Поредна оставка в администрацията на Тръмп"}
{"url": "https://www.novinite.bg/articles/174831/Razpoznati-sa-42-ma-ot-zaginalite-pri-atentatite-v-Shri-Lanka-chujdenci", "text": "Шри Ланка съобщи, че са разпознати 42 чужденци сред общо 253-мата убити при джихадистките атентати навръх Великден - 21 април, предаде Франс прес. Сред жертвите - чуждестранни граждани, най-много са загиналите индийци (11 души), британци (6), китайци (4) и датчани (3). Дванайсет чужденци все още се смятат за безследно изчезнали и останките им може да се намират между неразпознатите тела в моргата на Коломбо, заяви снощи в комюнике външното министерство на страната.В болници се лекуват още петима чуждестранни граждани, ранени при тези самоубийствени атентати срещу луксозни хотели и християнски църкви в разгара на великденското богослужение, отговорност за които пое джихадистката организация \"Ислямска държава\".Правителството обяви извънредно положение, за да осигури максимално поле за действие на силите за сигурност, издирващи извършителите. До момента във връзка с атаките са арестувани над 150 заподозрени.Властите на Шри Ланка очакват тази година спад от 30 процента в притока на туристи, което може да означава близо 1,5 милиарда долара пропуснати ползи в отрасъла, посочва АФП.", "date": "2019.04.30", "title": "Разпознати са 42-ма от загиналите при атентатите в Шри Ланка чужденци"}
{"url": "https://www.novinite.bg/articles/174846/Policaj-postrada-v-romskata-mahala-v-Shumen", "text": "Полицейски служител е пострадал, след като е направил опит да прекрати побой в ромската махала в Шумен, съобщиха от МВР.Трима са задържани след скандал и на ул. „Седма“ в Шумен. На 29 април в 20.30 часа чрез телефон 112 е приет сигнал за скандал на ул. „Седма“ в ромската махала в Шумен с непосредствена заплаха от извършване на убийство. На мястото са изпратени три полицейски екипа. След пристигане униформените заварили група мъже да се бият. Предприели мерки за разделяне на участниците в побоя. Ситуацията била овладяна, оказало се, че повод за възникване на скандала между съседи е силна музика.При изпълнение на служебните си задължения е пострадал 26-годишен полицай от РУ- Шумен. След преглед в болницата били установени разтегнати връзки на глезен. За причиняване на телесна повреда на длъжностно лице е образувано досъдебно производство.", "date": "2019.04.30", "title": "Полицай пострада в ромската махала в Шумен"}
{"url": "https://www.novinite.bg/articles/174833/Ispaniya-otkaza-na-Puchdemon-da-uchastva-v-evroizborite", "text": "Централната избирателна комисия на Испания забрани участието на Карлес Пучдемон на изборите за Европейския парламент през май, пише Дойче веле. Каталунският сепаратист искаше да влезе в Европейския парламент, където да вкара в дневния ред независимостта на Каталуния. Клара Понсати и Тони Комин, които бяха министри в кабинета на Пучдемон също са със забрана да се кандидатират. Мотивът за отказа е че тримата политици не са регистрирани като испанци, живеещи в чужбина, а в същото време са в друга държава, където \"избягаха от въздаването на справедливост\", пише комисията. Тримата потърсиха политическо убежище в Белгия, след като испански съд им предяви обвинения в бунт и злоупотреба с обществени средства след провеждането на референдума за независимост на Каталуния през 2017 г. Карлес Пучдемон осъди решението на ЦИК и го нарече \"явно нарушение на нашите права\". Според тримата политици, решението е ясно доказателство, че съдебната система в Испания работи в комбина \"с определени политически интереси\".  ", "date": "2019.04.30", "title": "Испания отказа на Пучдемон да участва в евроизборите"}
{"url": "https://www.novinite.bg/articles/174827/Johanes-Han-EK-shte-preporacha-otvaryane-na-pregovorite-s-Albaniya-i-Severna-Makedoniya", "text": "Еврокомисарят по разширяването и политиката на съседство Йоханес Хан изрази увереност, че Европейската комисия в края на май ще препоръча започването на преговори със Северна Македония и Албания, предаде БГНЕС.В интервю за „Ханделсблат“ Хан казва, че препоръката ще бъде направена въз основа на критерии, договорени съвместно от страните в ЕС. Затова решението ще бъде предадено на самите членки.„Историческият Договор за прекратяване на спора за името с Гърция и Договорът за добросъседство с България са окуражаващи сигнали за целия регион, че са възможни решения на дългогодишни спорове. Северна Македония също отбеляза добър напредък по отношение на вътрешните реформи. Страната заслужава зелена светлина за започване на преговорите за присъединяване възможно най-скоро - преди лятната ваканция“, каза Хан.„Непризнаването на обективно постигнатия напредък би имало драматични последици за страните кандидатки и за целия регион... Каква мотивация ще имат страните от Западните Балкани да прилагат трудни реформи или да решават двустранни спорове, като тези между Сърбия и Косово, ако те не могат да направят по-нататъшни стъпки по пътя към ЕС“, отбелязва Хан в интервюто.", "date": "2019.04.30", "title": "Йоханес Хан: ЕК ще препоръча отваряне на преговорите с Албания и Северна Македония"}
{"url": "https://www.novinite.bg/articles/174854/Avtomobil-se-vryaza-v-targovski-centar-v-Hamburg", "text": "Автомобил се заби в търговски център в Хамбург с пълна скорост, ранявайки двама души, съобщава БГНЕС.Колата счупила стъклените врати на търговския център, преди да се спре в ескалатор и да увисне наполовина от един от етажите вътре в сградата.Търговският център е евакуиран. Полицейски и спасителни екипи са разположени на мястото на инцидента. Според говорител на пожарната случката се развила за 5-8 секунди. ", "date": "2019.04.30", "title": "Автомобил се вряза в търговски център в Хамбург"}
{"url": "https://www.novinite.bg/articles/174866/Razbiha-teroristichna-kletka-v-Moskva", "text": "\r\nРуските сили за сигурност разбиха терористична клетка в Москва. Арестувани са седем души, на които са повдигнати обвинения за тероризъм.\r\n\r\n\r\n\r\n\r\n\r\n", "date": "2019.04.30", "title": "Разбиха терористична клетка в Москва"}
{"url": "https://www.novinite.bg/articles/174825/Ubiecat-na-komandosa-v-Lyaskovec-sadi-darjavata", "text": "Петко Петков, по-известен като Петко Стрелеца, е завел дело срещу държавата и Европейския съюз, представляван от Европейската комисия у нас с рекордния иск от 1 милион лева. Исковата молба е входирана във Великотърновския окръжен съд, но дело все още не е насрочено,защото се чакат документи от институциите, призовани на съд. Те са Прокуратурата на Република България, Висшият съдебен съвет, както и министърът на финансите.Претенцията е за обезщетение за претърпени вреди от незаконното поведение на Районна прокуратура в Горна Оряховица за времето от 1 август 2010 г. до 14 март 2014 г., пише в. \"Труд\".Преди 5 години по време на акция за отнемане на незаконно оръжие от дома на Петко Петков, той уби баретата Емил Шарков и рани няколко негови колеги. Сега Стрелеца е в Ловешкия затвор с доживотна присъда без право на замяна. Исковата молба на осъдения е от 15 страници. До сега той изпращаше до различни инстанции и до медиите хартиени писма на ръка. Сега явно е имал добри учители зад решетките и се е запознал с всички закони,които според него,са нарушили човешките му права.След над 20 отказа на различни адвокати да поемат делото му,за негов особен представител най-сетне е назначен адвокат Венцислав Фоти от Велико Търново.57-годишният затворник се е запознал в Ловешкия затвор с другия осъден до живот Георги Вълев. Сега Стрелеца тръгва по стъпките на Вълев, който води дела срещу всички възможни ведомства, включително и срещу енергото. Затворниците са освободени от държавни такси и Петко Стрелеца няма да плати дори стотинка за иска си от 1 млн. лв. Петко Стрелеца е написал, че 4 г. бил принуден от прокуратурата и полицията да търпи незаконни проверки и принудителна изолация в собствения си дом под постоянна заплаха да го вкарат в лудница, където с медикаменти да го подлудят и да го унищожат физически и психически с една едничка цел-да му вземат къщата, защото няма наследници. С тази увертюра започва исковата молба на затворника.Според него тормозът започнал на 1 август 2010 г.,когато бил призован от кварталния по жалба от съседите му. Същата година и след пореден разпит пред къщата му в Лясковец били спрели 5 полицейски автомобила. Униформените започнали да чукат и звънят по вратата на апартамента, а Петко ги питал кой ги праща и те казали,че е Районна прокуратура в Горна Оряховица. После през два-три дни ситуацията се повтаряла и накрая се стигнало до щурма от 14 март 2014 г. През изминалите четири години Петков написал над 200 жалби до 43 институции, медии, авторски предавания, интелектуалци и т.н. Никой обаче не му се притекъл на помощ. Вместо да му помогне, държавата му пратила баретите.Стрелеца се позовава на хартата за правата на човека,на ред европейски нормативи, на конституцията и на различни решение на висши съдилища. Към съда той е изтъкнал 21 доказателствени искания, които също са пълен абсурд. Най-скандалните искания са обаче – представяне на бюджета на Главна прокуратурата за времето от 2010 до 2014 г., кадрови досиета на прокурори и техните имуществени декларации плюс заплати и премии, пощата да представи пощенските разписки с писмата, които е пращал Петко Стрелеца и майка му Стефанка до различни държавни институции и неправителствени организации през въпросните четири години. Затворникът цитира имената на определени прокурори, полицаи и служители. Замесени са още куп имена включително и това на главния прокурор Сотир Цацаров.След като тръгне делото, Петко щял да посочи четирима свидетели, които да бъдат разпитани за неговите неволи и тормоз.", "date": "2019.04.30", "title": "Убиецът на командоса в Лясковец съди държавата"}
{"url": "https://www.novinite.bg/articles/174814/Yaponskiyat-imperator-shte-abdikira", "text": "В Токио днес ще се състои първата абдикация на император през последните 200 години. Японският мператор Аки-хито ще отстъпи престола на най-големия си син и престолонаследник – Нару-хито.Желанието си да се оттегли той изрази в необичайно видеопослание през август 2016 г. Тогава императорът изтъкна като аргумент напредналата му възраст и крехкото здраве.", "date": "2019.04.30", "title": "Японският император ще абдикира"}
{"url": "https://www.novinite.bg/articles/174875/Stachka-paralizira-transporta-v-Garciya-na-1-maj", "text": "По информация на посолството на България в Атина за 1 май 2019 г. в Гърция е обявена 24-часова транспортна стачка, която ще засегне автобусния, тролейбусния, градския електрически железопътен транспорт, както и движението на метрото, на корабите и на фериботите. Това съобщиха от пресцентъра на МВнР. Шофьорите на тролейбуси, градски и крайградски автобуси, както и на градския електрически железопътен транспорт, който обслужва Атина и Пирея, ще стачкуват през целия работен ден. Водачите в метрото ще стачкуват от 09:00 ч. до края на работното време, а на кораби и фериботи - от 00:00 ч. до 24:00 ч. Трамваите, такситата и междуградските автобуси, както и другият масов транспорт, ще се движат съгласно разписанията. За допълнителна информация българските граждани могат да се обръщат към посолството в Атина на телефони: 0030 2106748105 и 0030 6937096220. Пътуващите могат да се свързват и с бреговата охрана в Гърция и туристическите компании, чиито услуги са използвани при резервациите.", "date": "2019.04.30", "title": "Стачка парализира транспорта в Гърция на 1 май"}
{"url": "https://www.novinite.bg/articles/174869/Huan-Guajdo-obyavi-che-e-zapochnal-posledniyat-etap-ot-plana-za-svalyane-na-Maduro", "text": "Венецуелският опозиционен лидер Хуан Гуайдо обяви началото на последния етап от плана за сваляне на президента Николас Мадуро, предаде ДПА. Гуайдо заяви това в публикуван в Twitter видеозапис, на който е с опозиционния политик Леополдо Лопес и членове на въоръжените сили.\"Народът на Венецуела постави началото на края на узурпацията. В този момент съм на среща с основните военни подразделения на въоръжените ни сили, започвайки заключителния етап на операция \"Свобода\", написа Гуайдо в TwitterЛопес, който беше под домашен арест от юли 2017 г., съобщи в Twitter, че е бил освободен от военните и призова венецуелците да излязат по улиците на мирни протести.Гуайдо каза, че е във военновъздушна база \"Ла Карлота\" в Каракас и прикани поддръжниците си да се съберат там.Малко след като лидерът на опозицията заяви, че е подкрепен от група \"смели войници\", правителството осъди извършващия се \"опит за държавен преврат\", предаде Франс прес.\"В момента сме на път да влезем в сблъсък и да неутрализираме малка група изменници сред военните, разположили се на естакадата \"Алтамира\", за да насърчат държавен преврат\", съобщи в Туитър министърът на комуникациите Хорхе Родригес и \"пучистката десница\" в опит за преврат. \"Призоваваме народа да остане максимално бдителен, за да предотвратим, заедно със славните ни боливарски въоръжени сили, опита за преврат и да запазим мира\", добави той.Верният на президента Мадуро председател на Конституционното събрание на Венецуела Диосдадо Кабельо призова поддръжниците на правителството да се съберат пред президентския дворец в Каракас.Министърът на отбраната генерал Владимир Падрино Лопес каза, че въоръжените сили остават \"твърдо в защита на законното\" управление на президента Николас Мадуро.В поредица постове в Twitter той подчерта, че всички военни части в страната са съобщили, че обстановката в казармите и военните бази е обичайната, посочва Ройтерс.", "date": "2019.04.30", "title": "Хуан Гуайдо обяви, че е започнал последният етап от плана за сваляне на Мадуро"}
{"url": "https://www.novinite.bg/articles/174822/Dneven-horoskop-za-vtornik", "text": "Опитайте да забравите за всички дългосрочни планове в момента. Трябва да се погрижите за нещата, които ви притесняват в момента. Може да се наложи да се справяте с някои много досадни неща.Днес умът ви ще бъде запълнен от деца. Независимо дали имате, искате да имате или просто има някакви деца в живота ви. Децата са хубаво нещо, така че мислите ви ще бъдат запълнени с нещо хубаво.Енергията ви се простира в странна конфигурация днес, което ще ви накара да се чудите дали не правите голяма грешка. Не се отказвайте! Ако се откажете, това със сигурност ще бъде голяма грешка.Вижте повече на: ", "date": "2019.04.30", "title": "Дневен хороскоп за вторник"}
{"url": "https://www.novinite.bg/articles/174873/Britanskata-opoziciya-obsajda-vtori-referendum-za-Brexit", "text": "Основната опозиционна Лейбъристка партия във Великобритания заседава днес дали да включи втори референдум за Brexit като едно от своите предизборни обещания за предстоящите европейски избори, съобщават \"Юронюз\" и БГНЕС. Партията е дълбоко разделена по въпроса.В момента тя е в четвъртата си седмица от преговорите с консервативното правителство на премиера Тереза Мей за намиране на компромис по споразумението за развод на Великобритания с ЕС.Очаква се Обединеното кралство да вземе участие в изборите за ЕС на 23-26 май, след като му бе предоставено второ отлагане на Brexit по-рано този месец. Сега Великобритания трябва да напусне блока най-късно до 31 октомври.Управителният орган на лейбъристите - Националният изпълнителен комитет - се състои от лидера Джереми Корбин, членове на неговия кабинет в сянка, депутати, членове на парламента и представители на профсъюзи.Над 20 предполагаеми членове на лейбъристите вече се ангажираха да проведат кампания за втори референдум. Повечето критикуват Корбин за неговата неясна позиция по въпроса, като твърдят, че това води до отдръпване на избирателите от Лейбъристката партия.На своята конференция миналата година лейбъристите обещаха, че ще подкрепят втори референдум само в случай, че страната се насочи към Brexit без сделка или за да се предотврати това, което тя нарича \"вреден тори (консервативен) Brexit\". ", "date": "2019.04.30", "title": "Британската опозиция обсъжда втори референдум за Brexit"}
{"url": "https://www.novinite.bg/articles/174811/Otbelyazvame-143-godini-ot-Aprilskoto-vastanie", "text": "Започват честванията по повод 143 години от обявяването на Априлското въстание. Тази вечер в Копривщица ще има възпоменателна заря.Кулминацията на празнествата е на първи май. Ще има концерти и тържества, както и възстановка на моменти от Априлското въстание. В тържествена програма днес и утре в Клисура ще участва и президентът Румен Радев. Там ще има заря в памет на загиналите.", "date": "2019.04.30", "title": "Отбелязваме 143 години от Априлското въстание"}
{"url": "https://www.novinite.bg/articles/174812/Posledna-vazmojnost-za-podavaneto-na-danachnite-deklaracii", "text": "Последна възможност за подаването на данъчните декларации за физически лица и плащане на данъка върху доходите. От приходната агенция очакват в последния момент да получат около 50 хиляди формуляра.Според данните на НАП повече от половината физически лица подават документите си онлайн с ПИК или електронен подпис. Пет дни преди изтичането на крайния срок са получени над 450 хиляди формуляра. Все още документи може да се подават и по пощата, но от НАП отбелязват, че все по-малко хора я предпочитат.", "date": "2019.04.30", "title": "Последна възможност за подаването на данъчните декларации"}
{"url": "https://www.novinite.bg/articles/174813/Kabinetat-glasuva-parite-za-UNSS", "text": "7 милиона лева за Университета за национално и световно стопанство. Очаква се днес, кабинетът да гласува парите за новия корпус на сградата.Mиналата седмица стана ясно,че строежът не може да бъде завършен в срок и парите не стигат. Ако допълнителният бюджет не бъде отпуснат, държавата е заплашена да връща над 4 млн. лв. европейско финансиране. В същото време министър Валдислав Горанов коментира, че е недопустимо икономическият университет да допуска икономически грешки.", "date": "2019.04.30", "title": "Кабинетът гласува парите за УНСС"}
{"url": "https://www.novinite.bg/articles/174823/Tri-tona-otpadaci-sabraha-pri-mashtabna-akciya-na-Everest", "text": "Три тона отпадъци са събрани до момента под Еверест в мащабната акция за почистване на най-високия връх на планетата, която започна в средата на април. В акцията участват и хеликоптери на непалската армия, предава БНР.Биоразградимият боклук е пренесен в район в Източен Непал, а пластмасата – в столицата Катманду.Очаква се 5 тона отпадъци да бъдат събрани само от района на базовия лагер, където всяка година се събират стотици шерпи, туристи и алпинисти. Отделно – още 5 тона, от височинните лагери.До момента са локализирани четири тела на загинали хора, които също ще бъдат свалени.Този сезон над 500 чужденци и повече от 1000 души помощен персонал се намират в района на базовия лагер, който е общ за Еверест и за намиращия се в близост Лхотце – четвърти по височина връх на планетата.В базовия лагер е и българинът Иван Томов, който ще направи опит да изкачи Лхотце.", "date": "2019.04.30", "title": "Три тона отпадъци събраха при мащабна акция на Еверест"}
{"url": "https://www.novinite.bg/articles/174819/2450-dushi-sa-potarsili-pomosht-v-Pirogov-po-praznicite", "text": "Тежки дежурства в \"Пирогов\" по време на почивните и празнични дни по Великден. 2450 потърсиха помощ в Спешното отделение от 26 април до тази сутрин, съобщи изпълнителният директор на болницата проф. Асен Балтов.280 от тях се е наложило да бъдат хоспитализирани за лечение. 720 пък са децата, които са преминали през детското спешно, от тях 64 остават за лечение.От Спешна помощ са транспортирали 132 пострадали до Спешното отделение на университетската болница. 64 от тях се е наложило да останат за лечение. Най-честите причини за търсене на помощ в \"Пирогов\" са травматизъм, кардиологични проблеми, инсулти, проблеми с гастроинтестиналния тракт. ", "date": "2019.04.30", "title": "2450 души са потърсили помощ в „Пирогов“ по празниците"}
{"url": "https://www.novinite.bg/articles/174821/22-novi-avtobusa-na-priroden-gaz-tragvat-v-Sofiya", "text": "22 нови автобуса на природен газ тръгват в София, съобщиха от Столична община.Машините са марка „Ютонг”, нископодови, климатизирани, с възможност за ползване на интернет от пътниците.Част от автобусите ще се движат по линия 604. От средата на месец май ще обслужват и линии 113, 384 и 75.Официалното пускане в експлоатация ще с проведе в присъствието на кметът Йорданка Фандъкова.", "date": "2019.04.30", "title": "22 нови автобуса на природен газ тръгват в София"}
{"url": "https://www.novinite.bg/articles/174824/Predstoi-da-se-napravi-ogled-na-vsichki-opasni-sgradi-v-centara-na-stolicata", "text": "След като бетонов къс се срути от сграда в понеделник в центъра на София, се повдигна въпросът как се контролира поддържането на старите постройки. Инцидентът сe е развил на ъгъла на улиците \"6-ти септември\" и \"Граф Игнатиев\". Части от фасадата сападнали минути след като служители на близката аптека са преминавали. Няма ранени граждани. \"Проблеми със сградата имаше още по време на ремонтирането на улицата. Беше използвана много тежка техника. Възможно е силните вибрации да са причина за инцидента. Сградата е построена през 1955 г., но е масивна и здрава\", заяви домоуправителят на сградата Кирил Кирилов пред камерите на Нова телевизия. \"Предстои да се направи оглед на всички опасни сгради в центъра на столицата\", разкри Красимир Димитров от Столична община. \"Когато ние пристигнахме, мазилка беше паднала само от третия етаж. Направихме оглед и на другите етажи. На втория махнахме мазилката, защото тя беше напукана и имаше голям шанс  да се срути\", допълни той", "date": "2019.04.30", "title": "Предстои да се направи оглед на всички опасни сгради в центъра на столицата"}
{"url": "https://www.novinite.bg/articles/174815/Na-Svetli-Vtornik-pochitame-Bogorodica", "text": "След Великден започва Светлата седмица. Нарича се така, защото възкресението на Христос донася просветление за всички. Съгласно поверието на Светли Вторник се отдава почит на Света Богородица.В миналото, през Светлата седмица, следваща Възкресение Христово, жените повторно боядисвали яйца, които раздавали. Според древно поверие, раздаването на червени яйца предпазвало душите на мъртвите от превъплъщаване. По време на Светлата седмица не се извършват венчавки, тъй като това са празнични дни, посветени на Христовото възкресение и никакви други тържества не са редни. Не се пости.През Светлата седмица се благославят светиите: в понеделник апостолите, във вторник и сряда - Богородица, архидякон Стефан и Св. Андрей. На Светъл четвъртък се благославят Св. ап. Йоан и Яков, в Светъл петък - Св. ап. Петър, а в Светла събота - Св. Йоан Кръстител. Неделя се нарича Томина - чества се апостол Тома, който не повярвал във възкресението на Христос, докато не го видял сам и не пипнал раните му от гвоздеите на кръста. Когато му се явил, Иисус му казал: \"Блажени са тези, които, без да видят, са повярвали\".Християните се поздравяват с \"Христос воскресе\" до Петдесетница, когато се е родила Христовата църква. ", "date": "2019.04.30", "title": "На Светли Вторник почитаме Богородица"}
{"url": "https://www.novinite.bg/articles/174829/Papa-Francisk-shte-dade-parvo-prichastie-na-35-balgarcheta", "text": "35 деца ще получат първото си причастие лично от папа Франциск по време на посещението му в град Раковски на 6 май.Първото причастие е едно от най-важните тайнства при католиците, за разлика от православните. Подготовката за първото причастие продължава около една година.Обикновено децата биват посветени в тайнството, когато навършат осем години и се приема, че осъзнават посвещението. В средата на своята подготовка Симона и Стефан разбират, че лично папа Франциск ще им даде причастие.\"Папа Франциск ще дойде и това е голяма радост за нас\", споделят развълнувани децата.Тези, които ще получат причастие, всяка неделя ходят на вероучение, а веднъж седмично и на литургия.То е част от седемте тайнства на католическата църква и е едно от най-важните събития в живота на вярващите.Епископ Христо Пройков от Католическа Апостолическа Екзархия София разказа пред камерата на Bulgaria ON AIR, че след като направят своето първо причастие, за което се подготвят достатъчно, те се изповядват, причастяват се и продължават да практикуват своята вяра.Първото си причастие Стефан и Симона ще получат заедно с деца от цялата страна.Като домакини в Раковски решили да украсят пътя на папа Франциск с рисунки, Стефан и Симона вече са готови с техните.Тайнството евхаристия, известно още като свето причастие, е въведено от Иисус Христос по време на Тайната вечеря, когато той дава на учениците си хляб и вино, символизиращи тялото и кръвта му.", "date": "2019.04.30", "title": "Папа Франциск ще даде първо причастие на 35 българчета"}
{"url": "https://www.novinite.bg/articles/174832/591-sela-v-Balgariya-ostanali-bez-naselenie", "text": "бщо 591 села в страната са без население или с едноцифрен брой жители, показва справка на БТА, направена в Националния регистър на населените места на НСИ за броя на жителите по селища към 31 декември 2018 година. Към 31 декември 2018 година в страната има общо 5256 населени места, от които градовете са 257, селата - 4997, а два са манастирите със статут на населено място - Клисурски и Рилски.От всички 4997 села в България точно 591 са без население или с едноцифрен брой жители или с 20 повече в сравнение с предходната 2017 година, сочат данните. Общият брой на селата с едноцифрен брой жители е 427, а 164 са населените места, в които няма нито един постоянен обитател. Селата без население се увеличават с 2 в сравнение с 2017 година. С един жител в страната са точно 72 села. По двама души население има в 65 населени места, а по трима - в 48 села. 50 населени места в България са с по четирима жители. С по пет души постоянно население са 40 села, а с по шестима жители - 34 села. Общо 33 села имат по седем жители, други 48 са с по осем обитатели, а 37 села са с деветима души население.Най-много села без население и с едноцифрен брой жители има в област Габрово. Селата без население са разположени в 12 области на страната, а тези с едноцифрен брой жители са пръснати в 22 области. Справката в регистъра показва, че най-много села без жители (64 при 61 през 2017 г.) и най-много с едноцифрен брой на населението (112) има в Габровска област - общо 174. В Габровска област има общо 349 населени места, което означава, че почти половината от тях са или необитаеми, или с едноцифрен брой на жителите. След Габровска област се нарежда област Велико Търново (общо 336 населени места) с 55 села без постоянно население и 88 села с едноцифрен брой на обитателите. В двете области са разположени повече от половината от селата в разглежданата група - общо 317. В област Кърджали има 11 села без жители и 28 с едноцифрен брой население. В Смолянска област са разположени 8 села без население и 33 села с едноцифрен брой на населението.Седем населени места в област Хасково са без нито един жител, а други 20 с едноцифрен брой на жителите. В областите Стара Загора и София са разположени по четири села без население и съответно 7 и 27 населени места с едноцифрен брой на жителите си. По три села в Кюстендилска и Търговищка области нямат нито един жител и съответно 25 и 13 населени места са с под 10 обитатели. В Благоевградска и Бургаска области са разположени по две села без постоянно население и съответно 20 и 4 села с едноцифрен брой на обитателите. Последната област, на чиято територия има села без постоянно население и едноцифрен брой жители е Добрич - 1 населено място без обитатели и 13 с едноцифрен брой на населението. С различен брой на селата с едноцифрен брой на населението са областите Перник (17 села), Видин (6 села), Пловдив (4 села) и Варна (3 села). По две села с едноцифрен брой жители са разположени в областите Монтана, Пазарджик и Силистра. Във Врачанска, Сливенска и Шуменска област има по едно село с едноцифрен брой жители, показва справката.В 1749 населени места жителите са под 100 души. Справката показва още, че общо 1749 населени места, включително Клисурски и Рилски манастир, които имат статут на населено място, са с население под 100 души при 1734 през 2017 година. Ако към тях се прибавят и селата с нулево население - 164, общият брой на населените места под 100 жители става 1913 или повече от една трета от всички населени места в страната, включително и градовете. Проверката показва още, че към края на миналата година 293 села имат население между 10 и 20 души включително, като 43 села имат точно по 10 жители. В тази група попада и Клисурският манастир с 10 постоянни обитатели. От 21 до 30 жители имат 179 села, а от 31 до 40 жители - 163 населени места, включително и Рилският манастир със своите 33 обитатели. В 146 села населението към края на миналата година е между 41 и 50 души. В други 125 села живеят постоянно между 51 и 60 обитатели. В 118 села населението е между 61 и 70 души, а в 108 - между 71 и 80 души. В 111 населени места населението е между 81 и 90 жители, а в 80 - жителите са между 91 и 99 души. Към края на 2018 година 7 села имат по точно 100 души население.Най-многобройна е групата на селата с население между 101 и 200 души Справката в регистъра показва, че най-многобройна е групата на селата, в които живеят между 101 и 200 души включително - 713 села. Следва групата на селата с население между 201 и 300 души, в която попадат 509 населени места. Трета по големина група е на селата с обитатели между 301 и 400 души, в която попадат 406 села. В 266 села броят на обитателите е между 401 и 500 души, а в 211 - между 501 и 600. В 177 села населението е между 601 и 700 жители. Между 701 и 800 обитатели имат 132 села. В 113 села населението е между 801 и 900 жители, а в 77 живеят между 901 и 1000 души, като едно населено място - село Близнаци, общ. Аврен, обл. Варна има точно 1000 обитатели. В 374 населени места постоянните жители са между 1001 и 2000. Общо 75 села попадат в групата с население между 2001 и 3000 жители. В други 18 села живеят между 3001 и 4000 души. В 4 села населението е между 4001 и 5000 души. Две села попадат в групата между 5001 и 6000 жители и още едно в групата над 6000 жители.Най-голямото българско село - Лозен, е по-голямо от 145 града И към края на миналата година, независимо че намалява с 40 души, най-голямото българско село остава Лозен (обл. София-град) с население 6188 души. Справката показва, че Лозен е по-голям от 145 града или иначе казано от повече от половината градове в страната. Следващото по големина село е Айдемир (обл. Силистра) с население 5538 души. Топ 10 на най-големите села допълват Бистрица (обл. София-град) с 5118 души, Драгиново (обл. Пазарджик) с 4664 жители, Казичене (обл. София-град) със своите 4575 обитатели, Розино (обл. Пловдив) с 4240 жители, Градец (обл. Сливен) с 4191 жители, Труд (обл. Пловдив) - 3964, Мало Конаре (обл. Пазарджик) с 3908 души и Калипетрово (обл. Силистра) - 3802 жители. Любопитно е да се отбележи, че цели 2467 села или почти половината в страната са по-големи от най-малкия град в България - Мелник, който има 183 жители към края на миналата година. Точно десет села - Абрит и Долина (обл. Добрич), Горно Войводино (обл. Хасково), Коркина (обл. Кюстендил), Лобош (обл. Перник), Медово и Целина (обл. Стара Загора), Пайдушко (обл. Търговище), Присад (обл. Бургас) и Тамарино (обл. Ямбол) имат население колкото Мелник.", "date": "2019.04.30", "title": "591 села в България останали без население"}
{"url": "https://www.novinite.bg/articles/174818/Ochakva-se-intenziven-trafik-i-tazi-sutrin", "text": "\r\nДо 10.00 часа тази сутрин, с цел улесняване на трафика, в участъците с ремонти на АМ „Хемус\" и „Тракия\" ще има две ленти за София и една за Бургас или Варна.\r\n\r\n\r\n\r\n\r\n\r\n", "date": "2019.04.30", "title": "Очаква се интензивен трафик и тази сутрин"}
{"url": "https://www.novinite.bg/articles/174835/NSI-Obshtiyat-indeks-na-cenite-na-proizvoditel-prez-mart-2019-g-se-pokachva", "text": "Общият индекс на цените на производител през март 2019 г. се покачва с 0.7% спрямо предходния месец. Това сочи статистика на Националния статистически институт (НСИ). По-високи цени са регистрирани в добивната промишленост - с 2.0%, в преработващата промишленост - с 1.4%, а при производството и разпределението на електрическа и топлоенергия и газ се наблюдава спад с 1.6%.По-съществен ръст на цените в преработващата промишленост е отчетен при производството на основни метали - с 4.2%, и при производството на изделия от други неметални минерални суровини - с 1.4%, докато понижение е регистрирано при производството на автомобили, ремаркета и полуремаркета - с 0.8%, и при производството, некласифицирано другаде - с 0.6%.Общият индекс на цените на производител през март 2019 г. нараства с 4.6% в сравнение със същия месец на 2018 година. Увеличение на цените е регистрирано при производството и разпределението на електрическа и топлоенергия и газ - със 7.0%, и в преработващата промишленост - с 4.2%, а в добивната промишленост е отчетено намаление с 1.9%.В преработващата промишленост по-съществено покачване на цените се наблюдава при: производството на тютюневи изделия - със 7.9%, производството на основни метали - със 7.4%, и ремонта и инсталирането на машини и оборудване - с 3.9%.Индексът на цените на производител на вътрешния пазар през март 2019 г. остава непроменен спрямо предходния месец. Повишение на цените се наблюдава в добивната промишленост - с 2.3%, и в преработващата промишленост - с 0.5%, а при производството и разпределението на електрическа и топлоенергия и газ е отчетено намаление на цените с 1.0%.В преработващата промишленост по-високи цени спрямо предходния месец се наблюдават при производството на основни метали - с 3.4%, и при ремонта и инсталирането на машини и оборудване - с 1.0%. По-ниски цени са отчетени при производството на облекло - с 0.5%.Индексът на цените на производител на вътрешния пазар през март 2019 г. нараства с 4.1% в сравнение със същия месец на 2018 година. Увеличение на цените е регистрирано при производството и разпределението на електрическа и топлоенергия и газ - с 5.9%, и в преработващата промишленост - с 3.4%, докато в добивната промишленост е отчетено намаление на цените с 2.4%.През март 2019 г. най-съществен ръст на цените в преработващата промишленост спрямо март 2018 г. е отчетен при: производството на тютюневи изделия - с 10.6%, ремонта и инсталирането на машини и оборудване - с 5.8%, и производството на химични продукти - с 5.1%.Индексът на цените на производител на международния пазар през март 2019 г. се покачва с 1.8% в сравнение с предходния месец. В преработващата промишленост цените нарастват с 2.3%. По-съществен ръст е регистриран при производството на основни метали - с 4.3%, и при производството на изделия от други неметални минерални суровини - с 3.3%, а понижение се наблюдава при: производството на автомобили, ремаркета и полуремаркета - с 0.9%, производството, некласифицирано другаде - с 0.8%, и производството на дървен материал и изделия от него, без мебели - с 0.5%.Индексът на цените на производител на международния пазар през март 2019 г. нараства с 5.5% в сравнение със същия месец на 2018 година.В преработващата промишленост цените се покачват с 4.9%. По-високи цени се наблюдават при: производството на основни метали - с 8.6%, производството на изделия от каучук и пластмаси - с 4.6%, производството на мебели и обработката на кожи и производството на обработени кожи без косъм - по 4.1%.", "date": "2019.04.30", "title": "НСИ: Общият индекс на цените на производител през март 2019 г. се покачва"}
{"url": "https://www.novinite.bg/articles/174839/Testovete-za-vazrastni-shofori-bili-diskriminacionni", "text": "Предложението на Агенцията за пътна безопасност да се въведат тестове за шофьорите над 60 години е дискриминационно. Това заяви пред Нова експертът по пътна безопасност проф. Румен Миланов.Безспорно са нужни медицинските прегледи според него, но добрите рефлекси се оказват не толкова важни, колкото оценката на пътната обстановка.Възрастните хирурзи на 80 години не се подлагат на подобни изисквания, изтъкна експертът. Кой е по-опасният - този, който сега е получил шофьорската си книжка, или един 60-годишен човек, пита Миланов. Той е на мнение, че трябва да се направи йерархия на нарушенията, от които да произтекат и работещи административнонаказателни и принудителни мерки, защото наказателната система в момента се формирала на епизоди според него.Не трябва да се генерализира, естествено има изключения. Над половината от смъртните случаи при пешеходците в България са на възраст над 60 години, коментира Илия Тодоров от Асоциацията на пострадалите при катастрофи. Според него обаче тест е необходим не само за възрастните хора, а и за други възрасти. Това е добра идея, която няма да разреши проблемите с пътната безопасност у нас, но ще я подпомогне по думите му.", "date": "2019.04.30", "title": "Тестовете за възрастни шофьори били дискриминационни"}
{"url": "https://www.novinite.bg/articles/174844/Sarbiya-i-Kosovo-sa-gotovi-da-vazobnovyat-dialoga-pomejdu-si", "text": "\r\nСърбия и Косово имат готовност да възобновят диалога помежду си. Това стана ясно след проведената снощи в Берлин среща на страните от Западните Балкани, поканени от германския канцлер и френския президент. Белград и Прищина искат с посредничеството на Европейския съюз да водят конструктивни разговори за постигане на решения. Подобни заявления в миналото не са давали резултат.\r\n\r\n\r\n\r\n\r\n\r\n\r\n\r\n\r\n\r\n", "date": "2019.04.30", "title": "Сърбия и Косово са готови да възобновят диалога помежду си"}
{"url": "https://www.novinite.bg/articles/174842/Voenna-tehnika-tragna-kam-Sofiya-za-parada-na-6-maj", "text": "Тежка техника по пътищата на България. Рано тази сутрин военни машини тръгнаха от няколко поделения в страната към София. Причина е подготовката за военния парад на 6 май. Машините идват от Благоевград, Асеновград, Карлово, Ямбол и Стара Загора. От Министерството на отбраната съветват шофьорите да се съобразяват с изискванията на Военна полиция, която ще ескортира колоните. От сряда започват и подготвителните полети на военните самолети и хеликоптери над площад „Княз Александър Батенберг“.Изненадата тази година ще бъде ретро техника, която ще бъде включена в парада.", "date": "2019.04.30", "title": "Военна техника тръгна към София за парада на 6 май"}
{"url": "https://www.novinite.bg/articles/174848/Fandakova-Do-sredata-na-godinata-91-ot-avtobusite-v-Sofiya-shte-badat-obnoveni", "text": "„За по-малко от 5 години подменихме 91% от движещите се автобуси в системата на градския транспорт в София. Това ще стане факт до средата на тази година с пускането на последните 60 съчленени автобуса на природен газ, които вече са в града и в момента се оборудват. Те трябва да тръгнат до края на месец юни”. Това заяви кметът на София Йорданка Фандъкова, която днес присъства на пускането на 22 нови газови автобуса, съобщава БГНЕС.„91% са автобусите с екологичен стандарт ЕВРО 6 и 4% са автобусите с нулеви емисии, това са първите електробуси. Очакваме още 15 електробуса“, отчете Фандъкова и подчерта, че освен обновяването на градския транспорт общината полага грижи за подобряване и на условията на работа на водачите в системата на градския транспорт. Тя припомни, че до този момент на годината заплатите им са били увеличени с 20%.Новите автобуси са нископодови, снабдени са с видеонаблюдение, климатик, механична рампа и система за накланяне на автобуса, което допълнително улеснява достъпа на трудноподвижни хора и майки с колички, има възможност за зареждане на мобилни телефони, подсигурена е и защита за шофьорите. От утре те ще се движат по линия 604, 113, 75 и 384.Стана ясно още, че фирмата доставчик разработва автобуси, които ще се движат с водородни частици, както и че наскоро са завършили тестовите изпитания на безпилотен автобус. ", "date": "2019.04.30", "title": "Фандъкова: До средата на годината 91% от автобусите в София ще бъдат обновени"}
{"url": "https://www.novinite.bg/articles/174843/Donchev-Nyamam-danni-za-sashtestveni-problemi-v-podgotovkata-na-izborite", "text": "Нямам данни за някакви съществени проблеми в подготовката на изборите, заяви пред журналисти вицепремиерът Томислав Дончев, предаде БГНЕС.Като заместник министър-председател Дончев отговаря за провеждането на изборите за Европейски парламент, насрочени за 26 май. Той уточни обаче, че основен ангажимент за подготовката и провеждането им все пак има Централната избирателна комисия (ЦИК), за което тя ще получи пълното съдействие на държавните институции, в това число и Министерски съвет.„ЦИК, с наше съдействие, полага всички усилия да има машинно гласуване, както пише в Кодекса“, допълни още Дончев. С последните промени в Изборния кодекс депутатите решиха, на предстоящите европейски избори да се гласува машинно в минимум 3 хил. изборни секции, а на местните избори наесен – в минимум 6 хил. След това страната ни трябва да поеме по пътя на въвеждането на пълно машинно гласуване. ", "date": "2019.04.30", "title": "Дончев: Нямам данни за съществени проблеми в подготовката на изборите"}
{"url": "https://www.novinite.bg/articles/174808/Hladno-vreme-ni-ochakva-dnes", "text": "Днес въздушната маса над страната ще е неустойчива. Ще се развива купеста и купесто-дъждовна облачност и на места от запад на изток, по преминаването на студен атмосферен фронт, ще превали краткотраен дъжд с гръмотевици. По-интензивни ще бъдат явленията в Централна Северна България. Ще духа до умерен юг-югозападен вятър, който след обяд в западната половина от страната ще се ориентира от запад-северозапад и ще се усили. Преобладаващите максимални температури ще бъдат между 18° и 23°, на места в Източна България до 25°-26°. Привечер от запад ще започне процес на намаление на облачността.Над планините ще се развива купеста и купесто-дъждовна облачност и на места ще превали и прегърми. Ще духа силен, по най-високите върхове бурен югозападен вятър, който след обяд в ниските части ще се ориентира от запад-северозапад. Максимална температура на височина 1200 метра около 14°, на 2000 метра – около 6°.По Черноморието ще духа до умерен югозападен вятър, който вечерта ще се ориентира от запад. Ще преобладава слънчево време, с временни увеличения на облачността, но без валежи. Максимални температури на въздуха: 18-24°. Температурата на морската вода е 13-15°. Вълнението на морето ще бъде 2-3 бала.", "date": "2019.04.30", "title": "Хладно време ни очаква днес"}
{"url": "https://www.novinite.bg/articles/174850/Patriotite-ot-VMRO-se-sreshtnaha-s-premiera-Borisov-za-problemite-s-bitovata-prestapnost", "text": "Днес, 30 април (вторник), в Министерски съвет се състоя среща с народните представители от ВМРО във връзка с зачестилите случаи на циганска агресия срещу служители на МВР и Министерство на отбраната. На срещата присъстваха Ангел Джамбазки, Александър Сиди, доц. д-р Милен Михов, Юлиан Ангелов, Красимир Богданов, Атанас Стоянов, както и заместник-министърът на правосъдието от квотата на ВМРО проф. Николай Проданов.Припомняме, че вчера след поредното циганско меле в Куклен, при което пострадаха двама полицаи и беше счупена патрулна кола, ние -Патриотите от ВМРО, отново поискахме спешното приемане на Концепцията срещу циганизацията, предложена от заместник министър-председателя по обществен ред и сигурност, министър на отбраната и лидер на ВМРО - БНД Красимир Каракачанов. Отново поискахме служителите на реда да получат неприкосновеност и настояхме внесените в НС законопроекти за неизбежната отбрана, а именно отпадането на бързото производство за тежки престъпления, отпадането на „споразуменията“ с Прокуратурата и повишаване на наказанията за маловажни кражби да бъдат придвижени и гласувани в спешен порядък. Бяха обсъдени проектите за модернизация на армията.Всички тези теми бяха подробно представени и обсъдени с министър–председателя Бойко Борисов.", "date": "2019.04.30", "title": "Патриотите от ВМРО се срещнаха с премиера Борисов за проблемите с битовата престъпност"}
{"url": "https://www.novinite.bg/articles/174849/Futbolen-mach-promenya-dvijenieto-v-Sofiya", "text": "Въвежда се временна организация на движението за провеждане на футболна среща на Национален стадион „Васил Левски”. Това съобщиха от пресцентъра на Столична община.От 16.00 до 21.00 часа на 30.04.2019 г. се забранява престоят и паркирането на пътни превозни средства, с изключение на автомобилите на участниците в мероприятието на моста пред Национален стадион „Васил Левски”.От 18.00 часа на 30.04.2019 г. до приключване на футболната среща, само при необходимост и по преценка на ръководството на СДВР да се забрани влизането на пътни превозни средства в двете посоки, с изключение на автобусите на масовия градски транспорт по:- ул. „Ген. Гурко” между бул. „Васил Левски” и бул. „Евлоги и Христо Георгиеви”;- бул. „Евлоги и Христо Георгиеви” между пл. „Орлов мост” и бул. „Черни връх”;- бул. „Драган Цанков” между бул. „Евлоги и Христо Георгиеви” и бул. „Пейо К. Яворов”.", "date": "2019.04.30", "title": "Футболен мач променя движението в София"}
{"url": "https://www.novinite.bg/articles/174840/Kashti-za-gosti-shte-vrashtat-10-mln-lv-proverkite-prodaljavat", "text": "Над 10 млн. лв. ще трябва да връщат собственици на къщи за гости. Това са санкциите само от първата партида туристически обекти, вдигнати с пари на европейските данъкоплатци и проверени от инспекторите на ДФЗ. Проверени са 110 уж туристически обекта, като най-честото нарушение е, че те не се използват по предназначение.Проверките на ДФЗ текат още от 2015 г. През 2016 г. гражданите затрупали Фонда със сигнали, че къщите масово не се използват по предназначение, след като списъкът им бил публикуван на страницата на ДФЗ.От миналата седмица по разпореждане на главния прокурор в проверките се включиха МВР и НАП, напомни пък вътрешният министър Младен Маринов.", "date": "2019.04.30", "title": "Къщи за гости ще връщат 10 млн. лв., проверките продължават"}
{"url": "https://www.novinite.bg/articles/174845/Borisov-Ima-li-vinovni-za-kashtite-za-gosti-da-se-uvolnyavat-i-na-prokuror", "text": "Премиерът е гневен на далаверите със стопаните на къщи за гости, които са ги вдигнали с европари, но не ги използват по предназначение, става ясно от правителствената стенограма.\"Има ли виновни - да се уволняват и да се дават на прокурор веднага, безкомпромисно!\", разпореди Борисов пред министрите, стана ясно на днешното правителствено заседание. Къщите са изграждани по Програмата за развитие на селските райони в предишния програмен период 2007 – 2013 г.Премиерът изтъкна, че целта на програмата е била да подпомага туризма и много от къщите се използват по предназначение. За съжаление винаги се намира някой, който да опорочи програмата и затова към днешната дата ние новата програма не я отваряме, изтъкна Борисов.Министър-председателят отбеляза, че се проверяват всички къщи. Разпоредил съм и бизнес-плановете да им проверят, защото по бизнес-план те трябва да имат определен брой нощувки, дали са спазени или не, добави премиерът Борисов. Пред медиите по-рано земеделският министър Румен Порожанов съобщи, че в стария Програмен период 2007-2013 г. има построени 746 къщи за гости, които са в населени места,извън националните курорти, а до момента са проверени над 110 от обектите.", "date": "2019.04.30", "title": "Борисов: Има ли виновни за къщите за гости, да се уволняват и на прокурор"}
{"url": "https://www.novinite.bg/articles/174858/Proshtavame-se-s-Violeta-Gindeva", "text": "Голямата българска актриса Виолета Гиндева си отиде на 72 години точно на имения си ден - Цветница, след кратко боледуване.\r\nВ деня, в който се прощаваме с нея, беше насрочена репетиция на пиесата \"Актрисата\", в която Стефан Данаилов си партнира с Аня Пенчева.\r\nТочно в 11:00 часа, когато започна поклонението, репетицията спря и актьорите наведоха глави, за да почетат паметта й. Репетицията не започна отново до края на поколонението, което беше до 12:30 часа.\r\nСъболезнования приемаха близките на Виолета Гиндева - дъщеря й, синът й, брат й и внучките й.\r\n\"Красивото момиче на бългаското кино си отиде \", с тъга каза директорът на театъра Мариус Донкин.\r\nС нея се прости и Георги Мамалев, на когото тя е кумувала.\r\nИзпратиха я още професор Надежда Сейкова, актрисите Жоржета Чакърова, Емилия Радева, актьорът Иван Налбантов. Получени бяха съболезнователни адреси от президентството от много театри и от Пазарджик, чийто почетен гражданин Виолета Гиндева бе.\r\nС нея се сбогува и колежката й голямата актриса Мария Стефанова, която подчерта, че благодарение на директора на театъра хората от по-възрастното поколение са имали щастието отново да се върнат на сцената.\r\n\"Тя бе всеотдайна и предана на театъра. Влязохме в театъра млади, силни, здрави, прави. Театърът я изпрати. Отлетя\", каза още Мария Стефанова. \r\n", "date": "2019.04.30", "title": "Прощаваме се с Виолета Гиндева"}
{"url": "https://www.novinite.bg/articles/174861/Pravitelstvoto-odobri-kandidaturata-na-Balgariya-za-sedalishte-na-Evropejskiya-organ-po-truda", "text": "Правителството одобри кандидатурата на България за седалище на Европейския орган по труда, съобщи пресслужбата на МС. Обсъждането на предложението за регламент на Европейския парламент и на Съвета за създаване на новата структура започна през март 2018 г. в рамките на Българското председателство на Съвета на Европейския съюз. Предвидено е новият Орган по труда да обедини техническите и оперативните задачи на няколко съществуващи органа на ЕС - на Европейското бюро за координация на EURES, Техническия комитет за свободното движение на работници, Комитета от експерти по въпросите на командироването на работници и Европейската платформа за противодействие на недекларирания труд.", "date": "2019.04.30", "title": "Правителството одобри кандидатурата на България за седалище на Европейския орган по труда"}
{"url": "https://www.novinite.bg/articles/174852/Prieha-Strategiyata-za-cifrovizaciya-na-zemedelieto", "text": "Правителството прие Стратегия за цифровизация на земеделието и селските райони на България. Документът е един от инструментите, който ще повиши производството и качеството на българската продукция. Той е част от пакета важни документи, свързани с Общата селскостопанска политика (ОСП) след 2020 г. и подготовката на стратегическите планове. Посредством цифровите технологии и датчици за влага в почвата би могъл да се намали значително разходът на воден ресурс. Датчици биха могли и да откриват навреме заболявания по животните и да ги предотвратяват. Данните за предишни добиви могат да помогнат на земеделските стопани да планират и прогнозират бъдещите добиви от посевите, както и стойността на земята си. Стратегията за цифровизация на земеделието ще допринесе и за опазването на околната среда и климата.", "date": "2019.04.30", "title": "Приеха Стратегията за цифровизация на земеделието"}
{"url": "https://www.novinite.bg/articles/174863/Kaloyan-Pargov-Fandakova-nosi-otgovornost-za-pejkite-za-10-000-lv", "text": "Кметът Йорданка Фандъкова носи отговорност за пейките за 10 000 лева. Това заяви лидерът на БСП - София и председател на групата на социалистите в СОС Калоян Паргов по повод разкритието в медиите днес за безумно скъпата мебелировка в централната градска част.\"Генезисът на този проблем е в самия проект, коментира той. - Параметрите са заложени преди 3 години като изисквания. И не приемам Столична община и кметът Йорданка Фандъкова да се крият зад изпълнителите \"Джи Пи Груп\" и \"ПСТ Груп\", които трябва да отговорят на тези условия\".Калоян Паргов поиска публично обяснение от Йорданка Фандъкова и нейния екип, които са възложители на обществените поръчки. \"Всички сме свидетели на цялата сага около ремонта на улица \"Граф Игнатиев\" - изборът на плочките, начинът на подреждането им, цветът до перките на акули, надгробната плоча и за капак бюст-паметникът на премиера. Всичко това е един огромен абсурд и много голям провал на Столична община и лично на кмета Фандъкова\", заяви той.Според лидера на БСП - София очевидно силно завишените цени на отделните елементи от градската мебелировка са пореден пример за това как управляващите в Столична община пилеят парите на данъкоплатците. \"Гражданското общество е много чувствително на тази тема и с право. Затова трябва всички заедно да спрем това прахосване на средства, коментира той. - Само ще припомня, че преди време един заместник-кмет си тръгна заради 3-4 пъти завишена цена на един спирко-навес. Всички помним тази сага с Любомир Христов. Очевидно и сега трябва да има оставки в Столична община. И не виждам друг, освен Йорданка Фандъкова, който да може да поеме тази отговорност, макар че й остават само няколко месеца още на поста\".Калоян Паргов добави, че 10 000 лева струва на Столична община изграждането на едно място в детска градина. \"Толкова е разходът по разчет за осигуряване на всичко необходимо в една нова детска градина за отглеждането на едно дете в нея, обясни той. - И същата цена за една пейка на \"Граф Игнатиев\"?! Малко ми е трудно да ги приравня двете неща\".", "date": "2019.04.30", "title": "Калоян Паргов: Фандъкова носи отговорност за пейките за 10 000 лв."}
{"url": "https://www.novinite.bg/articles/174872/Ot-nachaloto-na-2019-g-Narodnoto-sabranie-prielo-43-zakona", "text": "През шестата си сесия 44-ото Народно събрание е приело 43 закона, 60 решения и обръщение към българския народ по повод 140-ата годишнина от Учредителното събрание. Това сочи справка за законодателната дейност на Народното събрание, подготвена от Дирекция \"Пленарни заседания, парламентарен контрол и финални текстове\" и парламентарния пресцентър.За периода от 11 януари до 25 април 2019 г. в парламента са внесени 60 законопроекта, като 31 от тях са на народни представители. Постъпили са 58 проекта за решения, от тях 47 са от депутати. На тържествена сесия във Велико Търново беше прието Обръщение на 44-ото Народно събрание към българския народ по повод 140-ата годишнина от Учредителното събрание и приемането на Търновската конституция.Сред приетите от Народното събрание нови закони са: Закон за социалните услуги, Закон за защита на търговската тайна, Закон за преброяване на населението и жилищния фонд в Република България през 2021 г. и Закон за преброяване на земеделските стопанства в Република България през 2020 г. Парламентът е гласувал промени в Наказателния кодекс, в Кодекса за социално осигуряване, в Закона за лечебните заведения, в Избирателния кодекс и др.От началото на годината парламентът е имал 45 редовни и едно извънредно пленарни заседания.Използваното време за осъществяване на контролната функция на парламента през шестата сесия на 44-тото Народно събрание е 52 часа и 9 минути. Парламентарен контрол е провеждан в 15 пленарни заседания.В Народното събрание от 11 януари до 25 април 2019 г. са постъпили 454 въпроса и 19 питания. В този период са проведени 16 изслушвания на министри и разисквания по две питания.Членовете на правителството са отговорили на 428 въпроса и 16 питания. На най-много въпроси и питания са отговорили министърът на регионалното развитие и благоустройството Петя Аврамова – 134, министърът на финансите Владислав Горанов – 87, министърът на здравеопазването Кирил Ананиев – 47, министърът на земеделието, храните и горите Румен Порожанов – 21, министърът на околната среда и водите Нено Димов – 19, министърът на образованието и науката Красимир Вълчев – 18, министърът на културата Боил Банов иминистърът на труда и социалната политика Бисер Петков – по 16, министърът на вътрешните работи Младен Маринов – 12, вицепремиерът по правосъдната реформа и министър на външните работи Екатерина Захариева – 10 и т.н.Най-много въпроси и питания са отправили народните представители Георги Гьоков – 68, Иван Валентинов Иванов – 48, Илиян Тимчев и Анелия Клисарова – по 44, Георги Йорданов – 43, Георги Михайлов – 41, Валентина Найденова – 38, Иван Ибришимов – 37, Георги Свиленски – 30, Любомир Бонев – 21, Надя Клисурска-Жекова – 17 и т.н.От ПГ \"БСП за България\" са внесли най-много въпроси и питания – 310 въпроса и 11 питания. От ПГ на ПП ГЕРБ са отправили 96 въпроса и 8 питания, от ПГ на ПП ВОЛЯ – \"Българските родолюбци\" – 19 въпроса, от ПГ \"Обединени патриоти\" – 17 въпроса, от ПГ на ДПС – 9 въпроса.", "date": "2019.04.30", "title": "От началото на 2019 г. Народното събрание приело 43 закона"}
{"url": "https://www.novinite.bg/articles/174871/Bojko-Borisov-shte-uchastva-v-chestvaneto-na-15-godishninata-ot-prisaedinyavaneto-na-Polsha-kam-ES", "text": "Премиерът Бойко Борисов ще бъде на посещение във Варшава, утре, 1 май. Той ще участва в честването на 15-годишнината от присъединяването на Полша към Европейския съюз по покана на полския министър- председател Матеуш Моравецки. Честването в полската столица ще се отбележи със среща на високо равнище под надслов „Заедно за Европа“, в която ще участват лидерите на всички страни-членки, приети след 2004 година в ЕС, както и представител на ръководството на Европейската комисия. След заседанието се очаква лидерите да излязат с обща декларация за обединението на Европа.", "date": "2019.04.30", "title": "Бойко Борисов ще участва в честването на 15-годишнината от присъединяването на Полша към ЕС"}
{"url": "https://www.novinite.bg/articles/174865/Kandidastvame-za-centralata-na-evropejskiya-organ-po-truda", "text": "\r\nПравителството одобри кандидатурата на България за седалище на Европейския орган по труда, съобщиха от пресцентъра на МС.\r\n\r\nОбсъждането на предложението за регламент на Европейския парламент и на Съвета за създаване на новата структура започна през месец март 2018 година в рамките на Българското председателство на Съвета на Европейския съюз.\r\nОсновната цел на Европейския орган по труда е да улесни прилагането на законодателството в областта на свободното движение и предоставянето на услуги, посредством подобряване на достъпа до информация за лицата и работодателите и подпомагане на сътрудничеството между компетентните органи на държавите членки. В тази връзка се предвижда той да съдейства за организирането на съвместни инспекции при трансгранични нарушения и да провежда процедура по медиация при спорове между компетентните институции на държавите членки относно прилагането на посоченото законодателство.\r\nПредвидено е новият Орган по труда да обедини техническите и оперативните задачи на няколко съществуващи органа на ЕС - Европейското бюро за координация на EURES, Техническия комитет за свободното движение на работници, Комитета от експерти по въпросите на командироването на работници и Европейската платформа за противодействие на недекларирания труд, допълват от правителствената пресслужба.\r\n", "date": "2019.04.30", "title": "Кандидастваме за централата на европейския орган по труда"}
