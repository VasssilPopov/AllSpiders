{"url": "https://www.novinite.bg/articles/173821/Vodeshti-ispanski-firmi-ot-otbranitelnata-industriya-tarsyat-satrudnichestvo-s-balgarski-partnori", "text": "Дванадесет от най-големите испански производители на продукти и технологии, свързани с отбраната взеха участие в Българо-испански бизнес форум. Форумът има за цел да покаже потенциала и възможностите на българския отбранителен сектор и да идентифицира възможни области за бъдещо сътрудничество и коопериране в контекста на актуалните европейски инициативи в сферата на отбраната като Постоянното структурирано сътрудничество в областта на отбраната (PESKO) и Европейската програма за индустриално развитие в областта на отбраната (EDIDP). Събитието беше открито от заместник-министъра на икономиката Лилия Иванова. В него взеха участие и националните директори по въоръженията на Р България и Кралство Испания ген. Красимир Кънев и адмирал Гонзалес Гомес, както и представители на над 25 български фирми. По думите на зам.-министър Иванова EDIDP бележи нов етап в ангажиментите на ЕС по отношение на отбранителната индустрия на държавите-членки.„Програмата има за цел да създаде една по- конкурентоспособна, интегрирана и иновативна отбранително-технологична и индустриална база, която да гарантира не само по-високо ниво на автономност на ЕС, но и сигурността на европейските граждани. А не на последно място, ще допринесе за икономически растеж и заетост в целия ЕС“, подчерта тя. Икономическият зам.-министър изтъкна още, че секторът на отбраната е един от най-важните сектори за икономиката на всяка една държава. Тя изрази задоволство от устойчивия ръст на приходите от продукти и услуги в тази област. И допълни, че технологичният капацитет на нашите традиционни производители на отбранителна продукция е добре известен, но секторът е немислим без информационните и комуникационните технологии. „Космическото пространство създава нови възможности за научни изследвания. Можем да се гордеем, че в тази област действат иновативни български МСП“, заяви зам.-министър Иванова. Министерството на икономиката активно съдейства за установяването на дългосрочни индустриални сътрудничества, насърчава българските фирми да участват в инициативи, програми и дейности на НАТО и ЕС с индустриална насоченост.", "date": "2019.04.09", "title": "Водещи испански фирми от отбранителната индустрия търсят сътрудничество с български партньори"}
{"url": "https://www.novinite.bg/articles/173841/VMRO-se-registrira-za-samostoyatelno-uchastie-na-evroizborite", "text": "ВМРО се регистрира в ЦИК за самостоятелно участие на предстоящите евроизбори, с водач на листата досегашният евродепутат Ангел Джамбазки, предаде БГНЕС.„Нашата цел е да покажем, че ВМРО може да е една от основните политически сили в България. Последните данни от социологическите агенции го показват. ВМРО се бори минимум за двама представители в европарламента. Влизаме в битката подготвени и се надяваме да покажем, че патриотизмът, традиции и българщината ще бъдат достойно представени“, заяви организационният секретар на партията Юлиан Ангелов.Съпартиецът му Искрен Веселинов подчерта, че ВМРО е търсела докрай единството с другите две патриотични формации в коалиция „Обединени патриоти“, но в крайна сметка се явява самостоятелно на евровота. „Имаме амбиция да обединим патриотично мислещите хора, след като неуспяхме да обединим патриотичните партии. Тази кауза е добра и смятам, че ще получим подкрепа”, посочи той.За днешната регистрация от ВМРО внесоха над 6 000 подписа и обявиха, че всяка подкрепа за партията и нейните кандидати ще считат за „добре дошла\". В следващите дни предстои да бъде представена и пълната листа на партията.", "date": "2019.04.09", "title": "ВМРО се регистрира за самостоятелно участие на евроизборите"}
{"url": "https://www.novinite.bg/articles/173848/Gorna-Oryahovica-i-Haskovo-shte-aktualizirat-programite-za-kachestvoto-na-vazduha-sas-sredstva-po-OPOS", "text": "Министърът на околната среда и водите Нено Димов и кметовете на Хасково Добри Беливанов и Горна Оряховица Добромир Добрев подписаха договори за актуализация на общинските програми за подобряване качеството на атмосферния въздух. По проектите ще бъдат изготвени актуални програми за период от пет години (2021-2025 г.), които адресират основните източници на замърсяване на атмосферния въздух на територията на двете общини. Фокусът е върху избор на адекватни към местните условия мерки за намаляване на замърсяването с фини прахови частици. Общият размер на инвестицията по двата проекта е 361 хил. лв., осигурени изцяло от ОП „Околна среда 2014-2020 г.“. Срокът за изпълнение на дейностите е 18 месеца.", "date": "2019.04.09", "title": "Горна Оряховица и Хасково ще актуализират програмите за качеството  на въздуха със средства по ОПОС"}
{"url": "https://www.novinite.bg/articles/173842/Korneliya-Ninova-Da-slojim-nachalo-na-promyanata-za-Balgariya-na-26-ti-maj", "text": "Днес внесохме 6 хиляди подписа в ЦИК и получихме 6 номер във входящия регистър.  Бихме искали да се обърнем към всички българи тук и в чужбина. Гласувайте! Европа не е нещо далечно и незначимо. Много е важно какви хора ще изпратим там, не просто да получават високи заплати, а да защитават българския интерес. От това зависи- дали ще има инвестиции и работни места за вас, дали ще има минимална европейска пенсия, минимална европейска заплата, дали ще има младежка гаранция за децата, да дишаме чист въздух и да ядем чиста храна- без двойни стандарти, чиста вода, да плащаме по-малки сметки- ако развием  и защитим нашите интереси за ядрена енергетика и газопреносна мрежа. Тези избори са важни, не ги подценявайте.Гласувайте за която партия сте преценили, но бъдете активни. Предстоящите избори са важни, защото могат да сложат началото на промяната в България. Не просто една партия да си тръгне и друга да седне във властта и да продължи постарому. Може да започне промяната на модела в последните 30 години. Това зависи от вашата активност. Една партия не може да се справи сама. Това е голяма задача за цялото българско общество и ако искате, можем да сложим заедно началото на 26 май.", "date": "2019.04.09", "title": "Корнелия Нинова: Да сложим начало на промяната за България на 26- ти май"}
{"url": "https://www.novinite.bg/articles/173833/Ministar-Porojanov-Dialog-s-bioproizvoditelite-ima", "text": "„Диалог с биопроизводителите има и винаги е имало. Случва се често да ми благодарят, но и да се сърдят. Когато има нарушения и те са установени аз не мога да си затворя очите“, заяви министърът на земеделието, храните и горите Румен Порожанов. В случая с „Кю сертификейшън“ има отказ от издаване на ново разрешително на контролираща фирма, която трябва да следи биопроизводителите. „Ние не сме отнемали разрешителните. Те не бяха удължени заради неточности в изискуемата документация“, категоричен бе Порожанов. Той изрази мнение, че е малко странно контролираните да защитават контролиращия.Министърът поясни, че контролиращите лица са били 17 на брой, като един от тях се е отказал сам през миналата година. На петима през последните месеци са изтекли годишните разрешителни. Трима от тях са получили удължаване с 6 месеца, а на две от контролиращите лица, сред които е и „Кю сертификейшън”, е постановен отказ. „Окончателно бяха установени 18 неотстранени несъответствия. Намерили сме основания за да не пресираме производителите и да не прекъсваме биологичния ангажимент, да представят договор до 30 април“, каза още той. Според министър Порожанов, всеки има право да избере с кой да сключи договор, а въпросната фирма има право след шест месеца, ако е изрядна, да получи разрешение за опериране.„Контролът, който извършваме е, за да гарантираме високо качество при биохраните“, каза още той. Към момента България няма спрени средства за биологично производство по Програмата за развитие на селските райони 2014-2020 г. Още по време на първите приеми по мярката за биологично производство през 2015 г. и 2016 г., която е с бюджет от 300 млн. лева , той е бил надхвърлен с над 50 млн. лева. „Имаше искания отново да се отворят допълни приеми. Причината за това е, че броят на биопроизводителите нарастна значително. Към момента общият им брой е около 6500, а тези които заявяват плащания са близо 4000“, каза министърът на земеделието.", "date": "2019.04.09", "title": "Министър Порожанов: Диалог с биопроизводителите има"}
{"url": "https://www.novinite.bg/articles/173826/Porojanov-Osnovanie-za-ostavka-nyama", "text": "Диалог винаги е имало, основание за оставка няма. Това каза земеделският министър Румен Порожанов на брифинг в земеделското министерство, съобщава БГНЕС.По-рано днес пред сградата на министерството протестираха български биопроизводители, които поискаха оставката на министъра.“Българското биопроизводство е подложено на карта и има опасност изобщо да се загуби в момента, в който цял свят, особено Европа, говори за това, че трябва да се обърне внимание на производството на здравословни храни, на опазването на околната среда. В България правят всичко възможно да затрият българското биопроизводство”, каза Албена Симеонова, която е председател на Българска Асоциация Биопродукти (БАБ). На въпроса как, тя отговори: „С промяна в наредбата, с промяна в законодателството, с рестриктивни мерки, с отнемане на сертификати”.„Колегите искат оставката на министър Порожанов, защото министърът не ни обърна достатъчно внимание”, посочи тя. ", "date": "2019.04.09", "title": "Порожанов: Основание за оставка няма"}
{"url": "https://www.novinite.bg/articles/173847/Delyan-Dobrev-podava-ostavka-kato-naroden-predstavitel", "text": "Делян Добрев подава оставка като народен представител в 44-тото Народно събрание. Той е взел това решение след разговор с председателя на ГЕРБ и министър-председател на България Бойко Борисов. \"С поредната фалшива новина чашата на търпението ми преля - не искам повече името ми и това на ГЕРБ да бъдат петнени\", коментира Добрев. Той аргументира личния си акт и като знак на солидарност със своите колеги, които спазиха моралния стандарт на ГЕРБ и напуснаха постовете си само заради съмнения.", "date": "2019.04.09", "title": "Делян Добрев подава оставка като народен представител"}
{"url": "https://www.novinite.bg/articles/173844/Desislava-Ivancheva-e-izdignata-za-evrodeputat-ot-iniciativen-komitet", "text": "\r\nОтстраненият кмет на „Младост” в София Десислава Иванчева е издигната за евродепутат от инициативен комитет, който днес се е регистрирал в ЦИК. Това съобщи самата Иванчева.\r\n\r\n\r\n\r\n\r\n\r\n", "date": "2019.04.09", "title": "Десислава Иванчева е издигната за евродепутат от инициативен комитет"}
{"url": "https://www.novinite.bg/articles/173797/Eksperti-Poskapvaneto-na-toka-e-neizbejno", "text": "Националната електрическа компания е поискала близо 20% увеличение на тока за бита и малките фирми от 1 юли. Според доклад на НЕК прогнозната средна покупна цена на тока за бита и регулирания пазар от 1 юли е 151 лева за мегават, което е с близо 20% повече от утвърдената цена за текущия период. Трите електроразпоредителни дружества заговориха за поскъпване, но със стойности наполовина на цитираните - между 8% и 9%.По думите на бившия директор на ЕСО Валентин Колев пред Bulgaria ON AIR поскъпването на тока е неизбежно, тъй като разходите за въглеродния диоксид са се увеличили много.Според бившия заместник-министър на икономиката и енергетиката Явор Куюмджиев парите, които се събират за енергетика, не отговарят на разходите. По думите му, ако цените трябва да са пазарни и да се търси баланса в енергетиката, те трябва да са още по-високи.\"Има и друг проблем - не може да се прави социална политика чрез цената на електроенергията. Това, което трябва да се направи, е да се стимулира потреблението на хората, които не могат да си го позволят, а не задържане на цената на тока\", коментира Куюмджиев.Според него ще бъде по-евтино за държавата да подпомага гражданите, които нямат възможности. \"Субсидирайки цената на електрическата енергия, ние субсидираме повече големите потребители, а не малките. Именно заради това би трябвало социалното министерство да поеме своите функции и за тези, които не могат да плащат да се осигури съответното подпомагане\", съгласи се Колев.Според Явор Куюмджиев вероятно е увеличението да бъде символично и няма да стигне до 20%, тъй като предстоят избори. Колегата му обясни обаче, че ако се случи така, НЕК ще претърпи огромни загуби.", "date": "2019.04.09", "title": "Eксперти: Поскъпването на тока е неизбежно"}
{"url": "https://www.novinite.bg/articles/173825/Cacarov-poiska-ot-VSS-vremenno-otstranyavane-ot-dlajnost-na-prokuror", "text": "Главният прокурор Сотир Цацаров внесе в Прокурорската колегия на ВСС искане за временно отстраняване от длъжност на прокурор Райна Бачева от Районната прокуратура в Благоевград. Причината - срещу нея е повдигнатото обвинение за осуетяване на наказателно преследване спрямо лице, причинило средна телесна повреда по непредпазливост при катастрофа.Деянието било извършено през юни 2015 г. Владислав Г.Е. блъснал с колата си мъж на пешеходна пътека, след като нарушил правилата за движение по пътищата. За инцидента била уведомена Райна Бачева – дежурен прокурор в Районната прокуратура от дежурния разследващ полицай при 2 РУ на МВР-Благоевград. Вместо да разпореди незабавни процесуално-следствени действия, прокурор Бачева разпоредила на униформения да не започва досъдебно производство, а да се уведоми КАТ и да се предприемат действия за административно наказване на шофьора. При разследването било установено, че Бачева е била информирана за катастрофата от свой близък, още преди да научи за случилото се от полицая. Лицето, което се обадило на прокурора, било в приятелски отношения с Владислав.Съгласно Закона за съдебната власт, при повдигане на обвинение срещу съдия, прокурор или следовател за умишлено престъпление от общ характер, извършено при изпълнение на службата, се налага да бъде инициирана и административна процедура пред съответната колегия на ВСС за временното му отстраняване от длъжност до приключване на наказателното производство.", "date": "2019.04.09", "title": "Цацаров поиска от ВСС временно отстраняване от длъжност на прокурор"}
{"url": "https://www.novinite.bg/articles/173830/Ekaterina-Zaharieva-Balgariya-iska-barzo-da-se-prisaedini-kam-evrozonata", "text": "\r\nБългария е избрала пътя за бързо изпълнение на критериите и възможно най-скоро присъединяване към еврозоната. Това каза вицепремиерът и министър на външните работи Екатерина Захариева на дискусия, посветена на присъединяването на България към еврозоната. Дискусията е част от четвъртата среща на Българския форум на бизнес лидерите с посланиците и представителите на дипломатически мисии у нас.\r\n\r\nМинистър Захариева посочи, че плановете на правителството в тази насока се изпълняват със заложените темпове и то очаква отговор от ЕК за така наречената \"чакалня\" за Еврозоната /ERM - II/ в края на месец юли. Тя благодари на българския бизнес за подкрепата във връзка с желанието за по-бързо присъединяване към еврозоната и приемана на еврото.\r\nЗахариева изтъкна, че именно сега е подходящ моментът за подобна дискусия с посланиците у нас, за да могат да се чуят фактите, предвид съществуващите спекулации по темата с членството в еврозоната. Сред тях Захариева визира твърдението, че с въвеждането на еврото ще се увеличат цените и инфлацията.\"Истината е, че изследванията показват точно обратното. От 99 година - според изследване на Европейската централна банка, средната инфлация в държавите в еврозоната е 1,7%. През 70-те и 80-те години - преди въвеждането на еврото инфлацията е стигала средно до 20% на година. Инфлацията в последните две държави, които са въвели еврото е 0,7%, тоест тя е под средната за ЕС, което опровергава твърденията, че въвеждането на еврото ще доведе до увеличение на цените. Не само че няма, тя ще направи България част от най-силния интеграционен процес\", посочи министър Захариева.\r\nЕкатерина Захариева цитира данни, според които доверието в ЕС като цяло е доста високо. \"Доверието на българските граждани към ЕС е с 9 пункта по-високо от средното за Европа - 53 на сто, а доверието в еврото на гражданите, които са членове на еврозоната, е 74 на сто. Две трети от гражданите на държавите считат, че еврото е полезно за ЕС, а 67 на сто считат, че е полезно и за самата държава, в която живеят\", посочи Захариева и изтъкна, че явно европейската валута се ползва с доста по-високо доверие от европейските институции.\r\nСпоред изследването за българските граждани най-големият принос от членството е усещането, че са част от един силен и солидарен съюз. \"В същото време те не желаят Европа и институциите да поставят бариери между държавите, тоест не желаят Европейски съюз на различни писти и скорости. Неслучайно България иска да бъде част от най-силния интеграционен модел, а именно - част от еврозоната, каза още министърът на външните работи.\r\n", "date": "2019.04.09", "title": "Екатерина Захариева: България иска бързо да се присъедини към еврозоната"}
{"url": "https://www.novinite.bg/articles/173817/Ograbiha-kasa-na-aviokompaniya-na-Letishte-Sofiya", "text": "Каса на авиокомпания, която се намираща се на летище София, е била ограбена тази нощ. Това съобщиха за NOVA от МВР. Сигналът за липсващите пари е подаден в 1.25 часа тази нощ.Разбитата каса се намира в служебното помещение на авиопревозвача на Терминал 1. Установена е липса на пари, но точният размер на откраднатата сума не се уточнява. По непотвърдена информация става дума за 7 400 евро. Липсват следи от взлом. Причините се изясняват.", "date": "2019.04.09", "title": "Ограбиха каса на авиокомпания на Летище София"}
{"url": "https://www.novinite.bg/articles/173820/Nastimir-Ananiev-Podpisi-za-izbori-da-se-sabirat-i-po-elektronen-pat", "text": "Събиране на подписи по електронен път за регистриране на избори - това предлага Европейска партия Волт, която вече официално внесе документите си в ЦИК за предстоящия евровот през май.„Това би улеснило значително процеса на регистрация. Освен това ще даде възможност на повече граждани да се включат активно в кампанията. Чрез физическото събиране на подписи просто се губи време, което може да се използва за дискутиране на политики и визии за развитие на държавата и ЕС“, посочи водачът на евролистата на Волт България – Настимир Ананиев.„През сайта на ЦИК може да се направи платформа, в която хората да избират коя партия да подкрепят и при въвеждането на данните си с електронен подпис да има криптиране и само упълномощени лица от институцията да имат достъп за проверка“, разясни предложението Ананиев. Той добави, че електронното събиране на подписи би улеснило значително работата на ЦИК и ще повиши доверието на гражданите относно прозрачността при регистрация. Естествено, за подобен вид електронна услуга трябва да се гарантира абсолютната неприкосновеност на личните данни, какъвто модел успешно се прилага в Естония. В прибалтийската държава електронното управление е толкова добре развито, че за 5 минути човек може да си плати сметките, данъците, да си отвори фирма и да гласува на избори.За съжаление, у нас управляващите категорично възпрепятстват въвеждането на подобен подход с оправданието, че системата е податлива на хакерски атаки и това застрашава националната сигурност. Естония обаче доказва, че електронното правителство не само е възможно, а е и необходимо. По този начин се съкращават изключително много време и средства, намалява се административната тежест, стимулира се развитието на бизнеса, улесняват се процесите в държавата и гражданите са стимулирани да участват по-активно при вземане на важни решения за държавата.Европейска партия Волт настоява правителството да вземе решителни мерки за въвеждане на електронното управление. Смятаме, че е изключително притеснително държавата да продължава да дава милиарди левове за подобна реформа фантом.Вчера партия Волт България внесе почти 4 000 подписа за регистрацията си за евровота. Водач на листата е Настимир Ананиев. За първи път в България от началото до края на листа се редуват мъж, жена, мъж, жена и т.н., а историческото за страната е, че чужденец попада сред кандидатите за Европейския парламент. Това е холандецът Дани Ван Сантен, който от 3 години работи и живее в София. Сред останалите предложения на Волт България са утвърдени адвокати по европейско правосъдие като Мартин Граматиков, Светла Миланова и Борислав Тасев. В листата има също така предприемачи, експерт в Европейския парламент като Златимира Цолова, директор на училище, студентка, търговец и пенсионер. Основните приоритети на Волт са развитието на микро и семейния бизнес, който да се превърне в гръбнак на икономиката, електронно управление, достоен живот чрез европейски доходи, европейско здравеопазване, което стига до пациентите, както и реформи в самия Европейски съюз.", "date": "2019.04.09", "title": "Настимир Ананиев: Подписи за избори да се събират и по електронен път"}
{"url": "https://www.novinite.bg/articles/173813/Kmetat-na-Sozopol-Panajot-Rejzi-podava-ostavka", "text": "Кметът на Созопол Панайот Рейзи подава оставка. Това свое решение Панайот Рейзи е съобщил в присъствието на председателя на ГЕРБ и министър-председател на България Бойко Борисов и на зам.-председателя на ГЕРБ и член на ИК на партията Димитър Николов. Освен от кметския пост, Рейзи подава оставка и като член на ПП ГЕРБ.Това свое решение той аргументира с желанието си да не остават съмнения, че по някакъв начин може да бъде възпрепятствано разследването срещу него. Панайот Рейзи посочи, че с този свой личен акт иска отново да покаже високия морален стандарт в ПП ГЕРБ, според който представителите на партията в законодателната, изпълнителната и местната власт напускат своите постове дори само заради съмнения за нарушения на закона.", "date": "2019.04.09", "title": "Кметът на Созопол Панайот Рейзи подава оставка"}
{"url": "https://www.novinite.bg/articles/173834/Nikolaj-Pavlov-se-sreshtna-s-Nacionalnoto-predstavitelstvo-na-studentskite-saveti", "text": "Зам.-министърът на младежта и спорта Николай Павлов проведе работна среща с председателя на Националното представителство на студентските съвети (НПСС) Яна Вангелова, с която обсъдиха бъдещото сътрудничеството в младежките политики и основни стратегически документи. По време на срещата зам.-министър Павлов запозна представителите на НПСС с бъдещи събития на ММС, като потвърди основните приоритети в сектор “Младеж”, заявени от министър Красен Кралев. Яна Вангелова и Николай Павлов коментираха предстоящото Общо събрание на Европейския студентски съюз през май 2019 г., на което България е домакин. \"След отлично подготвена кандидатура, лидерите на Европейските студентски организации гласуваха доверие на НПСС за реализирането на най-важното и мащабно студентско събитие в Европа\", сподели Вангелова. Председателят на НПСС изрази благодарност за отличното сътрудничество от страна на Министерството на младежта и спорта и оцени подкрепата, която е оказвана за младежките организации за всяка полезна инициатива. Зам.-министър Павлов заяви, че поема ангажимент да работи пълноценно с всички младежки организации в страната. Той посочи, че утре ще проведе опознавателна среща и с ръководството на Национален младежки форум (НМФ). На срещата присъстваха още зам.-председателят на НПСС Васил Силяновски, ръководителят на Дирекция „Младежки политики\" към ММС Петър Младенов и главен експерт Гергана Рошманова.", "date": "2019.04.09", "title": "Николай Павлов се срещна с Националното  представителство на студентските съвети"}
{"url": "https://www.novinite.bg/articles/173803/Dneven-horoskop-za-vtornik", "text": "Днес амбициите ви са на следващо ниво. Споделете ги с някого, въпросният човек може да се окаже полезен. Дайте всичко от себе си да постигнете целите си възможно най-скоро.Намерете учтив начина да казвате \"не\" днес. Ще ви се наложи да го направите поне няколко пъти. Освен ако интуицията ви не казва друго, откажете всички предложения, които получите днес.Егото ви ще бъде наранено днес, благодарения на някой, който не знае какво говори. Замълчете и се отдръпнете от този човек. Не заслужава вниманието ви. Вижте повече на:", "date": "2019.04.09", "title": "Дневен хороскоп за вторник"}
{"url": "https://www.novinite.bg/articles/173791/Majka-tvardi-che-sinat-j-e-podlojen-na-sistemen-tormoz-v-uchilishte", "text": "Репортаж по ваш сигнал. Майка твърди, че синът й е бил подложен на системен психически и емоционален тормоз в училище. Жената е подавала сигнали до всички институции. Според нея обаче не е получила никакво съдействие дори от училищното ръководство на СОУ „Паисий Хилендарски\" в Пловдив. Ще наричаме момчето Иван, за да запазим самоличността на му в тайна. В края на месец февруари той споделя на майка си, че негови съученици системно го обиждат, изпращат му груби съобщения на бележки в час и съобщения в социалните мрежи, карат го да им пише домашните, да им носи раниците или да им купува закуски от лавката.  разказа майката Ралица Гушева.Затова на 27-ми февруари Ралица търси съдействие от страна на училището. Тя разговаря с класния ръководител и един от зам.-директорите. По думите й обаче мерки не са били взети.На 28-ми февруари, по време на родителска среща, Ралица разказва и на другите родители и учители за проблема. След срещата тя получава повторно обещание, че мерки ще бъдат взети. заяви класният ръководител Данка Йорданова.На 1 март Ралица получава съобщение от сина си, което гласиРалица влиза в часа на сина й без разрешение. разказа Ралица.  Следват разговори между майката и педагогическия съветник, зам.-директора и директора за случилото се в класната стая. Ралица заявява, че ще отпише сина си от училището. каза още Ралица.Нито един от анкетираните ученици не посочва, че има сигнали за тормоз в класа. Със замесените в случая ученици, които според Ралица са тормозели сина й, е разговарял както директорът, така и педагогическият съветник. Ралица подава сигнал до 4-то районно управление в Пловдив. За NOVA от полицията отговориха, че цялата информация по случая е предадена до Районната прокуратура в града. След запитване на NOVA от прокуратурата съобщиха, че нямат достатъчно доказателства, за да започнат досъдебно производство по случая. За случая сигнали са подадени и до отдел “Закрила на детето” към Агенцията за “Социално подпомагане”, от където твърдят, че нямат информация за налаган психически тормоз. По сигналите до Държавна агенция за закрила на детето и до Министерство на образованието в момента се провеждат проверки. Синът на Ралица вече е преместен в друго училище, извън Пловдив.", "date": "2019.04.09", "title": "Майка твърди, че синът й е подложен на системен тормоз в училище"}
{"url": "https://www.novinite.bg/articles/173808/Shumen-1816-sa-ustanovenite-narusheniya-za-skorost-za-sedmica", "text": "1816 са установените нарушения за скорост за времето от 1 до 7 април на територията на ОДМВР- Шумен. Акцията се проведе на територията на цялата страна и на всички държави – членки на ЕС по линия наTISPOL. На територията на ОДМВР- Шумен определените точки за контрол са били 22. Установени са 459 нарушения с мобилни системи за контрол на скоростта , от тях през нощта са били 16. Най-много нарушители с мобилна система  са засекли полицейските служители в Нови пазар- 308. Водач на лек автомобил Ауди А8 с варненска регистрация бил засечен да преминава с 127 км/ час при разрешени 60 близо до разклона за село Стан на 6 април в 16:23 часа.  На същото място бил установен водач, който преминал с 102 км/ час с лек автомобил Сузуки, отново с варненска регистрация.  На същия разклон бил засечен нарушител на скоростта в 10:33 часа на 6 април. Той бил зад волана на лек автомобил Мерцедес МЛ с варненска регистрация и при разрешени 60 км/ час преминал със 102. На територията на Каолиново са установени 82 нарушения на скоростта, а на Велики Преслав – 69.  С преносимата камера на сектор „Пътна полиция“ са установени 1357 нарушения на скоростните режими, от тях 151 в тъмната част на денонощието. ", "date": "2019.04.09", "title": "Шумен: 1816 са установените нарушения за скорост за седмица"}
{"url": "https://www.novinite.bg/articles/173796/Antioksidantite-v-aroniyata-izdarjat-na-gotvene", "text": "Аронията е новата суперхрана, подходяща не само за сокове, но и за добавяне към овесените ядки, съобщи в. \"Мейл он сънди\".Полски учени установиха, че антиоксидантите в аронията издържат на готвене. Това компенсира недостатъка на малките плодчета, които са прекалено тръпчиви сурови.Аронията е много богата на антиоксиданти, флавоноиди и витамини, особено на вит. С. Наричат я най-полезния плод в света, защото предпазва от остаряване, поддържа здраво сърцето и дори действа като афродизиак.Учените от медицинския университет в Любин са изследвали сготвени овесени ядки с различно съдържание на арония - най-много 20 процента. Колкото повече са плодовете, толкова по-полезна е закуската.", "date": "2019.04.09", "title": "Антиоксидантите в аронията издържат на готвене"}
{"url": "https://www.novinite.bg/articles/173829/Kriminalisti-obiskirat-djip-v-centara-na-Sofiya", "text": "Криминалисти обискират черен джип в центъра на София.Лъскавото возило е паркирано на място за инвалиди на улица „Ген. Гурко“ пред Телефонната палата, където служителите на реда го претърсват и снемат отпечатъци от купето и багажника на автомобила.На място има и полицейски бус, пише БГНЕС.Според очевидци акцията продължава вече от няколко часа, а при нея полицаите са проверили документите на двама мъже.", "date": "2019.04.09", "title": "Криминалисти обискират джип в центъра на София"}
{"url": "https://www.novinite.bg/articles/173836/Karakachanov-Pri-kriza-s-bejancite-dejstvame-barzo-i-nepokolebimo", "text": "„При криза с бежанци край границата ни, ще се пипа бързо и непоколебимо, мисля, че повече приказки са излишни”. Това каза на брифинг на ГКПП „Кулата-Промахон” вицепремиерът и министър на отбраната Красимир Каракачанов, цитиран от БГНЕС.Каракачанов заедно с колегата си Младен Маринов, министър на вътрешните работи, посетиха по обяд днес граничния пункт с Гърция.\"Всякаква информация пристига при нас, включително и от непроверени източници. Като цяло заплахата не е отминала. Затова ние предприемаме съответните мерки при масово насочване към нашата граница да можем да реагираме съвместно с армията, тъй като вече имаме правната възможност при такива кризи да се намесва и армията\", каза министърът на вътрешните работи.\"В района на Одрин от миналата седмица имаме много хора. Основната им цел като маршрут е Гърция – Македония или Албания – Западна Европа. Това, което е ясно по информация на партньорските служби е, че се обсъжда и алтернативен вариант да се ползва и България като маршрут. Ние сме длъжни да предотвратим подобни отпити за нахлуване на българска територия\", заяви министърът на отбраната.\"Категорично българското правителство не е приемало и няма да приема политика на някакво разселване на нелегални мигранти – било да ги приема от Западна Европа, било да ги приема от съседни страни. Ясно и категорично въпреки спекулациите”, добави Каракачанов.„На границата с Турция има ограда със съответните сензори и технически възможности. Там имаме и допълнително присъствие, но по-сериозни ресурс сме струпали тук – на гръцката граница, тъй като тук ескалира процесът. Тук няма и преградно съоръжение. Виждате, че има усилени наряди, те са и в пограничните райони. С колегите от армията се проиграва плана за действие при кризи, за да са готови екипите при ситуация да действат”, каза още Маринов.„По гръцката граница няма ограда, но теренът е планински. Едни добре подготвени хора – двама или трима, биха могли преминат. Точно в района на Кулата е единственият по-лесен достъп и ако има опит за напън, то той ще бъде от тук. През 2016 г. е изчистена полосата, за да има видимост и да може да се маневрира. Има 200 – 300 човека в Благоевградското формирование, които могат да действат”, каза още Каракачанов.По данни на Гранична полиция досега са задържани 30 човека, а за миналата година 146 са опитите за нелегално преминаване на границата. Хора от Афганистан се опитват да преминат най-често.Министърът на отбраната каза още, че на ГКПП Илинден ситуацията е спокойна.„Обменът на оперативна информация е добър и в реално време. Информация за подстрекателите и трафикантите ползват социалните мрежи и фалшивите новини”, така министър Маринов отговори на репортерски въпрос дали обменят информация с партньорските служби. „Основно с този контингент работят гръцките и турските сили за сигурност. Ние наблюдаваме периметъра. Но тази информация, какво се случва в бежанските лагери, получаваме от гръцките и турските колеги”, добави Каракачанов.„Бързата реакция на правителството да промени законодателство, което засяга хората, които дават подслон на бежанци и шофьори, накара мигрантите да се насочат на друго място”, каза министър Маринов.„Масата от мигранти би могла да се използва от някои формации по време на евроизборите за дестабилизация, едно мога да кажа: нашето решение е да се пипа бързо и непоколебимо. Мисля, че повече приказки са излишни”, завърши брифинга министърът на отбраната. Той коментира и имотите на министерството по Черноморието.", "date": "2019.04.09", "title": "Каракачанов: При криза с бежанците действаме бързо и непоколебимо"}
{"url": "https://www.novinite.bg/articles/173831/Kriminalisti-na-ODMVR-Sliven-zadarjaha-22-godishna-za-prodajba-na-narkotici", "text": "Акцията е проведена снощи в сливенския квартал „Надежда“. В хода на операция по противодействие на наркоразпространението криминалисти от участъка в квартала са задържали 22-годишната Е.Т. за разпространение на високорискови наркотични вещества. В нея са намерени и иззети 15 пакетчета, съдържащи бяло кристалообразно вещества, което при полевия тест е реагирало на метамфетамин-„пико“. Е.Т. е отведена в РУ-Сливен и задържана за 24 часа. Е.Т. не е криминално проявена. Работата по случая продължава. Образувано е досъдебно производство.", "date": "2019.04.09", "title": "Криминалисти на ОДМВР-Сливен задържаха 22-годишна за продажба на наркотици"}
{"url": "https://www.novinite.bg/articles/173840/Policiyata-v-Sliven-e-zadarjala-maj-i-jena-pri-opit-da-prokarat-v-obrashtenie-falshiva-valuta", "text": "Полицейските служители на икономическа и криминална полиция към ОДМВР-Сливен започват работа по случая на 2 април, след получен сигнал, че в обменно бюро в град Сливен е направен опит да бъдат прокарани в обръщение 1000 фалшиви швейцарски франка. Предприети са незабавни действия и заградителни мероприятия, при които е установен и спрян лек автомобил „Опел Вектра“.При последвалите процесуално-следствени действия в автомобила са намерени две фалшиви банкноти с номинал 1000 швейцарски франка. Автомобилът е управляван от 33-годишния Л.Л., с него е пътувала и жена на 23 години, и двамата от град Лом. Двамата са отведени в РУ-Сливен и задържани за 24 часа. В хода на разследването се установява, че Л.Л. е прокарал в обръщение 1000 франка в обменно бюро в град Димитровград. Последвали са процесуално следствени действия в жилище, обитавано от двамата задържани, където са намерени фалшиви швейцарски франка и друга валута. По случая е образувано досъдебно производство под надзора на Окръжна прокуратура-Сливен.", "date": "2019.04.09", "title": "Полицията в Сливен е задържала мъж и жена при опит да прокарат в обръщение фалшива валута"}
{"url": "https://www.novinite.bg/articles/173849/Valcho-Arabadjiev-izliza-ot-aresta-sreshtu-garanciya-ot-polovin-milion-leva", "text": "Вълчо Арабаджиев излиза от ареста срещу 500 000 лв. гаранция, реши Апелативният специализиран съд, предаде БГНЕС.Хотелиерският наследник беше задържан в края на август като част от организирана престъпна група на родителите му за данъчни престъпления и пране на пари.Преди време Специализираният съд измени мярката му от задържане под стража в домашен арест. Апелативният спецсъд обаче прецени, че адекватната мярка за него е парична гаранция от 500 000 лв. „Съдът постанови след внасянето на гаранцията, че може да бъде освободен и следва да бъде освободен незабавно”, обясни прокурор Пламен Марков.", "date": "2019.04.09", "title": "Вълчо Арабаджиев излиза от ареста срещу гаранция от половин милион лева"}
{"url": "https://www.novinite.bg/articles/173835/Ninova-Evrovotat-moje-da-sloji-nachaloto-na-promyanata-v-Balgariya", "text": "Евровотът може да сложи началото на промяната в България – призовавам хората да гласуват и да не подценяват тези избори. Това каза лидерът на БСП Корнелия Нинова след регистрацията на „БСП за България“ за евровота в ЦИК, съобщава „Фокус“.“Внесохме 6 000 подписа, получихме 6-и номер във входящия регистър. Бихме искали да се обърнем към всички българи и тук, и в чужбина: гласувайте. Европа не е нещо далечно и незначимо. Много е важно какви хора ще изпратим там. Не просто да получават високи заплати, а да защитават българския интерес. От това зависи дали и Европа ще бъде важна за всеки българин. От това зависи дали ще има инвестиции и работни места за вас. Зависи дали ще има минимална европейска пенсия и минимална европейска заплата, дали ще има младежки план за младежка гаранция за децата, да дишаме чист въздух, да ядем чиста храна без двойни стандарти, чиста вода. Да плащаме по-ниски сметки, ако развием и защитим нашите интереси за ядрена енергетика и газопреносна мрежа. Тези избори са изключително важни, не ги подценявайте“, заяви Нинова.Тя призова хората да гласуват, за която партия са преценили, но да бъдат активни.", "date": "2019.04.09", "title": "Нинова: Евровотът може да сложи началото на промяната в България"}
{"url": "https://www.novinite.bg/articles/173832/Ivancheva-zamesi-Arteks-v-deloto-sreshtu-sebe-si", "text": "Единият от подсъдимите по делото \"Иванчева\" се отказа от показанията си, предаде bTV. Става въпрос за Петко Дюлгеров който е сочен за посредник при предаването на подкупа от предприемача Александър Ваклин на бившата кметица на \"Младост\" Десислава Иванчева.Дюлгеров е съпроцесник с наследничката му на поста Десислава Иванчева и заместничката й Биляна Петрова за взимане на подкуп. Дюгеров се отрече и от казаното, че, седейки на задната дясна седалка в колата на кметицата, заедно с Биляна Петрова до него, пуснал парите в плик. Дюлгеров заяви, че е подписал протокола. И после допълни, че и служебният защитник, и служители от КПКОНПИ му казали, че ако даде \"правилни \" показания, можело да бъде освободен.По думи на Иванчева именно \"Артекс\" е била първата строителна фирма, подала сигнал срещу нея като кмет. Пред журналисти обвиняемата заяви, че Националната асоциация на строителните предприемачи, в която членува и\"Артекс\", стои зад \"набеждаваща преписка\", заради която ръководството на район \"Младост\" е било принудено да дава показания в \"Икономическа полиция\".По думи на Иванчева тя е разбрала кои са \"Артекс\" едва при приемането на кметския пост. \"Артекс\" имат 10 или 11 обекта в \"Младост\", които са построени много преди ние да сме встъпили във власт, уточни бившата кметица и подчерта, че на \"Артекс\" не е било издавано нито едно разрешение от нейната администрация.Относно тефтерчето на обвиняемата и днес не стана ясно колко души са писали в него.Експертите, изготвили допълнителна експертиза, обясниха, че освен Иванчева и Дюлгеров в него може да е писал и трети човек. Не е ясно обаче кой е той. Допуска се и възможността измененията да са в почерка на Дюлгеров заради зрението му.Иванчева каза още, че никога не се е срещала с бизнесмените извън общината или насаме в сградата, а с предприемача Ваклин се е виждала само веднъж. По нейни думи никога не е искала пари и е била като \"малко циганче\"- кой каквото даде. Тя обаче увери, че всички дарения са били за Столичната община.Припомняме, Иванчева беше арестувана показно на бул. \"Васил Левски\" в центъра на София на 17 април 2018 година. В колата на кметицата бяха открити 70 000 лева, които тя взела като подкуп според прокуратурата. Действията на органите на реда около ареста на Иванчева продължиха близо 10 часа, което предизвика вълна от възмущение относно начина, по който тя е задържана.В края на май спецсъдът отстрани Иванчева като кмет на столичния район \"Младост\".", "date": "2019.04.09", "title": "Иванчева замеси ,,Артекс\" в делото срещу себе си"}
{"url": "https://www.novinite.bg/articles/173824/Istoriya-na-kyufteto", "text": "Кюфтето е едно от най-загадъчните храни в историята на храните, тъй като никой не знае от къде и как произхожда първото кюфте. Най-често приеманата теория е, че кюфтетата идват от Персия. В Персия има храна, наречена „Кофта“, която има много варианти на подготовка, но по същество означава „натрошено месо“, съобщават от foodpanda. Основавайки се на тяхната форма, съставки и подготовка, най-много се доверяваме на това, откъде идва традиционнoто кюфте. В най-ранните времена, кюфтетата се правели от остатъчно месо, което е разбито, ситно нарязано, нарязано на ръка или приготвено по начин, който може да се навие на малко руло. Тъй като повечето кюфтета били направени от остатъчно месо, е възможно да се предположи, че някои от най-ранните рецепти не са били записани, тъй като са били подготвени за обикновените хора. Някои от най-ранните записи на кюфтетата са в страни по търговските пътища. Изглежда, че всеки има своя собствена версия, но ястието е по същество същото.Поради това кюфтетата свързват нациите заедно. Основната разлика е в използваната съставка. Регионите играят голяма роля в компонентите. Например, Китай има изобилие от свинско месо и затова прави много кюфтета от свинско месо, докато ранните амбициозни римски хранещи се наслаждавали на паунови, фазанови и заешки кюфтета. Подобно на много други храни, изобретяването на кухненски инструмент съживи традиционната рецепта и направи кюфтетата вълнуващи и търсени за всички. По-конкретно, това, което е критично за кюфтетата, е месомелачката. Това даде възможност на готвачите да използват прясно месо и наистина да изработят храна от съставки, за които гостите днес са толкова гладни. Базирайки се на скромните корени, кюфтетата представляват дом и семейство. Поради простите, достъпни, гъвкави и вкусни аспекти те също могат да бъдат вълнуващи и привлекателни за всички. Обикновено американците предпочитат италианската версия с месо, галета и билки, навити на огромно топче и поднесени с типичен червен сос.", "date": "2019.04.09", "title": "История на кюфтето"}
{"url": "https://www.novinite.bg/articles/173782/Britanskiyat-parlament-prinudi-Tereza-Mej-da-iska-otlagane-na-Brekzit", "text": "Британският парламент прие закон, който има за цел да принуди правителството на премиера Тереза Мей да поиска нова отсрочка от Брюксел, за да се избегне напускане без сделка на 12 Април.Законът беше одобрен и от двете Камари в парламента. Днес ще се обсъжда с колко да бъде отложен разводът между Лондон и Брюксел. Известно е, че Мей иска отсрочка до 30 юни.Междувременно преговорите между управляващата Консервативна партия и Лейбъристите продължават. От Даунинг Стрийт 10 поясниха, че премиерът Мей не се е съгласила с искането на опозицията за митнически съюз с ЕС, но обмисля промяна на необвързващата политическа декларация.Утре започва извънредна среща на върха на Европейския съюз, посветена на Брекзит. A днес Тереза Мей ще разговаря с канцлера на Германия - Ангела Меркел и с президента на Франция - Еманюел Макрон.", "date": "2019.04.09", "title": "Британският парламент принуди Тереза Мей да иска отлагане на Брекзит"}
{"url": "https://www.novinite.bg/articles/173801/Predsrochni-prezidentski-izbori-v-Kazahstan-prez-yuni", "text": "На 9 юни в Казахстан ще се произведат предсрочни президентски избори, за да се премахне политическата несигурност в страната, съобщи изпълняващият длъжността президент Касим-Жомарт Токаев, цитиран от Ройтерс и Франс прес.\"Скъпи съотечественици, реших да свикам предсрочни избори на 9 юни 2019 г.\", обяви Токаев в телевизионно обръщение.Следващите редовни президентски избори в Казахстан трябваше да се състоят през 2020 г., но на 19 март дългогодишният държавен глава на богатата на петрол и природен газ страна в Централна Азия, 78-годишният Нурсултан Назарбаев, изненадващо обяви оставката си. \"Бащата на нацията\" обаче ще продължи да изпълнява ключови функции.След оттеглянето на Назарбаев временен президент стана председателят на Сената, 65-годишният Касим-Жомарт Токаев. Първото му решение на този пост беше името на столицата Астана да бъде променено на \"Нур Султан\" в чест на бившия президент, управлявал близо 30 години.", "date": "2019.04.09", "title": "Предсрочни президентски избори в Казахстан през юни"}
{"url": "https://www.novinite.bg/articles/173827/Obrat-po-deloto-Ivancheva-Petko-Dyulgerov-se-otkaza-ot-pokazaniyata-si", "text": "\r\nПълен обрат по делото срещу бившата кметица на \"Младост\" Десислава Иванчева. Обвиняемият Петко Дюлгеров се отрече от показанията си, че е бил посредник в корупционната схема. Прокуратурата поиска отвод на съдията Иво Хинов с мотива, че той е предубеден към процеса. От държавното обвинение поискаха повторен разпит на свидетеля Андрей Ковачев, но такъв беше отказан от съда.\r\n\r\n\r\n\r\n\r\n\r\n", "date": "2019.04.09", "title": "Обрат по делото \"Иванчева\": Петко Дюлгеров се отказа от показанията си"}
{"url": "https://www.novinite.bg/articles/173818/Garciya-shte-izprati-parviya-si-robot-na-Lunata", "text": "Гърция ще участва в програмата на НАСА за усвояване на Луната и планира да изпрати първия гръцки робот там през 2022 г., съобщи ТАСС, като се позовава на съобщение на гръцкото министерство на цифровата политика, телекомуникациите и информацията.Гръцката космическа организация и НАСА са подписали декларация за сътрудничество. Документът е бил подписан от изпълнителния директор на гръцката космическа организация Георгиос Мандзурис и директора на НАСА Джим Брайденстайн по време на международен космически симпозиум в Колорадо, информира БТА.В съобщението се казва, че данните, придобити от работата на гръцкото роботизирано превозно средство, ще бъдат собственост на Гърция и ще се използват от гръцки университети и изследователи.Гръцкият министър на цифровата политика, телекомуникациите и информацията Никос Папас е заявил на церемонията по подписването, че участието на Гърция в програмата за усвояване на Луната ще позволи на страната да се нареди след малкото държави, които са изпращали на Луната свое собствено превозно средство.", "date": "2019.04.09", "title": "Гърция ще изпрати първия си робот на Луната"}
{"url": "https://www.novinite.bg/articles/173781/Prodaljavat-deloto-sreshtu-Desislava-Ivancheva", "text": "Продължават заседанията на Специализирания наказателен съд по делото срещу бившия кмет на \"Младост\" Десислава Иванчева. Очаква се днес да стане ясно писал ли е друг човек в личния й тефтер, който е сред основните доказателства на прокуратурата. Според обвинението, в тефтера Иванчева е водила записки, свързани с подкупа, поискан от строителния предприемач Александър Ваклин. Защитата обаче обяви, че една от сумите в него е изписана с различен почерк. А прокуратурата поиска проверка дали това не е почеркът на сочения за посредник в корупционната афера Петко Дюлгеров.", "date": "2019.04.09", "title": "Продължават  делото срещу Десислава Иванчева"}
{"url": "https://www.novinite.bg/articles/173846/Brexit-v-petak-se-otlaga-udaljavat-sroka", "text": "Wеликобритания няма да напусне ЕС и в петък, след като оставащите в Съюза страни се изказаха днес благосклонно за даване на нова отсрочка на британското правителство да ратифицира споразумението за излизане.Според даденото от европейските лидери на 21 март удължение Обединеното кралство трябваше да престане да бъде част от ЕС в 1 ч. след полунощ българско време на 12 април.Според румънския министър по европейските въпроси Гьорге Киамба, който председателства днес в Люксембург заседанието на европейските и външни министри от 27-те държави, оставащи в ЕС, готовността на Тереза Мей да организира избори за Европейски парламент в Обединеното кралство и започналите политически разговори между управляващи и опозиция в Лондон са нови моменти, които могат да бъдат основание за даване на отсрочка.Каква ще е нейната продължителност обаче ще решат лидерите на ЕС утре вечер в Брюксел на извънредна среща за Brexit.“Срокът на удължаването трябва да служи за постигане на цел”, заяви главният преговарящ на ЕС за Brexit Мишел Барние, който брифира министрите.Той добави, че “всички правим възможното да дадем последен шанс на Великобритания да се оттегли с правила”, но в същото време подчерта, че “ЕС се нуждае от план, от пътна карта от Великобритания, за да може да вземе своите решения”.Френският европейски министър Амели де Моншалин заяви, че отсрочката не може да е автоматична и Лондон трябва да даде гаранции за действията си по време на отлагането.Външните министри на Холандия и Люксембург обаче заявиха, че ще направят всичко възможно да дадат повече време на британското правителство да намери мнозинство за потвърждение на сделката за напускане с ЕС, която предвижда преходен период до 2021 г., през който европейското законодателство ще продължи да действа във Великобритания. На същото мнение е и Ирландия.“От интерес за Холандия е да бъде избегнат твърд Brexit и ако за това е нужно повече време, ще го дадем”, заяви холандският външен министър Стеф Блок.А люксембурският му колега Жан Аселборн дори предвиди, че Brexit няма да се състои и на 22 май - втората дата, дадена от ЕС при първото искане за отсрочка.Миналата седмица Тереза Мей поднови молбата си излизането на Великобритания да стане от 1 юли. То беше отхвърлено от европейските лидери през март. Те дадоха два варианта на Лондон - отлагане от 29 март на 12 април или до 22 май, ако дотогава британският парламент ратифицира споразумението за напускане, договорено между ЕС и британското правителство.Утре вечер европейските лидери ще изслушат новото предложение на Тереза Мей и ще трябва да вземат единодушно решението за срока на втората отсрочка.", "date": "2019.04.09", "title": "Brexit в петък се отлага, удължават срока"}
{"url": "https://www.novinite.bg/articles/173784/Aktrisata-Felisiti-Hafman-shte-se-priznae-za-vinovna-v-izmama", "text": "\r\nАктрисата Фелисити Хъфман каза, че ще се признае за виновна по обвиненията в измама, свързани със скандала за подкупи и незаконни схеми в престижни, американски университети, пише Би Би Си.\r\n\r\n\r\n\r\n\r\n\r\n\r\n\r\n\r\n\r\n\r\n", "date": "2019.04.09", "title": "Актрисата Фелисити Хъфман ще се признае за виновна в измама"}
{"url": "https://www.novinite.bg/articles/173777/Dnes-shte-bade-predimno-oblachno", "text": "Днес ще бъде предимно облачно. С временни прекъсвания ще има валежи от дъжд, които на места, ще са значителни, а в отделни райони ще прегърми. Вечерта валежите ще отслабват. Ще духа слаб до умерен вятър от изток-североизток, който до края на деня в западните и централните райони ще се ориентира от запад-северозапад. Максималните температури ще са между 12° и 17°. Над планините ще преобладава облачно време. В много райони ще има валежи от дъжд, над около 2000 метра - от сняг. На места, главно в планините в югозападната половина на страната валежите ще са значителни. Възможно е и да прегърми. Ще духа умерен до силен вятър от изток-югоизток. Максималната температура на 1200 метра ще е около 8°, на 2000 метра - около 2°.Над Черноморието ще е предимно облачно. Още преди обяд ще започнат валежи от дъжд, които ще продължат през целия ден, но ще са предимно слаби. Ще духа слаб до умерен вятър с източна компонента. Максималните температури ще бъдат 12°-14°. Температурата на морската вода е 10°-12°. Вълнението на морето ще е около 2 бала.", "date": "2019.04.09", "title": "Днес ще бъде предимно облачно"}
{"url": "https://www.novinite.bg/articles/173811/Uchat-balgarite-vav-Velikobritaniya-kakvo-da-pravyat-sled-Brekzit", "text": "Министерството на труда и социалната политика и Посолството на България в Лондон са организирали 28 информационни дни за българската общност във Великобритания от началото на 2019 г., информираха от пресцентъра на социалното министерство.\r\nСънародниците ни са получили информация за стъпките, които трябва да предприемат, за да гарантират правата си след Брекзит.\r\nПрез март и април са проведени срещи в градовете Лондон, Оксфорд, Крю, Ковънтри, Нюкасъл, Глазгоу, Екситър, Труро и Плимът.\r\nНа 30 март 2019 г. официално е стартирала британската Схема за уседналост, по която българските граждани и членовете на техните семейства могат да подават заявления за получаване на Статут за уседналост и Временен статут на уседналост. Кандидатстването може да се извърши и с лична карта. Схемата за уседналост ще се приложи от британските власти дори при напускане на ЕС без споразумение. При \"твърд\" Брекзит българските граждани, пребиваващи в Обединеното кралство, ще могат да кандидатстват за статут на уседналост до 31.12.2020 г.\r\n", "date": "2019.04.09", "title": "Учат българите във Великобритания какво да правят след Брекзит"}
{"url": "https://www.novinite.bg/articles/173805/Pochina-Nikolaj-Yankulov", "text": "На 64-годишна възраст внезапно почина Николай Янкулов, администраторът на Локомотив София. Той е бил покосен от масивен инфаркт, съобщи БГНЕС.Янкулов беше доайенът в този специфичен бранш, работил е още за Септември, Славия, Пирин, както и в столичния съвет на БФС.Поклонението ще бъде в сряда от 11:30 часа в храма \"Света София\", а погребението - в родния му град Сандански.  ", "date": "2019.04.09", "title": "Почина Николай Янкулов"}
{"url": "https://www.novinite.bg/articles/173837/Mej-i-Merkel-obsajdat-Brexit-na-sreshta-v-Berlin", "text": "Британският премиер Тереза Мей пристигна в германското канцлерството в Берлин, за да обсъди с Ангела Меркел осигуряването на споразумение с партньорите на Великобритания от Европейския съюз за допълнително отлагане на Brexit, предаде Асошиейтед прес.Мей беше посрещната в канцлерството от Меркел, който се ръкува с нея пред фотографите в слънчевия ден. \"Поръчахме възможно най-хубавото време\", отбеляза канцлерката. По план няма да правят изявления пред журналисти.По-късно днес Мей ще отпътува за Париж, където ще има разговори с френския президент Еманюел Макрон.Утре Тереза Мей ще бъде в Брюксел за среща с лидерите от останалите 27 страни от ЕС, на която ще се реши дали да се даде възможност на Великобритания да отложи излизането си след сегашния краен срок - 12 април. Ако те откажат, Лондон ще бъде изправен пред внезапно и хаотично напускане на Съюза в края на седмицата.", "date": "2019.04.09", "title": "Мей и Меркел обсъждат Brexit на среща в Берлин"}
{"url": "https://www.novinite.bg/articles/173785/Remontirat-tunel-Praveshki-hanove-na-AM-Hemus", "text": "От 9:30 ч. до 15:30  движението в тунел \"Правешки ханове\" в посока Варна ще се осъществява в една лента поради ремонт на осветлението.Колите ще бъдат пропускани в активната лента.", "date": "2019.04.09", "title": "Ремонтират тунел \"Правешки ханове\" на АМ \"Хемус\""}
{"url": "https://www.novinite.bg/articles/173783/Prirodonauchniyat-muzej-na-BAN-otbelyazva-130-godishen-yubilej", "text": "\r\nОснован през 1889 г., когато Княз Фердинанд представя своите колекции от препарирани птици, бозайници и пеперуди, днес музеят е най-богатият от природонаучните музеи на Балканския полуостров с почти милион и половина музейни единици - образци от световното природно наследство.\r\n\r\n\r\n\r\n\r\n\r\n\r\n\r\n", "date": "2019.04.09", "title": "Природонаучният музей на БАН отбелязва 130-годишен юбилей"}
{"url": "https://www.novinite.bg/articles/173798/CIK-opredeli-pravilata-za-glasuvane-s-podvijna-izbiratelna-kutiya", "text": "\r\nЦентралната избирателна комисия (ЦИК) взе решение за реда и правилата за гласуване с подвижна избирателна кутия по отношение избирателите с трайни увреждания, които не им позволяват да напуснат дома си и да упражнят правото си на глас в изборно помещение, информираха от Комисията.\r\n\r\nУсловията и редът предвиждат, че тя се образува на територията на всяко населено място не по-късно от 11.05.2019 г., ако има подадени не по-малко от 10 заявления от лица с трайни увреждания, които не им позволяват да упражнят избирателното си право в изборно помещение, но желаят да гласуват, и постоянният им адрес, съответно настоящ адрес е на територията на съответното населено място.\r\nЗаявленията се подават до кмета и трябва да са саморъчно подписани, но може да бъдат подадени от упълномощено лице. Те могат да бъдат изпратени по пощата, факс или чрез електронно заявление със същото съдържание през интернет страницата на общината. Към него трябва да се приложат: копие от документи от ТЕЛК, НЕЛК или медицинска епикриза за здравословното им състояние, които установяват, че заболяването на избирателя е причинило такива увреждания, които не му позволяват да напусне дома си и да се придвижи до избирателната секция самостоятелно или с друго помощно средство.\r\nСлед като кметът уведоми РИК за броя подадени заявления, тя със свое решение определя броя на секциите за гласуване с подвижна избирателна кутия.\r\nРешението на ЦИК сочи още, че когато на територията на една община има няколко населени места, отделна секция за гласуване с подвижна избирателна кутия се създава за всяко отделно населено място, ако има подадени поне 10 заявления от избиратели.\r\nПри градовете с районно деление секциите за гласуване с подвижна избирателна кутия могат да обхващат територията на повече от един район. Иначе, на територията на всеки район се образува отделна секция за гласуване с подвижна избирателна кутия. Когато броят на заявленията е по-малко от 10, се образува обща избирателна секция за гласуване с подвижна избирателна кутия, която обхваща територията на няколко съседни административни райони в рамките на града с районно деление.\r\nАко има образувана секция за гласуване с подвижна избирателна кутия и е назначена СИК, избирател с трайни увреждания, които не е подал заявление за гласуване в срок, може да подаде заявление до кмета не по-късно от 20.05.2019 г. и се включва в избирателния списък за гласуване с подвижната избирателна кутия\r\n", "date": "2019.04.09", "title": "ЦИК определи правилата за гласуване с подвижна избирателна кутия"}
{"url": "https://www.novinite.bg/articles/173802/Sofiya-i-Kardjali-s-naj-obilni-valeji", "text": "Речните нива ще се повишат днес и в сряда в резултат на Средиземноморския циклон, който обхвана цялата страна. Валежите ще продължат, като ще започнат да спират във вечерните часове, но в сряда отново се очакват краткотрайни превалявания.Тази сутрин най-големи водни количества са отчетени в София – 31 л/кв.м. На второ място е Кърджали с 25 л/кв.м и Хасково с 24 л/кв.м. В Сандански са паднали 22 л/кв. м дъжд.По данни на МОСВ в Дунавския басейн повишения на речните нива ще има в целия басейн, като по-значителни ще са те във водосборите на реките източно от р. Вит (р. Лом, р. Огоста, горните части от водосбора на р. Искър) и в планинските части от водосборите на р. Вит, р. Осъм и р. Янтра. От следобедните часове на 09.04 ще започне понижение на речните нива, като в резултат на оттичане повишения ще има все още в долните течения на основните реки. На 10.04 водните нива в реките от басейна ще се понижават или ще са без съществени изменения. На 11.04 в резултат на валежи са възможни нови краткотрайни повишения на речните нива в басейна.Опасност от поройни наводнения по данни на Европейската система за предупреждения за наводнения има днес в горните части от водосбора на р. Искър над гр. Нови Искър.Моделът за водосбора на р. Искър прогнозира водни количества на 9, 10 и 11.04.2019 г. около и над средномногогодишните стойности.И моделът за водосбора на р. Янтра прогнозира за 09, 10 и 11.04.2019 г. водни количества около средномногогодишните стойности. Днес (08.04) речните нива във водосбора ще останат без съществени изменения.Моделът за водосбора на р. Русенски Лом прогнозира: Прогнозираното водно количество в долното течение на р. Черни Лом на 09, 10, 11, 12 и 13.04.2019 г. ще бъде около средномногогодишната стойност.В Черноморския басейн на 10 и 11.04 речните нива ще са без съществени изменения, като в резултат на валежи нови краткотрайни повишения на нивата в долното течение на река Струма ще има през нощта на 10 срещу 11.04.", "date": "2019.04.09", "title": "София и Кърджали с най-обилни валежи"}
{"url": "https://www.novinite.bg/articles/173780/Biozemedelci-na-protest-pred-resornoto-ministerstvo", "text": "Причините са недоволството са напрежение в сектора, изчерпан финансов ресурс и блокирани средства по европейски програми. Асоциацията на производителите на биопродукти у нас поиска оставката на земеделския министър Румен Порожанов.Днес земеделците ще протестират заради неподновени лицензи на сертифициращите ги фирми. Те настояват и за промяна на заложените санкции в наредбата за биопроизводство. Часове преди протеста, агроминистерството публикува промени, смекчаващи значително заложените санкции. Въпреки това, протестът не беше отменен.Непосилна работна среда и нарушено доверие у потребителите. Така биоземеделците определят ситуацията в страната.Веселина Ралчева - биопроизводител от Панагюрище: Вече шест месеца се опитваме да водим диалог и да достигнем някаква промяна, през тях вместо да се случи добро, се случиха само скандали. Сертифициращи фирми напуснаха пазара, наредбата по никакъв начин не се промени, доверието и у чуждестранните, и у българските потребители спада. Нашият бранш повече не може да продължи така.Според нея действащата наредба е некомпетентно написана и бизнесът, който са градили с години, е заложен на карта.Веселина Ралчева: Искаме оставка на министър Порожанов и отговорните за тази безпрецедентна ситуация в сектора лица. Промяна на наредбата и законите, които въвеждат много по-рестриктивни към българските биопроизводители, отколкото към всички техни колеги в Европа и по света. Незабавно създаване на консултативен съвет по биологично земеделие, който максимално бързо да ограничи щетите от тази ситуация и в който да влизат фермери, преработватели, търговци, наука, неправителствен сектор и потребители.Благовеста Василева - биоживотновъд: Ще дам само един конкретен пример: Белгийската наредба има само седем страници за разлика от нашата, която е 30 страници. В нея има само три точки за отнемане на сертификат. (В българската наредба има - б.р.) 59 точки, по които може директно да се отнеме сертификата за три години. Останалите точки са с отнемане на сертификат между три и шест месеца.Василева смята, че по тозин начин положението на българския земеделски производител не е равнопостойно на това на европейския.Благовеста Василева: Задайте въпрос на Министерство на земеделието: Тези господа и дами, които са написали новата наредба 5, какъв опит имат, ходили ли са в земеделско стопанство, от кой браш идват и колко наредби са разписали преди това, за да се захванат с тази тежка наредба?Заместник-министър Вергиния Кръстева каза, че Министерството е провело множество срещи след промяната на наредбата.Вергиния Кръстева - заместник-министър на земеделието: В резултат на тези разговори (...) обсъждахме конкретни текстове и в момента на страницата на Министерството е качена наредба за изменение и допълнение на въпросната наредба 5, в която точно тези изисквания, които касаят вземането на проби от преминаване от преход към биологично, е записано, че става дума за минимум една проба от култура и продукт. Това на 100% изпълнява изискването на биологичните производителите.\"Кръстева обяви, че до 18 април наредбата е качена за обществено обсъждане и ако няма забележки, ще бъде обнародвана в държавен вестник.Вергиния Кръстева: Бих казала, че разговорът вече е проведен и това е резултатът от разговора. Разбира се, те ако считат, че все още нещо ги притеснява, са в правото си до 18 април да подадат бележки.", "date": "2019.04.09", "title": "Биоземеделци на протест пред ресорното министерство"}
{"url": "https://www.novinite.bg/articles/173812/Okolo-1-mln-balgari-mislyat-che-vaksinite-sa-chast-ot-svetovna-konspiraciya", "text": "Малко над един милион българи смятат, че ваксините не са безопасни. Близо три четвърти от всички пълнолетни българи са на мнение, че родителите, които не имунизират децата си постъпват безотговорно. Около милион българи пък мислят, че ваксините са част от световна конспирация, сочи изследване на изследователски център \"Тренд\" и \"24 часа\".За 80% от българите имунизацията с ваксини е важна, а едва 7% са на обратното мнение. Малко над две трети от населението се чувства по-сигурно за своето здраве с развитието на ваксините. Прави впечатление, че делът на жените, които отговарят положително е по-висок от този на мъжете (67% на 58%). Най-младите навъзраст 18-29 г. в най-малък дял се чувстват сигурни в сравнение с останалитевъзрастови категории – 54%.За 82% от българите е по-скоро важно или изключително важно родителите да имунизират с ваксини децата си. А 73% са на мнение, че родители, които не имунизират децата си постъпват безотговорно. Данните показват, че сред хората с висше образование в най-голям дял се определя липсата на имунизация като безотговорно за сметка на хората с основно или по-ниско образование.Според отговорилите, че изобщо не е важно или по-скоро не е важно родителите да имунизират децата си, то за една четвърт основният аргумент е че ваксините са \"вредни за здравето /може да им навредят/ не е безопасно/има рискове\", за 23% имунизацията има \"странични ефекти/ опасност от отключване на състояние, за които лекарите не знаят (алергии, усложнения, други заболявания)\".В проучването бяха тествани и няколко твърдения. 85% посочват, че имунизацията чрез ваксини е важна за децата. 5% от българитеса на противоположно мнение, а 10% не могат да преценят. Близо две трети са намнение, че имунизациите чрез ваксини е безопасна. 19% са на обратното мнение. Трябва да отбележим, че 1 % от извадката отговаря на 55 хил. души, което означава, че малко над 1 млн. българи смятат,че имунизацията с ваксини не е безопасна. 72% са на мнение, че имунизацията е ефективна, а 9% са на обратното мнение.67% от българите са мнение, че държавата трябва да прилага по-строг и стриктен контрол върху редовната имунизация, докато 14% са на обратното мнение. Близо половината от пълнолетните българските граждани (48%) са на мнение, че трябва да бъдат санкционирани родителите, които не поставят ваксини на децата си. Една четвърт са на противоположното мнение. На този въпрос прави впечатление, че в селата за сметка на Столицата се налага по-консервативно мнение спрямо темата – малко над половината от живеещите в селата смятат, че трябва да се наложат санкции, докато в Столицата делът е близо една трета.В проучването беше тестван въпрос с конкретни санкции, които да бъдат налагани при липса на имунизация. В най-голям дял, 32%, смятат, че това е техен избор и не трябва да бъдат санкционирани. 18% са намнение, че трябва да бъдат наложени парични санкции, 15% комбинирано наказание от наказателна отговорност и парични санкции. 9% смятат, че е необходима само наказателна отговорност.Основен акцент в проучването е свързан с тестване на нагласите на българите по отношение на популярни конспирации и митове по отношение на темата с ваксините. 14% отбългарите са на мнение, че ваксините могат да причинят/отключат аутизъм, което означава, че 770 000 българи споделят това мнение. Близо половината отбългарите обаче не знаят или не могат да преценят. Още по-висок е делът на българите, които смятат, че ваксините могат да доведат до алергии – 35%, което в числово изражение се равнява на близо 2 млн. Делът на несъгласните с това твърдение е по-нисък от съгласните – 28%.Прави впечатление и високият дял на българи, които приемат, че задължителната ваксинация е част от световна конспирация – 18% (близо 1 млн. българи). Близо половината от пълнолетнотонаселение са на обратната позиция. И на това твърдение се запазва висок делътна тези, които посочват, че „не знаят/ не могат да преценят“ (34%).29% са на мнение, че многото ваксини претоварват имунната система на децата, докато 34% са на обратното мнение.Една от важните теми свързани с имунизацията с ваксини е свързана с набавянето на информация. Малко над две трети от българите търсят такава информация от лекари, 39 процентни пункта се информират от телевизията. На трета позиция с 22 процентни пункта е съответно събирането на информация от приятели/ семейство. Интернет медиите, форуми, както и социалните мрежи също остават канали за информация с дялове под 10 процентни пункта.", "date": "2019.04.09", "title": "Около 1 млн. българи мислят, че ваксините са част от световна конспирация"}
{"url": "https://www.novinite.bg/articles/173788/Voennomorskite-sili-na-Balgariya-navarshvat-140-godini", "text": "Юбилеят ще бъде отбелязан с изложба в Националния военноисторически музей, която ще бъде открита днес, и конференция, посветена на 140-годишнината от създаването на военноморските ни сили. Тя ще бъде открита с доклад на командира на Военноморските сили контраадмирал Митко Петев, който гостува в студиото на \"Сутрешен блок\".Контраадмирал Митко Петев, командир на ВМС: Равносметката (за тези 140 години - б.р.) е изключително положителна, защото с право можем да кажем, че военноморските сили на република България са играли ролята на защитник на националните интереси в продължение на цялото си съществуване.Контраадмирал Петев изтъкна, че военноморските сили освен отбранителната функция, която изпълняват, пряко влияят върху икономическия просперитет на Третата българска държава в края на 19 век.Контраадмирал Митко Петев: Мисията на Военноморските сили е да защитава морския суверенитет на Република България и националните интереси в морските пространства.В своя доклад днес контраадмирал Петев ще представи в ретроспекция основните моменти в историята на Военноморските сили, както и характерните черти и традициите, създадени по време на 140-годишното им съществуване.", "date": "2019.04.09", "title": "Военноморските сили на България навършват 140 години"}
{"url": "https://www.novinite.bg/articles/173815/Vse-poveche-burgazlii-izpolzvat-velosipedi-i-elektromobili", "text": "Все повече бургазлии използват колела за придвижването си в града или използват стоянките за зареждане на електроавтомобили. Това показват данни на община Бургас цитирани от директора Общинско предприятие „Транспорт“ Андрей Рунчев. Бургас предлага на своите жители все повече природосъобразни начини, които да направят града още по-екологичен, посочи той: \"Общината разполага с три собствени зарядни станции, освен това има и няколко частни, смея да твърдя, че са над 10.\" Самата община също дава добър пример, като поетапно заменя своите превозни средства с електроавтомобили, добави Рунчев пред БНР: \"Разполагаме в момента с три автомобила, в процес сме да закупим тази година още един. Причината е, че този вид транспорт е по-чист, а общинска полиция използва основно в Приморски парк велосипеди. така се придвижват.\" Община Бургас е единствената в момента, която разполага със система за отдаване на велосипеди под наем. Стремим се да я надграждаме, допълни Рунчев.", "date": "2019.04.09", "title": "Все повече бургазлии използват велосипеди и електромобили"}
{"url": "https://www.novinite.bg/articles/173822/Trudovite-migranti-po-sveta-sa-preveli-529-mlrd-kam-blizkite-si-prez-2018-a", "text": "29 милиарда долара - толкова са превели на близките си през 2018-та година трудовите мигранти по света. Информацията е от доклад на Световната банка, и според експертите й сумата е рекордно висока. Кои държави са получавали най-много средства и още от изводите на икономистите - в следващата минута.Според данни на Световната банка по-голямата част от преводите са направени към държави с ниско или средно равнище на доходите.През 2017 година преведените пари са били 483 милиарда долара, което означава, че показателят за 2018 година се е увеличил с 9,6 на сто.Според икономистите ръстът е свързан преди всичко с подобряването на икономическата ситуация и намаляването на безработицата в САЩ. Значително е увеличен и обемът на паричните потоци от страните в Персийския залив и Русия.Общо паричните преводи за чужбина, направени от частни лица, включително към богатите държава, са достигнали 689 милиарда долара през 2018 година, спрямо 633 милиарда долара година по-рано.Паричните средства, насочени към Източноазиатския и Тихоокеанския район са се увеличили със 7%, а към Южна Азия са нараснали с 12%. Индия е била основната получателка на тези преводи със 79 милиарда долара, следвана от Китай с 67 милиарда долара, Мексико с 36 милиарда долара.", "date": "2019.04.09", "title": "Трудовите мигранти по света са превели $529 млрд. към близките си през 2018-а"}
{"url": "https://www.novinite.bg/articles/173814/Nash-klinichen-ekip-izvarshi-operacii-bez-analog-v-svetoven-mashtab", "text": "Университетската клиника по неврохирургия към УМБАЛ “Св.Ив.Рилски”, която е правоприемник на първото клинично неврохирургично лечебно заведение в България, основаното през 1952 г,. е сред финалистите за петото издание на Медицинските Оскари, съобщава ВИП Комюникейшън. Церемонията за Националните Медицински Награди 2019 ще се състои на 10 май от 20 ч. в балната зала на хотел МАРИНЕЛА, София.  В Националния референтен център по мозъчно-съдови заболявания, който работи в тясно сътрудничество с Клиниката, в началото на  . Призьори от досегашните издания на конкурса са:Акад. д-р Богдан Петрунов, проф. Д-р Николай Петров, проф. д-р Ивайло Търнев, проф. д-р Владимир Данов, акад. проф. д-р Екатерина Титянова, д-р Радосвет Горнев от Болница Лозенец, проф. д-р Николай Габровски, проф. Григор Горчев от МУ Плевен, д-р Ивайло Христов от Медика Албена, д-р Станимир Сираков от УМБАЛ „Св. Иван Рилски“, д-р Славомир Кондов, д-р Галинка Павлова от БЛС, акад. Дамян Дамянов, проф. Младен Григоров, д-р Иво Петров, доц. д-р Васил Каракостов, Проф.д-р Венцислав Цветков от болница ЕВРОПА, д-р Славомир Кондов, проф. д-р Георги Чернев, д-р Валентин Ангелов, доц. д-р Петя Димова, д-р Кр.Минкин, многопрофилна болница „Света АННА“ София, “Александровска болница“, ACIBADEM CITYCLINIC, МБАЛ „Токуда Болница София”, УМБАЛ „Сърце и мозък“ Плевен, NEO CLINIC, МЦ „Медика – Албена\", Очна клиника „Вижьн“ и др. ", "date": "2019.04.09", "title": "Наш клиничен екип извърши операции без аналог в световен мащаб"}
{"url": "https://www.novinite.bg/articles/173809/Federaciyata-na-ribolovcite-protestira-sreshtu-iztochvaneto-na-yazovirite", "text": "Българската федерация по риболовни спортове  срещу източването на държавните язовири във времето, в което рибата си хвърля хайвера, съобщи в специално изявление председателят на федерацията Георги Михайлов.\"Получаваме сигнали, че ред държавни язовири като например \"Александър Стамболийски\" и \"Жребчево\" в момента се Заради източването хвърленият хайвер остава на сухо и умира\", заявил Михайлов пред официалния сайт на федерацията. По думите му от маловодието имат полза най-вече бракониерите.Федерацията предлага да бъде инициирана среща между Изпълнителна агенция по рибарство и аквакултури (ИАРА), Министерство на околната среда и водите (МОСВ), Националната електрическа компания (НЕК) и останалите държавни органи, както и неправителствените организации, имащи отношение към проблема.БФРС предлага още с отчисленията от таксите за риболовни билети , тъй като в момента зарибяването не се извършва по най-рационалния начин.", "date": "2019.04.09", "title": "Федерацията на риболовците протестира срещу източването на язовирите"}
{"url": "https://www.novinite.bg/articles/173838/BDJ-s-predvaritelna-prodajba-na-bileti-za-praznicite", "text": "За удобство на всички клиенти, които предвиждат да пътуват с влак за предстоящите празници, от утре (10 aприл) БДЖ въвежда предварителна продажба на билети за всички бързи влакове.Обичайният срок за предварителната продажба на билети и седящи места за бързите влакове е 5 дни, но националният железопътен превозвач има практиката да удължава този срок, в случаите когато предстоят по-дълги празнични периоди. По този начин се дава възможност на клиентите да планират предварително своите пътувания, както и своевременно да закупят билет и резервация за седящо място за предпочитания от тях влак.Повече информация може да получите в сайта на железницата www.bdz.bg", "date": "2019.04.09", "title": "БДЖ с предварителна продажба на билети за празниците"}
{"url": "https://www.novinite.bg/articles/173839/Hora-s-uvrejdaniya-signalizirat-za-problemi-pri-podavaneto-na-dokumenti-za-lichen-asistent", "text": "Хора с увреждания от цялата страна масово се оплакват от проблеми при подаването на документи за кандидатстване за личен асистент по новия Закон за личната помощ. Това съобщи за „Хоризонт“ Вера Иванова, председател на Националната гражданска инициатива „Системата ни убива“.Според Иванова на хората са отказвани заявления за индивидуална оценка и формуляри за самооценка в съответните дирекции за социално подпомагане:„С причини, че още е рано, че не знаят какво се случва, че нямат заявления, че сме били под брой. В много от общините цари безхаберието на държавния чиновник, най-вече на социалния работник. Ние пуснахме писма и ни поканиха от Министерството на труда и социалната политика. Те ще направят нови указания. Още вчера са разпратени по общините“. ", "date": "2019.04.09", "title": "Хора с увреждания сигнализират за проблеми при подаването на документи за личен асистент"}
{"url": "https://www.novinite.bg/articles/173793/Balgarin-zadarjan-v-Germaniya-za-ubijstvoto-na-jena-si", "text": "25-годишна българка беше убита от съпруга си в Германия. Трупът на жената е бил открит в неделя в германския град Бад Наухайм, съобщи \"Дарик\".За убийството беше заловен 24-годишният съпруг на жертвата Кирил Челебиев. Той беше обявен за издирване от германските власти вчера сутринта, предава \"Билд\". Според свидетелски показания Челебиев е с психически проблеми. Той беше заловен в магазин за строителни части.За убийството на 25-годишната жена се разбрало, след като неин роднина не успял да я открие по телефона. Тогава полицията проверила адреса, където бил намерен трупът.Германският прокурор Томас Хаубургер определи престъплението като „изключително жестоко“. Според тях убийството е било извършено вчера следобед и най-вероятно не е било предварително планирано.Все още няма детайли как точно е загинала младата жена. Днес трябва да бъде извършена аутопсия. ", "date": "2019.04.09", "title": "Българин задържан в Германия за убийството на жена си"}
{"url": "https://www.novinite.bg/articles/173828/Tejka-katastrofa-zatvori-Kresnenskoto-defile", "text": "Инцидентът е станал около 10:15 ч. сутринта във вторник, когато на около 500 метра след ЖП гара „Яворов“ в посока Кресна товарен автомобил ударил лека кола. Вследствие на удара камионът се обърнал на една страна. Леко пострадал е шофьорът на лекия автомобил, който е получил наранявания при отварянето на въздушната възглавница на колата. Той е откаран в МБАЛ-Благоевград с гръдна травма, но без опасност за живота. Движението в района е затруднено, товарните автомобили изчакват отварянето на пътя на място, а леките коли се пропускат на етапи. В понеделник на същото място на главния път Е-79 при идентична катастрофа между товарен автомобил и лека кола пострада 67-годишен мъж.", "date": "2019.04.09", "title": "Тежка катастрофа затвори Кресненското дефиле"}
{"url": "https://www.novinite.bg/articles/173845/Arteks-pishe-na-prezidenta-Razchitame-da-prouchite-obektivno-sluchaya-Zlaten-vek", "text": "От строителната фирма \"Артекс\" входираха в президентството писмо до държавния глава Румен Радев по повод оповестеното спиране на строежа на сградата „Златен век“.УВАЖАЕМИ ГОСПОДИН ПРЕЗИДЕНТ,Като екип на АРТЕКС – компанията, която от 25 години строи за София по световни стандарти – ние сме убедени, че „Златен век“ ще бъде изключителна придобивка за София. Като граждани на Република България ние сме убедени във върховенството на закона и в независимостта на институциите. С тази убеденост се обръщаме за съдействие към Вас, разчитайки на градивността и безпристрастността на институцията, която въплъщавате.Отношението към „Златен век“ може да е противоречиво, но обявеното му спиране се тълкува еднозначно от всички: удовлетворяване на желанието на министър-председателя Бойко Борисов да се представи като едноличен гарант за опазване на обществения интерес.На личната среща на премиера с представители на ИК „Лозенец“, проведена на 8.04.2019 г., представители на АРТЕКС не бяха поканени и така бяха лишени от възможността публично да демонстрират законността на „Златен век“ във всеки етап на проекта. Нима в правовата държава спорните въпроси се решават с аудиенция, и то само за едната страна?Пред очите на цялото общество се търсеше не решение на казуса „Златен век“, а основания, каквито и да са основания, той, казусът, да се премахне. В медийното пространство след срещата бе обявено, че „Златен век“ ще бъде спрян, този път „поради изтекло разрешение за строеж“. Няма строеж – няма проблем?В приложената справка за валидността на Разрешението за строеж се вижда, че години наред всички имащи отношение към строежа административни органи (Главен архитект, ДНСК, МРРБ) в различни свои актове са потвърждавали законосъобразността на издадените строителни книжа. Тук е достатъчно да се изтъкне, че и трите проверки на ДНСК и техните структури във връзка с постъпили сигнали завършват с извод за липса на допуснати нарушения и законосъобразност на строителните книжа. Две от тези проверки са извършени след 19.11.2017 г., без да е констатирано, че е налице изтекло разрешение за строеж. В условията на предизборна кампания и на вътрешнопартийни сътресения обаче се предпочитат действия, които, макар и в нарушение с конституционни принципи и на закона, „успокояват духовете“.На каква цена обаче? На цената на доверието в закона, на цената на респекта към институциите. На цената на урок по „снишаване“: всичко ново, високо, дръзко, всичко, което може да събуди неодобрението на група хора, достатъчна за един протест, да се избягва. Вместо размах, вместо ярка визия за своя 21. век, вместо строителство на бъдещето София все повече получава ремонти „на парче“.Заповедта за спиране на строежа ще засегне съществени законни права и интереси на АРТЕКС и ще причини вреди в размер на десетки милиони. Да, компанията има право и ще предприеме мерки за защита, включително по съдебен ред. Но кой ще понесе отговорността от присъждане на обезщетение в полза на дружеството? Цената няма да бъде платена от лицата, издали незаконосъобразни актове, а от българския данъкоплатец. За АРТЕКС като изцяло българска компания тази перспектива е неприемлива. Затова разчитаме, че Президентството ще проучи обективно случая и ще реагира адекватно в създалата се ситуация.ОТНОСНО ВАЛИДНОСТТА НА РАЗРЕШЕНИЕТО ЗА СТРОЕЖ НА „ЗЛАТЕН ВЕК“На 26.01.2007 г. е издадено Разрешение за строеж № 134 от Главния архитект на София на база одобрени на 24.01.2007 г. проекти във фаза „идеен проект“ за строеж: „АДМИНИСТРАТИВНА СГРАДА /34 ЕТАЖА/ С ПОДЗЕМНИ ПАРКИНГИ”, находяща се в УПИ I – 98, 99 от квартал 272А по плана на град София, местност „Лозенец - I част”, Район „Лозенец” – СО. Строежът е втора категория.Строителството започва на 11.01.2010 г., когато е съставен Протокол за откриване на строителната площадка и определяне на строителна линия и ниво (обр.2).Със Заповед № РД-09-50-1027/19.11.2012 г., издадена от Главен архитект на СО на основание чл. 153, ал.3 от ЗУТ, Разрешение за строеж №134 от 26.01.2007 г. е презаверено за още 5 (пет) години, т.е. за срок до 19.11.2017 г.Със заявление с вх. № САГ16-АП00-1029/14.12.2016 г. (преди изтичане срока на валидност на разрешението за строеж) е поискана презаверка. На 26.01.2017 г. по преписката е депозирано и платежно нареждане за заплащане на такса по чл. 153, ал. 4 от ЗУТ. След приемане от Народното събрание на промените в ЗУТ, на 03.02.2017 г. дружеството е подало заявление за прекратяване на производството по презаверката с мотив, че междувременно приетите промени в ЗУТ по отношение срока на валидност на разрешението правят презаверката излишна. Със Заповед № РА51-25/06.02.2017 г. на Главния архитект производството по презаверката е прекратено. Административният орган е коментирал мотивите за оттегляне на заявлението за презаверка и не е изразил противно мнение, т.е. може да се приеме, че е споделил мотивите за оттеглянето.Преди изтичане на срока на валидност на презавереното разрешение за строеж в Държавен вестник, бр.13 от 07.02.2017 г. е публикувано изменение на чл. 153, ал. 2, т. 3 от ЗУТ, според което “разрешението за строеж губи правно действие, когато в продължение на 10 години от започване на строителството не е завършен грубият строеж за обектите по чл.137, ал. 1, т. 1 и 2“.В ПЗР на ЗИД на ЗУТ не се съдържа изрична регламентация за приложимостта на променените срокове на валидност на разрешенията за строеж относно заварени случаи на вече издадени разрешения за строеж, които са валидни към датата на влизане в сила на законовите промени.В писмо на МРРБ изх. № 70-00-906/30.08.2017 г. изрично е отбелязано, че „в конкретния случай независимо от наличието на презаверено през 2012 г. по реда на чл. 153, ал. 3 от ЗУТ, в редакцията му преди ЗИД на ЗУТ, обн. В ДВ, бр. 13 от 07.02.2017 г. разрешение за строеж, строителството по което е започнало в 3-годишния срок с откриване на строителната площадка и определянето на строителна линия/ниво (съставяне на образец 2) през 2010 г., срокът за завършване е 10 години и се отчита от датата на започване на строителството, а именно датата на съставянето на протокол образец 2“.Със Заповед № РА51-226/20.09.2017 г. на Главния архитект на СО за допълване разрешение за строеж № 134/26.01.2007 г. е допуснато съществено изменение в одобрения инвестиционен проект при условията на чл.154, ал.2, т.5, т.6 и т.7 от ЗУТ. Във въпросната заповед административният орган изрично се позовава на цитираното писмо № 70-00-906/30.08.2017 г. на МРРБ, че разрешението за строеж е валидно до 11.01.2020 г., т.е. очевидно Главният архитект към момента на издаване на заповедта е възприел становището на МРРБ.За проекта са одобрени още две изменения по реда на чл. 154 от ЗУТ, съответно със Заповед № РА51-74/02.05.2018 г. на Главния архитект на СО и Заповед № РА51-154/06.08.2018 г., с които заповеди е допълнено разрешение за строеж № 134/26.01.2007 г. Логично е да се предположи, че след като е издал поредица от заповеди за допълване на разрешението за строеж, Главният архитект го е считал за валидно.По отношение на строителството са извършвани многократни проверки от ДНСК и техните структури, а именно:• Проверка по постъпил сигнал в РО НСК София при РДНСК ЮЗР с вх. №С17-1322-03-155 от 10.05.2017 г., завършила с Писмо-отговор изх. №С17-1322-01-023 от 30.06.2017г. издадено от РО НСК София при РДНСК ЮЗР;• Проверка, инициирана във връзка с писмо от Омбудсман на Република България изх. №11209 от 24.11.2017 г. (по повод жалба на жители на кв. Лозенец) и постъпило в ДНСК с вх. № СТ-146-13-512 от 28.11.2017 г., която завършва с Писмо-отговор изх. №С17-1322-00-145 от 30.01.2018г. издадено от РО НСК София при РДНСК ЮЗР;• Проверка по разпореждане от Зам.-Началник на ДНСК с изх. № ЮЗР 17-228-01-120 от 04.07.2018 г. във връзка с постъпил сигнал от Адвокатско дружество „Владикин, Славов и Партньори“ и др., която завършва с Писмо-отговор изх. № ЮЗР17-228-00-566 от 09.08.2018г. издадено от РО НСК София при РДНСК ЮЗР.И трите проверки завършват с извод за липса на допуснати нарушения и законосъобразност на строителните книжа. Две от тези проверки са извършени след 19.11.2017 г., без да е констатирано, че е налице изтекло разрешение за строеж.След разразилия се медиен скандал, в който Артекс се превърна в неволен заложник на предизборната политическа обстановка, спрямо дружеството започнаха откровено злонамерени атаки от различни лица, вероятно представляващи определени конкурентни икономически интереси. От Инициативен комитет Лозенец, представляван от Никола Вапцаров, на 07.03.2019 г. срещу ДНСК е предявен иск пред АССГ за „преустановяване на бездействие от страна на ДНСК“ и спиране на строежа.За да се потуши предизвиканото най-вече медийно напрежение в този така деликатен предизборен период се разпореди извършването на нови проверки от ДНСК, по които бяха издадени три констативни протокола:• Констативен протокол № СТ-146-01 от 20.03.2019 г.,• Констативен протокол № СТ-146-02 от 26.03.2019г.,• Констативен протокол № СТ-146-04 от 03.04.2019 г.След първите две проверки по документи и на място, на 28.03.2019 г. арх. Иван Несторов – началник на ДНСК даде пресконференция, на която заяви категорично, че строежът е законен и че строителството ще бъде спряно само частично до отстраняване на констатирани технически несъответствия.На 03.04.2019 г., след среща на кмета Йорданка Фандъкова с премиера Бойко Борисов и министър Аврамова, изненадващо в медийното пространство се тиражира новината, че премиерът е наредил цялостно спиране на строежа.На 05.04.2019 г. на дружеството е връчен Констативен акт № СТ-146 от 03.04.2019 г., в който са констатирани технически несъответствия на строежа в УПИ I и в съседния УПИ III, който акт се явява първи етап от процедурата по спиране на строежа. Дружеството изцяло се е съобразило с констатациите в констативния акт и незабавно е пристъпило към изпълнение на предписанията.На 08.04.2019 г., след среща на премиера Бойко Борисов и представители на ИК „Лозенец“ и в отсъствие на представители на АРТЕКС, бе обявено пред медиите, че строежът ще бъде спрян „поради изтекло разрешение за строеж“.", "date": "2019.04.09", "title": "\"Артекс\" пише на президента: Разчитаме да проучите обективно случая \"Златен век\""}
{"url": "https://www.novinite.bg/articles/173778/Korneliya-Ninova-KSNS-pokaza-yasno-statukvoto-sreshtu-promyanata", "text": "Управляващите браниха със зъби и нокти статуквото. Ние предложихме промяната На заседанието на Консултативния съвет за национална сигурност не бе прието да има нов антикорупционен закон или да се направят поправки в настоящия. Управляващите смятат, че той е добър, работи и тепърва трябва да се направи анализ за въздействие. На второто ми предложение за процедура за избор на двама европейски прокурори, които ще работят на територията на България, премиерът арогантно ме препрати към Румъния, за да попитам- какви са резултатите от борбата с корупцията там. По отношение на предложението ми за промяна в правомощията на прокуратурата ми бе отговорено, че налагайки съдебен контрол, ще бъдат затормозени съдиите, които са против, защото така или иначе имат много работа. Предложеният от президента документ също бе отхвърлен от всички, с изключение на мен.В декларацията пишеше, че корупцията е огромен проблем и държавата бездейства. Президентът предложи промени в закона или нов закон, анкетна комисия, която да разследва засегнатите от \"Апартаментгейт\" - всичко това бе отхвърлено от управляващите. Бях свидетел на бранене на статуквото от управляващите със зъби и нокти - няма проблем, институциите работят, а отговорността е понесена с политическите оставки и управляващите имат воля да се борят с корупцията. Това е бранене на статуквото в кръгова отбрана. Оказа се, че медиите и тези, които изнасят информацията, са виновни, но не и политиците, които евентуално са се облагодетелствали от властта в лична полза. Нашата позиция е промяна на цялото това статукво - нов закон, нови необременени лица, които да се борят с корупцията и промени в правомощията на различни органи, включително пълна сила на действие на европейската прокуратура в България. На КСНС за пореден път се видя разликата между статуквото и желанието за промяна.", "date": "2019.04.09", "title": "Корнелия Нинова: КСНС показа ясно статуквото срещу промяната"}
{"url": "https://www.novinite.bg/articles/173843/Lokvi-i-kal-po-ul-Graf-Ignatiev-sled-parviya-proliven-dajd", "text": "Първият проливен дъжд в столицата остави след себе си локви и кал по незавършената все още улица „Граф Игнатиев“. Проблемните участъци видяха главният архитект на София Здравко Здравков и заместник-кметът Дончо Барбалов при инспекция на улицата, предаде БГНЕС.„Ремонтът на „Граф Игнатиев” в този вид с локвите няма да бъде приет от Столична община\", категоричен е заместник-кметът Дончо Барбалов, който се е разходил по улицата в района на църквата „Св. Седмочисленици“ и е видял локвите., коментира Барбалов. Неговата препоръка е да се вземат мерки, тъй като обектът още не е предаден в завършен вариант. Барбалов очаква строителят да изпълни всичко, което му е заложено по договор.Същевременно стана ясно, че експертен съвет ще решава за ограничителите, които ще заменят добилите печална популярност гранитни „перки“.\"На старите ограничители ще се намери предназначение в зелената градска среда\", допълни главният архитект Здравко Здравков.Припомняме, че се обсъждат два варианта - чугунени боларди или колчета най-вероятно ще сменят „перките на акули“. Очаква се премахването на спорните ограничители да стане до края на месеца, като едновременно с това ще бъдат монтирани новите.", "date": "2019.04.09", "title": "Локви и кал по ул. \"Граф Игнатиев\" след първия проливен дъжд"}
{"url": "https://www.novinite.bg/articles/173850/Fizioterapevti-protestirat-v-Sofiya-i-Ruse", "text": "\r\nФизиотерапевти протестират през Министерството на здравеопазването. По-рано днес и в Русе рехабилитатори и студенти излязоха на едночасов протест, за да заявят своето недоволство от условията на труд и заплащане.\r\n\r\n\r\n\r\n\r\n\r\n", "date": "2019.04.09", "title": "Физиотерапевти протестират в София и Русе"}
{"url": "https://www.novinite.bg/articles/173779/Kiril-Ananiev-Ima-politicheska-volya-za-uvelichavane-vaznagrajdeniyata-na-profesionalistite-po-zdravni-griji", "text": "„Готов съм с методиката за формиране и разпределение на разходите за персонал в лечебните заведение, какъвто ангажимент поех пред вас. Днес запознах министър-председателя с анализа на формирането на разходи за персонал и мога да ви уверя, че имаме политическата подкрепа за повишаването на вашите възнаграждения“. Това заяви министър Кирил Ананиев на среща с професионалисти по здравни грижи и директори на лечебни заведения.Министър Ананиев посочи, че изготвеният от здравното министерство анализ на разходите за персонал, в контекста на приходите, които лечебните заведения имат, е взет за изходна база при изработването на методиката. С методиката ще бъдат регламентирани определянето, размерът и структурата на разходите за персонал на ниво лечебно заведение.Тъй като за нуждите на анализа някои лечебни заведения не са предоставили необходимите данни, а при други са налице явни грешки, методиката ще бъде изпратена веднага, за да бъде тествана болница по болница. На 10 май министър Ананиев ще представи финалния вариант на методиката. Причината е да се избегне увеличаването на диспропорциите при определянето на възнагражденията на категориите персонал. Анализът показва различни съотношения между разходите за персонал и общите приходи – налице е сериозна диференциация от 41% до над 90% в отделните болници. Отделно от това в структурата на брутната работна заплата има необясними несъответствия между дела на основната заплата и този на видовете допълнителни възнаграждения (прослужено време, извънреден/нощен труд, за постигнати резултати и др.). Негативно влияние оказват и действащите медицински стандарти, които поставят изисквания, неотговарящи на спецификата на лечебните заведения. Друг фактор, който има отрицателно влияние върху разходите за персонал, се оказват просрочените задължения на голяма част от лечебните заведения. „Чрез въвеждането на методиката ще гарантираме прилагането на справедливи и прозрачни принципи и правила за формирането на възнагражденията на професионалистите по здравни грижи“, категоричен беше здравният министър.Диалогът ще продължи и по други въпроси в сектор здравеопазване, в това число и обучението на професионалистите по здравни грижи.", "date": "2019.04.09", "title": "Кирил Ананиев: Има политическа воля за увеличаване възнагражденията на професионалистите по здравни грижи"}
{"url": "https://www.novinite.bg/articles/173790/Lilyana-Radeva-zaema-myastoto-na-Danail-Kirilov-v-parlamenta", "text": "Централната избирателна комисия (ЦИК) реши мястото на Данаил Кирилов в парламента да заеме Лиляна Радева от 23-ти изборен район - София. Това съобщиха от Комисията.Данаил Кирилов беше назначен за правосъден министър, след като Цецка Цачева подаде оставка.", "date": "2019.04.09", "title": "Лиляна Радева заема мястото на Данаил Кирилов в парламента"}
{"url": "https://www.novinite.bg/articles/173792/PP-VMRO-Balgarsko-nacionalno-dvijenie-shte-se-registrira-v-CIK-dnes", "text": "\r\nДнес, 9 април 2019 г., вторник в 14.30 ч. ПП „ВМРО – Българско национално движение\" ще се регистрира в ЦИК за участие в предстоящите избори за Европейски парламент, съобщава пресцентърът на партията.\r\n\r\n\r\n\r\n\r\n", "date": "2019.04.09", "title": "ПП „ВМРО – Българско национално движение\" ще се регистрира в ЦИК днес"}
{"url": "https://www.novinite.bg/articles/173789/Krum-Zarkov-90-ot-balgarite-biha-podkrepili-prezidenta-sled-KSNS", "text": "„90% от българските граждани биха се подписали под това, което каза президента след Консултативния съвет. Ние от БСП отидохме с ясни предложения за това как да се започне решаване на проблемите в държавата”. Така зам.-председателят на ПГ на \"БСП за България\" Крум Зарков коментира думите на Румен Радев, който призова българите за нетърпимост към корупцията и бездействието на властта. По думите му България се намира в тежка политическа и инстутиционална криза.Той допълни, че по време на съвета дори не се е стигнало до разсъждения. „Политиците признават, че има проблем с половин уста. Има отказ на това да се види реалността. А тя е, че може да има икономически растеж. Той не е достатъчен, защото има корупция\", смята Зарков. Зарков коментира и скандала с КПКОНПИ. „Скандалът беше заложен още преди година и половина. Причината е сбърканият като концепция като правомощия и идея закон. Преди беше КПУКИ . Нещата се повтарят. Една година спорим за закон, една година спорим кой да е шеф, на третата става скандал, на четвъртата шефът се сменя, а на петата правим нова абревиатура\", коментира Крум Зарков.   ", "date": "2019.04.09", "title": "Крум Зарков: 90% от българите биха подкрепили президента след КСНС"}
{"url": "https://www.novinite.bg/articles/173795/Mladen-Marinov-Za-2018-g-MVR-ima-37-zadarjani-za-korupciya", "text": "За миналата година МВР са задържали и има повдигнати обвинения на 37 души за корупция. Сред тях има кметове, органи на местната власт, акциите за незаконните ТЕЛК-ове, съобщи пред Нова ТВ вътрешният министър Младен Маринов.Той посочи, че от вътрешното ведомство проверяват всеки един сигнал за корупция, а ако не е от компетенциите им го препращат към ДАНС и прокуратурата. „Ако има пропуски в законодателство, се прави оценка за неговото въздействие“, отговори Маринов на въпрос има ли дупки в закона, по който работи антикорупционната комисия.„Главният прокурор и прокуратурата могат да проверят абсолютно всеки“, отвърна той, запитан кой може да провери шефа на КПКОНПИ Пламен Георгиев.„Ние работим добре с антикорупционната комисия и вече имаме успешни реализации“, добави вътрешният министър.  „Според мен, ако закон е работил 1 година и има нужда от поправки, не значи, че е лош. Не е добра практика по всеки един проблем да променяме закона“, посочи Маринов.\"Законът за противодействие на корупцията е от една година. Хиляди на брой са декларациите, които се декларират. Всичко се проверява и към момента. Към момента работим много добре с новата агенция. Те нямат полицейски правомощия, което означава, че ние трябва да имаме много добра координация. Вследствие на тази координация виждате много успешни примери\", коментира още той.По думите му КПКОНПИ има правомощия да разследва и министри. \"Прокуратурата също може да разследва. При всеки сигнал се извършва проверка. В случая, това което излиза в медиите е сигнал. От практиката съм свикнал да изчакваме да свършат проверките, защото ако се работи с внушения – това не работи добре за никого. Ако има нарушение – всеки ще си понесе отговорността”, каза още Маринов.", "date": "2019.04.09", "title": "Младен Маринов: За 2018 г. МВР има 37 задържани за корупция"}
{"url": "https://www.novinite.bg/articles/173800/Koaliciya-BSP-za-Balgariya-shte-se-registrira-dnes-v-CIK", "text": "\r\nНа 09.04.2019г. (вторник) от 14:00 часа коалиция \"БСП за България\" ще се регистрира за предстоящите европейски избори в ЦИК. Това съобщиха от пресцентъра на БСП.\r\n \r\n  ", "date": "2019.04.09", "title": "Коалиция \"БСП за България\" ще се регистрира днес в ЦИК"}
{"url": "https://www.novinite.bg/articles/173804/Cvetan-Cvetanov-provede-rabotna-sreshta-s-poslanika-na-Belgiya", "text": "Зам.-председателят на ГЕРБ Цветан Цветанов проведе работна среща с посланика на Белгия в България Н. Пр. Франсоа Бонтан. Двамата обсъдиха тенденциите в политическия дебат в навечерието на европейските избори, като подчертаха необходимостта от повече фокус върху съдържанието на европейските политики, ползите от членството в ЕС, както и възможностите за развитие и просперитет, които Съюзът предоставя на своите членки. Цветанов и Бонтан се обединиха около мнението, че популисткият дискурс, заиграващ се с фалшиви новини и експлоатиращ страховете на хората, може само да навреди не само на демокрациите в Съюза, но и на разгръщането на икономическия потенциал на държави като България. „Страната ни има устойчив икономически профил със стабилни нива на повишаващ се икономически растеж, а европейската солидарност играе важна роля както в изграждането на капацитета за гарантиране на външната ни граница, така и в изграждането на инфраструктура за привличане на инвестиции“, отбеляза Цветанов. Бонтан от своя страна подчерта, че се наблюдава тенденция за разширяване на инвестициите на белгийски инвеститори в страната ни. Двамата обсъдиха и предизвикателствата и потенциалните заплахите към ЕС. Само една силна и обединена Европа с политици, които съсредоточават усилията си върху реални политики в интерес на европейските граждани, може да се справи с тези предизвикателства и да устои на заплахите, съгласиха се Цветанов и Бонтан.", "date": "2019.04.09", "title": "Цветан Цветанов проведе работна среща с посланика на Белгия"}
{"url": "https://www.novinite.bg/articles/173794/Sled-dumite-na-Ninova-Zaharieva-se-chudi-bila-li-e-na-KSNS", "text": "\"Очевидно болката на БСП е, че ръководството на КПКОНПИ се избира от парламента, а не от президента\" . Това заяви пред bTV външният министър Екатерина Захариева по повод политическите разногласия след вчерашния Консултативен съвет по национална сигурност при президента Румен Радев. На срещатата лидерът на БСП Корнелия Нинова предложи ново антикорупционно законодателство, но то е било отхвърлено и Нинова каза, че \"управляващите бранят статуквото\". Екатерина Захариева изтъкна, че е била много изненадана от реакцията на БСП след КСНС и се е зачудила наистина ли е била там - толкова голямо било разминаването между думите на Нинова и обстванобката вътре.  \"Не е имало никакво бранене на статуквото, това е пълен абсурд. Тонът вътре беше абсолютно конструктивен и нормален. Не е имало нито нападки, нито груби реплики.Разбрахме се, че по този начин, както е представен проектът на становище, не може да се съгласим\", допълни вицепремиерът. Екатерина Захариева коментира и отношенията на страната ни с южната ни съседка Турция. Оказа се , че България е отменила посещение на турският външен министър Мевлют Чавушоглу у нас, предвидено за днес - 9 април. Решението идва във връзка с изказването на Чавушоглу за Закона за вероизповеданията и евентуална турска намеса във вътрешните работи на страната ни. По думите на Захариева изказването е било неприемливо за България и отмяната на посещението е дипломатически знак. Говорител на турската страна каза, че думите на министър Чавуяоглу са били погрешно интерпретенирани и преведени. \"Което де факто бих могла да кажа е някакъв вид тяхно извинение. Имах възможността в кулоарите съвсем за кратко да разговарям с него във Вашингтон по повод 70 години НАТО. Той отново подчерта, че погрешно е преведен, на турски думата била друга, натиск не бил оказвал. Така че да кажем, че това беше някакъв тип извинение\", коментира Екатерина Захариева. \"Това е дипломатически знак, дипломацията има различни варианти за реакция и това е един от тях\", посочи тя.", "date": "2019.04.09", "title": "След думите на Нинова: Захариева се чуди била ли е на КСНС"}
{"url": "https://www.novinite.bg/articles/173787/Marinov-za-apartamentite-na-vlastta-Vsichko-se-proveryava", "text": ". Това заяви министърът на вътрешните работи Младен Маринов относно скадала с апартаментите на властта. \"На вчерашния съвет запознах президента и присъстващите с това, което правим за борба с корупцията, а то не е малко. 182 сигнала са получени при нас. Знаете, МВР има компетентност по противодействие на корупцията в органите на държавна власт – както в държавната администрация, така и в местната власт\", посочи още Маринов.По думите му законът за противодействие на корупцията е от една година. \"Хиляди на брой са декларациите, които се декларират. Всичко се проверява и към момента. Работим много добре с новата агенция. Те нямат полицейски правомощия, което означава, че ние трябва да имаме много добра координация. В следствие на тази координация виждате много реални случаи, които стават обществено достяние\", коментира още той в студиото на \"Здравей, България\".През 2018 година са образувани досъдебни производства за корупция срещу 37 български граждани. Сред тях има кметове, има участници в местната власт, държавни служители, уточни още вътрешният министър.Според него КПКОНПИ има правомощия да разследва и министри. \"Прокуратурата също може да разследва. При всеки сигнал се извършва проверка. В случая, това което излиза в медиите е сигнал. От практиката съм свикнал да изчакваме да свършат проверките, защото ако се работи с внушения – това не работи добре за никого. Ако има нарушение – всеки ще си понесе отговороността”, каза още Маринов.\"Всеки в държавата може да бъде проверен. Ако има пропуски в законодателството, те могат да бъдат отстранени от Народното събрание\", подчерта министърът.Попитан дали би съдействал да се влезе на проверка в жилището на председателя на КПКОНПИ Пламен Георгиев, Маринов заяви: \"Ако поискат от нас съдействие, ние ще съдействаме на всеки компетентен държавен орган\".Относно предложенията за нов закон за противодействие на корупцията, Маринов заяви: ”КСНС е съвещателен орган при президента. Аз като министър на вътрешните работи не мога да отнемам правомощия на Народното събрание, тъй като законите се приемат там. Моето лично мнение е, че ако един закон е работил успешно една година, то това не означава че е лош. Ако има нужда – може да се направи поправка. Не е добра практика при всеки проблем да пристъпваме към промяна на закона, защото хората се объркват”.Вътрешният министър коментира и думите на Цветан Цветанов \"Не се чувствам наказан, защото няма кой да ме накаже\". \"От действията на държавата е видимо, че винаги има кой да наказва\", заяви Младен Маринов.", "date": "2019.04.09", "title": "Маринов за апартаментите на властта: Всичко се проверява"}
{"url": "https://www.novinite.bg/articles/173807/Zaharieva-Otlaganeto-na-poseshtenieto-na-turskiya-vanshen-ministar-e-diplomaticheski-znak", "text": "“България отложи посещението на турския външен министър Мевлют Чавушоглу като дипломатически знак”, заяви вицепремиерът и министър на външните работи Екатерина Захариева, цитирана от БГНЕС.Тя коментира скандала с отправената от страна на турския си колега Мевлют Чавушоглу критика срещу българския Закон за вероизповеданията по време на предизборна среща. Според него промените били насочени срещу правата на всички религии и Анкара трябвало да се намеси, след което България е променила закона. По-късно от министерството на Захариева заявиха, че злонамерени кръгове искат да навредят на турско-българското приятелство. За момента не е определена дата на посещение на Чавушоглу у нас. Захариева коментира и срещата на КСНС при президента в понеделник.Според нея БСП има двоен аршин в борбата с корупцията, и даде за пример изказване на лидера на БСП Корнелия Нинова, че когато става въпрос за разследване на злоупотреби с имоти на членове на БСП, Нинова препоръчва да се изчака да приключи разследването, а когато става въпрос за злоупотреби при ГЕРБ, се съмнява в разследващите органи. „На заседанието на КСНС предложенията на БСП ни бяха предоставени на лист, който да подпишем”, заяви външният министър.Според нея думите на Нинова преди заседанието, и написаните опорни точки, представени като общ документ на КСНС, са били абсолютно еднакви. Това е втори КСНС, който президентът свиква за две години, като на първото заседание бяха предложени три общи решения, от които не беше прието само едно. То беше да има промяна на Наказателния кодекс, който да включи специална точка за корупционни престъпления.Само БСП гласува против тази точка при гласуването на промените в НК, допълни Захариева. На българите им писна да се говори за нов закон всеки път, когато има проблеми. Най-много се притеснявам от писането на закони без експертно обсъждане един месец преди изборите. Очевидно болката на БСП е, че шефът на КПКОНПИ се назначава от Президента, а не от НС, допълни външният министър. БГНЕС припомня, че на заседанието на КСНС в понеделник шефът на КПКОНПИ Пламен Георгиев не присъства, след като президентът оттегли подкрепата си от него.Председателят на парламентарната антикорупционна комисия Борис Ячев не можа да дойде на КСНС заради служебни ангажименти, а от президентството отказаха да поканят неговия заместник Спас Гърневски.", "date": "2019.04.09", "title": "Захариева: Отлагането на посещението на турския външен министър е дипломатически знак"}
{"url": "https://www.novinite.bg/articles/173799/Prezidentat-Radev-zapochva-vizita-v-Livan", "text": "\r\nПрезидентът Румен Радев започва официални визити в Ливан и в Катар, които ще продължат до 12 април. Днес в Бейрут българският държавен глава ще разговаря с ливанския си колега Мишел Аун.\r\nДвамата президенти ще обсъдят възможностите за увеличаване на стокообмена между България и Ливан, задълбочаване на сътрудничеството на двете страни в областта на инфраструктурата, енергетиката, земеделието, образованието и туризма. Във фокуса на разговорите на Румен Радев и Мишел Аун в Бейрут ще бъде и темата миграция.\r\nБългарският президент ще открие ливанско-български бизнес форум, а по-късно ще разговаря ще премиера на Ливан Саад Харири и с председателя на парламента Набих Берри. Румен Радев ще се срещне и с българи, които живеят в Бейрут.\r\nОт 10 до 12 април президентът ще бъде на официално посещение в Доха по покана на емира на Катар шейх Тамим бин Хамад ат Тани.  Сред темите на разговорите в Доха ще са съвместни проекти във високотехнологични сектори, задълбочаване на партньорството между България и Катар в областта на енергетиката, иновациите и инфраструктурата.\r\n \r\n  ", "date": "2019.04.09", "title": "Президентът Радев започва визита в Ливан"}
{"url": "https://www.novinite.bg/articles/173810/Othvarliha-iskaneto-na-partiyata-na-Erdogan-za-povtorno-prebroyavane-na-glasovete-v-Istanbul", "text": "Върховният избирателен съвет на Турция (ВИС) отхвърли частично жалбата на управляващата Партия на справедливостта и развитието (ПСР) за повторно преброяване на всички гласове в Истанбул с изключение на 51 урни в 21 избирателни района, съобщи в. „Сабах“.Представителят на ПСР Реджеп Айзел заяви пред репортери, че призивът на неговата партия да бъдат отменени резултатите от изборите в квартал ''Буюкчекмедже'' в града ще бъде решен от съвета във вторник.Партията призовава за повторение на изборите в квартала, твърдейки, че има \"организирани нередности\".Йозел каза, че партията ще продължи да полага правни усилия, за да оспори изборите в Истанбул.Полицията започна операция във вторник сутринта по твърдението, че 11 186 души са преместили адресите си в ''Бююкчекмедже'' преди местните избори на 31 март.Президентът Реджеп Тайип Ердоган изрази загрижеността си относно \"организираната намеса\" в изборите в Истанбул в понеделник. \"Ние, като политическа партия, открихме организирани престъпления и някои организирани дейности,\" каза Ердоган пред репортери преди заминаването си от Истанбул за Москва.", "date": "2019.04.09", "title": "Отхвърлиха искането на партията на Ердоган за повторно преброяване на гласовете в Истанбул"}
{"url": "https://www.novinite.bg/articles/173786/Ministar-Marinov-shte-poseti-GKPP-Kulata", "text": "Двама министри отиват на проверка в района на граничен пункт Кулата. Вътрешният министър Младен Маринов и военният министър Красимир Каракачанов, ще инспектират на място създадената организация за охрана на държавната граница.Посещението им там идва ден след като двамата се срещнаха с премиера и обявиха, че държавата е готова да  мобилизира 3 000 души за охрана на браздата.Причина за безпокойство са мигрантите, които се разбунтуваха в лагер край Солун. Преди дни те направиха опит да продължат към Западна Европа. Засега няма данни за нови потоци от мигранти към България, но е разработен план за действие при такава ситуация.", "date": "2019.04.09", "title": "Министър Маринов ще посети ГКПП \"Кулата\""}
{"url": "https://www.novinite.bg/articles/173816/Ombudsmanat-KNSB-i-CIK-na-sreshta-za-glasuvaneto-na-horata-s-uvrejdaniya", "text": "Утре, 10 април 2019 г., от 10 часа в залата на 11-ия етаж на КНСБ, президентът на КНСБ Пламен Димитров и Омбудсманът Мая Манолова ще се срещнат с ръководството на Централната избирателна комисия. Поводът е приетият преди дни доклад на Европейския икономически и социален комитет (ЕИСК) за правата на хората с увреждания да гласуват на предстоящите европейски избори (https://www.eesc.europa.eu/sites/default/files/files/qe-02-19-153-bg-n.pdf).  Според заключенията в доклада милиони граждани на ЕС нямат възможност да дадат своя вот заради прилаганите организационни решения (технически пречки), които не отчитат специфичните потребности на хората с увреждания. Този извод важи още по-силно за България, която въпреки напредъка през последните години, все още поставя бариери пред вота на хиляди български граждани. Затова, след консултации с най-големите организации на хората с увреждания на Република България, двете организации са готови със серия от предложения, които да гарантират свободното право на гласуване на тези български граждани. В дискусията ще участват президентът на КНСБ Пламен Димитров, Омбудсманът Мая Манолова, представители на най-големите организации на хората с увреждания в България, представители на Агенцията на ЕС за основните права (FRA).", "date": "2019.04.09", "title": "Омбудсманът, КНСБ и ЦИК на среща за гласуването на хората с  увреждания"}
{"url": "https://www.novinite.bg/articles/173823/Karanikolov-SASht-se-narejdat-sred-20-te-top-targovski-partnori-na-Balgariya", "text": "„САЩ устойчиво се нареждат сред 20-те топ търговски партньори на България. През последното десетилетие в нашата двустранна търговия са налице редица положителни тенденции, стокообмен успя бързо да си възвърне нивата отпреди финансовата криза от 2008-2009 г“. Това заяви министърът на икономиката Емил Караниколов по време на официалното откриване на конференция под надслов „Explore USA“, посветена на възможностите за българските компании да разширяват своя бизнес в САЩ. В рамките на форума министър Караниколов изтъкна, че през 2018 г. равнището на взаимна търговия е достигнало до 561 млн. щ.д, което значително надхвърля рекордното до този момент ниво от 2012 г. По негови думи за добрия резултат важна роля има и устойчивият ръст, който за миналата година е над 22%. Икономическият министър подчерта, че американският пазар е сред основните експортни дестинации за реализацията на български изделия от високотехнологичния спектър.„Така например, САЩ са на челните места в географското разпределение на износа ни на хардуерни компоненти, на интегрални схеми и на електрически съпротивления с относителни тегла от порядъка на 10% от общо реализираните продажби на външни пазари, каза Караниколов“. В заключение министър Караниколов увери, че българското правителство и Министерството на икономиката, ще продължат да поставят във фокуса на външноикономическата си политика по-нататъшното разширяване на търговските и инвестиционните отношения със САЩ като наш стратегически партньор.", "date": "2019.04.09", "title": "Караниколов: САЩ се нареждат сред 20-те топ  търговски партньори на България"}
{"url": "https://www.novinite.bg/articles/173806/Ministar-Krasimir-Valchev-shte-poseti-Lovech-i-Troyan", "text": "Министърът на образованието и науката Красимир Вълчев ще посети днес, 9 април, Троян и Ловеч. В рамките на програмата си министър Вълчев ще проведе работна среща с експертите на РУО-Ловеч, ще посети Профилираната езикова гимназия „Екзарх Йосиф I“, както и Професионалната гимназия по механоелектротехника в гр. Троян.В 16,30 ч. министър Вълчев ще участва в Гражданския диалог „Европа в нашия дом“.", "date": "2019.04.09", "title": "Министър Красимир Вълчев ще посети Ловеч и Троян"}
{"url": "https://www.novinite.bg/articles/173819/Tomi-Nikolov-podade-ostavka-kato-zamestnik-oblasten-upravitel-na-oblast-Sofiya", "text": "Заместник областният управител на област София Томи Николов подаде оставка пред министър-председателя Бойко Борисов. В мотивите си към нея Николов посочва медийни публикации и необходимостта от тяхното изясняване. Оставката на зам.-областния управител е приета от премиера Борисов.", "date": "2019.04.09", "title": "Томи Николов подаде оставка като заместник областен управител на област София"}
