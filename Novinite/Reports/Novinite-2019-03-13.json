{"url": "https://www.novinite.bg/articles/172387/Spored-danni-na-OON-jenite-v-politikata-sa-mnogo-po-malko-ot-majete", "text": "По отношение на политическата власт броят на жените политици е несравнимо по-малък от този на мъжете и се равнява на по-малко от 7 процента от световните лидери и едва на 24 процента от законотворците, сочат най-новите статистически данни на ООН, предаде Асошиейтед прес. Председателката на Общото събрание на ООН Мария Фернанда Еспиноса каза вчера пред делегатите от Комисията по статута на жените, че има \"сериозен спад\" на политическото влияние на жените в целия свят през последните години. Според статистическите данни на Междупарламентарния съюз, огласени миналата седмица, процентът на жените, избрани за държавни глави, е спаднал от 7,2 до 6,6 процента от 2017 до 2018 г. - 10 от общо 153 държавни ръководители са жени. През същия перлиод процентът на жените ръководители на правителства е спаднал от 5,7 на 5,2 процента - 10 от общо 193 премиери са жени. \"Въпреки някои позитивни признаци, абсолютното мнозинство правителствени ръководители остават мъже\", каза Габриела Куевас Барон, оглавяваща Междупарламентарния съюз. В парламентите световния дял на жените нарасна с почти 1 процент от 2017 до 2018 г. до 24,3 процента. но Куевас каза на пресконференция, че е отнело 25 години, за да се постигне тази цифра при едва 11 процента през 1995 г.", "date": "2019.03.13", "title": "Според данни на ООН жените в политиката са много по-малко от мъжете"}
{"url": "https://www.novinite.bg/articles/172322/Ikonomicheskiyat-ministar-Emil-Karanikolov-shte-komentara-pazara-na-gorivata", "text": "Очаква се днес по обяд икономическият министър Емил Караниколов да коментара пазара на горивата. Той ще разясни ролята на държавата в изсветляването на сектора.  Последният анализ на Комисията за защита на конкуренцията показа, че картел няма, но критиките са към институциите - заради прекалена бюрокрация и твърде кратки срокове при промяна на правилата.", "date": "2019.03.13", "title": "Икономическият министър Емил Караниколов ще коментара пазара на горивата"}
{"url": "https://www.novinite.bg/articles/172323/MS-reshava-koj-shte-bade-balgarskiyat-evropokuror", "text": "Министерският съвет на редовното си заседание ще одобри кандидатурите от България за европейски прокурор.Двама прокурори и един съдияучастват в надпреварата. Това са Десислава Пиронева, Светлана Шопова-Колева  и Теодора Георгиева. ", "date": "2019.03.13", "title": "МС решава кой ще бъде българският европокурор"}
{"url": "https://www.novinite.bg/articles/172327/Rumen-Petkov-Prestapnicite-tryabva-da-badat-pokazvani-s-prestapleniyata-si", "text": "Аз съм убеден привърженик на концепцията, че престъпниците трябва да бъдат показвани с престъпленията си. Призовавам главния прокурор и вътрешния министър да спрат тази вулгарна цветановщина \"Първо камерата, а пък доказателствата ще видим после какво да правим\" веднага\". Това заяви в \"Здравей, България\" председателят на АБВ Румен Петков.Той припомни и случая с акцията срещу кмета на Асеновград. По думите му по-късно обвиненията са паднали, но неговите близки не са забравили, а здравословното му състояние се влошава.\"Тези дейности са дълбоко вредни за обществеността. Две грандиозни акции, които разтърсиха света  – едната тези мръсници с по 1,50 лева. Това е \"пране на пари в особено големи размери\". А другата - 20 служители блокират община Стрелча и търсят 17 молби. Тези наши сънародници трябва да бъдат арестувани на момента, защото са укривали престъплението. Аз лично се гордея със Стойно Чачов, защото той обеща да даде по 1 000 лева на всяко новородено и го изпълни. Обеща да направи безплатни забавачки и си изпълни обещанието. Това е порочна практика. За мен това е неприемливо. Трябваше да се приключи първо с конкретно обвинение\", коментира лидерът на АБВ.\"Не познавам Жоро Шопа. Лично не го познавам. Той е „гърмян заек”, категоричен бе той.\"Ние от АБВ – радикали влизаме в еврокампанията с ясна позиция. Ние настояваме институциите да кажат, че на територията на България няма да бъдат разполагани ядрени оръжия, няма да бъдат разполагани допълнителни военни контингенти и че отбранителните ни и тренировъчни бази няма да бъдат превърнати в такива”, заключи Петков.", "date": "2019.03.13", "title": "Румен Петков: Престъпниците трябва да бъдат показвани с престъпленията си"}
{"url": "https://www.novinite.bg/articles/172388/Balgarite-vse-oshte-se-pritesnyavat-da-okazvat-parva-pomosht", "text": "Липсата на съвременна статистика за това какво е отношението на обществото към темата за оказване на първа помощ, както и каква е степента и мащаба на обучените по първа помощ хора, кара Фондация \"Първите три минути\", Училище по първа помощ и FirstAidbg.com да изготвят проучване по въпроса.\"Ние искаме да получим реални данни. Проучването е разделено в четири секции. Първата е демография, втората - пол, образование, години. Третата секция е по отношение на изкуственото дишане и сърдечния масаж - питаме хората дали знаят какво е и как да го използват. Следващата секция е за употребата на автоматичен външен дефибрилатор. За самата първа помощ - дали са преминавали обучение. Идеята е да съберем достатъчно данни, които да бъдат представени и на европейско ниво\", каза пред ФАКТИ Андриан Георгиев от Брайт Маркетинг Рисърч, който е европейски шампион по Първа долекарска помощ.Участие в проучването може да вземате тук.Първата му среща с първата помощ е била когато е бил едва на 13 години като ученик. Оттогава той не брои ситуациите, в които му се е налагало да окаже първа помощ, но си спомня за няколко сериозни кръвотечения от нос и епилептични припадъци.\"Имаме и идеята за образоване на журналисти, например няма такова нещо като \"гълтане на език\", той просто се отпуска и корена му запушва дихателната тръба - това се нарича \"пропадане на езика\" или \"пропадане корена на езика\". Не се бърка в устата на човека да се вади език, получава се с едно отвеждане на главата назад и повдигаме брадичката нагоре - така езикът отпушва дихателната тръба\", обясни Георгиев.В екип от осем души той провежда курсове за оказване на първа помощ на възрастни (над 8 години) и ориентиран към бебета и деца - той е ориентиран към млади родители.\"Най-бързите линейки в Европа пристигат между 5 и 8 минути във Виена и Лондон. За София е над 20 минути. Ако на човек му спре сърцето да работи, спира да диша, спира да постъпва кислород в мозъка и след 3 минута настъпват необратими процеси. Т.е. този човек може да загине два пъти и половина, докато го гледаме и чакаме линейка. Обясняваме на хората да не се притесняват да помагат, защото няма какво по-лошо да се случи на човек от това да загине, всяка една мярка по-скоро би дала шанс на този човек да бъде съживяем, когато линейката пристигне\", коментира Георгиев.\"Над 67% от хората са минавали курс по първа помощ само веднъж и то по време на кандидат-шофьорския си изпит. Статистиката обаче показва, че до третия месец в паметта ни остава само 50% от това, което сме разбрали. На шестия месец остават 30%, затова е добре всяка година да се минават опреснителни курсове\", уточни Андриан Георгиев.\"В Европа поне 30% от населението е обучено, има страни като Германия и Норвегия, където процентът е много по-висок. Някои казват, че у нас 15-19% са обучени, но няма източник на тези данни, по какъв метод са получени тези данни. Ако това е напълно вярно, процентът е твърде нисък\", коментира той.\"Правили сме обучение на деца от 7 до 12-годишна възраст. Те нямат страх, но имитират това, което виждат и много добре им се получава\", сподели Георгиев.\"Ние имаме три каузи: популяризиране на уменията за кардиопулмонална ресусцитация и автоматичен външен дефибрилатор сред хората без медицинско образование, осигуряване на автоматични външни дефибрилатори на обществени места за животоспасяваща ранна дефибрилация при сърдечен арест и поставяне на първи автоматичен външен дефибрилатор във Физическия факултет на СУ \"Св. Климент Охридски\", допълни той.", "date": "2019.03.13", "title": "Българите все още се притесняват да оказват първа помощ"}
{"url": "https://www.novinite.bg/articles/172366/Na-parvo-chetene-Kraj-s-pusheneto-na-nargileta-na-zakrito", "text": "Депутатите гласуваха на първо четене промените в Закона за здравето, с които се забранява пушенето на наргиле на закрити обществени места. Вносители на законопроекта са народни представители от „Обединени патриоти“, а новите текстове имат за цел опазване на здравето на хората и в частност това на децата и подрастващите. Редом с цигарите и алкохола, промените налагат забрана и за продажбата на деца на изделия за водна лула, несъдържащи тютюн. Мотивите на вносителите представи депутатът Борис Ячев. В тях се посочва, че пушещите наргиле вдишват същите токсични вещества, които се срещат и в стандартните цигари, но въглените, с които то се разпалва, засилват вредите за здравето. Допълнителен фактор за увеличението на риска при пушене на наргиле се оказва времетраенето – при него то е средно около 40-45 минути, докато при обикновените цигари е около 5 минути. По данни на международно изследване на Световната здравна организация, проведено в периода 2013-2014 г., страната ни се нарежда на пето място сред 42 страни по пушене на наргиле сред 11-13 – годишни ученици и на второ място сред 15-годишнитеПоради ниската здравна култура много хора считат наргилето с нетютюневи смеси за безвредно, а модната тенденция сред младите в европейски и световен мащаб за групово пушене води до вреди и за пасивните пушачи.", "date": "2019.03.13", "title": "На първо четене: Край с пушенето на наргилета на закрито"}
{"url": "https://www.novinite.bg/articles/172380/Zapochna-izslushvaneto-na-edinstveniya-kandidat-za-shef-na-KFN", "text": "\r\nБойко Атанасов е кандидатура на “Атака” и досега е зам. -председател на ведомството, отговарящ за надзора на инвестиционната дейност.\r\n\r\n\r\n\r\n\r\n\r\n\r\n\r\n", "date": "2019.03.13", "title": "Започна изслушването на единствения кандидат за шеф на КФН"}
{"url": "https://www.novinite.bg/articles/172321/Izbornite-promeni-otnovo-na-dneven-red-v-parlamenta", "text": "90 дни преди евровота изборните промени отново в дневния ред на депутатите. Правната комисия ще разгледа законопроектът на ГЕРБ за връщане на стария режим на преференциалния вот – на 5% за местните избори и 7% за изборите за Европейски парламент. От другата страната обаче от ДПС настояват да бъде запазено повишаването на прага на преференцията. Толкова, че за да размести един кандидат листите, ще са му нужни около 11 000 гласа за евровота.", "date": "2019.03.13", "title": "Изборните промени отново на дневен ред в парламента"}
{"url": "https://www.novinite.bg/articles/172343/Borisov-Prihodite-ot-gorivata-sa-7-poveche", "text": "Пиходите от горивата са 7% повече, съобщи министър-председателят Бойко Борисов в началото на правителственото заседание.\r\n“Мерките действат”, отсече премиерът.\r\nВ началото на заседанието министрите посрещнаха шефката на кабинета на премиера Румяна Бъчварова с цветя по случай 60-годишния й юбилей.\r\n", "date": "2019.03.13", "title": "Борисов: Приходите от горивата са 7% повече"}
{"url": "https://www.novinite.bg/articles/172386/Ogromen-kran-ot-stroej-padna-v-stolichniya-kvartal-Mladost", "text": "Близо 30-метров кран от строеж падна в столичния квартал „Младост“ днес в ранния следобед. Инцидентът е станал в „Младост“-3 в близост до 25-та поликлиника и общината и срещу „Патиланци“. За момента няма информация за пострадали хора, единствено има щети по една кола.", "date": "2019.03.13", "title": "Огромен кран от строеж падна в столичния квартал „Младост“"}
{"url": "https://www.novinite.bg/articles/172345/VAP-Kmetove-i-namestnici-sa-se-nastanyavali-v-obshtinski-jilishta", "text": "От Върховната административна прокуратура е реализирана поредна проверка по реда на надзора за законност спрямо норми от подзаконовите нормативни актове, приети от общинските съвети, касаещи отдаването под наем и продажбата на общински жилища. В хода на проверката са установени 175 наредби, в които са допуснати различни нарушения, съобщиха от прокуратурата.Установени са случаи, в които съгласно общинските наредби се допуска в резервни общински жилища да се настаняват кметове, заместник-кметове и кметски наместници, в противоречие с чл. 45 от Закона за общинската собственост. Съгласно цитираната законова норма в резервните жилища се настаняват под наем лица, в семействата на които са налице остри социални или здравословни проблеми и такива, чиито жилищата са станали негодни за обитаване. По този начин от общинските съвети са създадени други категории правоимащи лица, като освен това, не е съобразен и законоустановения срок за настаняване.В други подзаконови актове, в нарушение на закона, е признато право за кандидатстване за настаняване под наем в резервните общински жилища на бивши собственици, чиито имоти са отчуждени от общината до предаване на отстъпения им в обезщетение жилищен имот. Такива разпоредби също противоречат на цитирания закон, който посочва изчерпателно лицата, които могат се възползват от правото. Налице са и разрешения, изключващи възможността за ползване на общинско жилище на лица, чиито имоти са застрашени от самосрутване, в директно противоречие със закона.Нарушенията, с които са въведени ограничения в противоречие с Конституцията и законите, са установени в 175 подзаконови актове, сред които действащите наредби в общини София, Пловдив, Варна, Бургас, Велико Търново, Плевен, Добрич, Шумен, Монтана, Благоевград, Видин, Враца, Кърджали, Кюстендил, Ловеч, Пазарджик, Перник, Силистра, Сливен, Смолян, Търговище, Хасково, Ямбол, Поморие, Царево, Банско, Казанлък, Дупница, Нова Загора, Троян, Сандански, Балчик, Шабла, Велинград, Панагюрище, Севлиево и др.Във връзка с образуваните преписки са подадени 156 протести до административните съдилища, като към настоящия момент от тях 22 са образуваните уважени, а по отношение на останалите не са приключили административните производства.Проверката на ВАП продължава.", "date": "2019.03.13", "title": "ВАП: Кметове и наместници са се настанявали в общински жилища"}
{"url": "https://www.novinite.bg/articles/172344/Emil-Radev-Krajno-vreme-e-da-se-preustanovi-nelegalnata-targoviya-s-domashni-lyubimci", "text": "„Нелегалният трафик на домашни любимци има отрицателно въздействие не само върху хуманното отношение към животните, но и върху общественото здраве и защитата на потребителите. Той се е превърнал в основен източник на доходи за организираната международна престъпност и засяга гладкото функциониране на вътрешния пазар на ЕС. Чрез тази дейност се укриват данъци и се създава нелоялна конкуренция, особено с увеличаването на онлайн продажбата на домашни любимци, която все още е изключително слабо регулирана както на национално, така и на европейско ниво“, отбелязва българският евродепутат Емил Радев. В тази връзка той отправя питане до Европейската комисия кога най-накрая ще бъде приет европейски план за действие за борба с нелегалната търговия с домашни любимци и кога ще бъде направено предложение на изграждането и въвеждането в експлоатация на съвместима система и единна база данни за идентификация и регистрация на котки и кучета.И двата проблема не са нови - нито за България, нито за Европейския съюз. Преди вече близо две години, със съвместни усилия на Прокуратурата и МВР, във Варненското село Звездица бе разбит кучешки концлагер на ужасите. Тогава, с пряката намеса и съдействие на евродепутата Емил Радев, нелегалният кучкарник бе затворен, а изтезаваните и незаконно развъждани кучета с цел продажба - поверени на грижите на неправителствени организации. За съжаление това не е единственият случай на съществуването на подобни съоръжения, а България не е единствената европейска държава, където тази дейност процъфтява. „Всяка година в държавите-членки се търгува незаконно с изключително голям брой домашни любимци, които не само се продават незаконно, но и се развъждат по нерегламентиран начин“, уточнява Радев. По последни данни, в рамките на Европейския съюз годишно се търгува с над 8 милиона кучета, като печалбата от тази дейност възлиза на над 1 милиард евро, а кучетата идват предимно от Централна и Източна Европа, най-често Румъния, Полша и Литва.Това става най- често при злоупотреба със законодателството на ЕС относно движението на домашни любимци, като за целта се използва Регламент (ЕС) № 576/2013, който е предназначен за движение с нетърговска цел на домашни любимци, например по време на лятна ваканция и др., вместо да се използва Директива 92/65/ЕИО на Съвета, която касае движението на животни в рамките на ЕС за търговски цели. Разликата е в това, че при втората има някои допълнителни изисквания относно животните, като например това, че те трябва да идват от стопанство или бизнес, законно регистрирани на територията на държава-членка на ЕС. Вносителите трябва също така да са получили здравен сертификат за пренасянето на всяко едно животно, а оторизиран ветеринар трябва да извърши преглед на всяко животно, като гарантира, че то е годно да пътува, в рамките на 48 часа преди пътуването. „Друг наболял проблем е, че в момента няма общо европейско законодателство определящо единна система за идентификация и регистрация на домашните животни, а всяка държава сама определя начините и средствата за това. Отделните национални системи, където те съществуват, също не са свързани, което води до фрагментирана среда с непълна или изцяло липсваща информация за статуса на животните“, допълва евродепутатът.Според Радев, наличието на единна система за идентификация и регистрация би насърчила още и отговорното отглеждане на животните, тъй като изхвърлянето им на улицата вече няма да бъде толкова лесно. При нейното наличие например, собствениците на изоставени животни ще могат бързо да бъдат откривани и санкционирани, което от своя страна ще намали и популацията на бездомни кучета и котки.", "date": "2019.03.13", "title": "Емил Радев: Крайно време е да се преустанови нелегалната търговия с домашни любимци"}
{"url": "https://www.novinite.bg/articles/172348/Simeon-Sakskoburgotski-ogorchen-Boris-III-bil-zabraven-za-rolyata-mu-za-spasyavenato-na-evreite", "text": "Последният български монарх Цар Симеон II използва личния си сайт за отговор на многобройните запитвания, защо не е присъствал на възпоменанието, посветено на спасяването на българските евреи. „С болка и прискърбие констатирам за пореден път, че дори в кръговете на властта, а и в част от обществото, битуват късопаметни и промити мозъци. Ако приемем твърдението, че през годините 1935-1943 България е еднолично управлявана от Цар Борис ІІІ, то дали нашите евреи щяха да бъдат спасени без изричната воля на Царя?При наличието на неоспорими факти, документи и прочее, неспоменаването на името на Цар Борис ІІІ като определящ фактор за спасението, сочи за девалвация на настоящата ценностна система.В деня, в който си прощаваме взаимно, разбира се, прощавам това невежество, но няма да забравя оскърблението към паметта на баща ми. През онези години само той като държавен глава посмя да се опълчи на Хитлер, за да опази нашите сънародници от еврейско потекло. Куражът му тогава, дори с риск за неговия живот, се признава и почита по света.”", "date": "2019.03.13", "title": "Симеон Сакскобурготски огорчен, Борис III бил забравен за ролята му за спасявенато на евреите"}
{"url": "https://www.novinite.bg/articles/172339/Trajcho-Trajkov-Malko-veroyatno-e-da-se-nameryat-investitori-za-AEC-Belene-pri-tezi-usloviya", "text": "Твърде малко вероятно е да се намерят инвеститори за АЕЦ „Белене”, при условията, които правителството е поставило, без никаква форма на държавна или непазарна подкрепа. Това заяви в предаването бившият енергиен министър Трайчо Трайков пред bTV.Проектът няма начин да бъде печеливш при пазарни условия, когато започне да произвежда електроенергия и да я продава на пазара, коментира той. По думите му тогава въпросът е кой ще поеме загубата. „Ако се появи инвеститор, той или разчита някой да му покрие загубата, или има други цели, които не са икономически”, отбеляза Трайков.Според него, дори България да не участва с никакви пари в строителството на централата, ще има още около 1 млрд. евро разходи само за инфраструктурата, които не се очаква да ги плати инвеститорът.„С това, което участваме, ако централата губи след това, ние постепенно ще го загубим в полза на кредиторите, тоест ще сме се сдобили с нещо голямо и пречещо на цялата енергетика, ще сме похарчили 1 млрд. евро, ще сме дали всичко, което досега ме инвестирали и накрая няма да е наше. Каквато и цена да се вземе на тези активи, ще е по-добре, отколкото те да се влагат в губещо предприятие”, аргументира позицията си Трайков.По отношение на „Турски поток” той отбеляза, че се очаква ние „да си бръкнем в джоба”. „Планът е за 3 млрд. лева България да построи нови няколкостотин километра тръби, с които да транзитира руски газ, надявайки се след десетки години да си върне инвестицията”, заяви той.Трайков изтъкна, че в момента получаваме по близо 100 млн. долара годишно от транзит, без да се налага да инвестираме големи суми допълнително. „Новото предложение е да дадем 3 милиарда, за да продължим да транзитираме, само че в друга посока, като междувременно се откажем от единия милиард долара приблизително, които имаме да получаваме до 2030 г. по сега действащия договор”, допълни той.", "date": "2019.03.13", "title": "Трайчо Трайков: Малко вероятно е да се намерят инвеститори за АЕЦ „Белене” при тези условия"}
{"url": "https://www.novinite.bg/articles/172331/Dneven-horoskop-za-sryada", "text": "Все още проучвате нови начини за свързване с други хора, така че бъдете търпеливи с обучението и се опитайте да не се обезсърчавате, ако не получавате желаните резултати веднага. Резултатът не е изцяло във вашите ръце. Не поемайте цялата отговорност за това.Умът ви е изпълнен със съмнения и тревоги, затова оставете подсъзнанието ви да ви води. Особено, когато се занимавате с нещо важно. Утре нещата ще станат по-добре.Днес сте творчески настроени. Имате поглед за красивите и стойностни неща. Ще имате възможността да се занимавате с произведения на изкуството.Представителите на останалите зодии могат да намерят дневния си хороскоп ", "date": "2019.03.13", "title": "Дневен хороскоп за сряда"}
{"url": "https://www.novinite.bg/articles/172371/Kristin-Ilieva-Dnes-stava-edna-godina-ot-incidenta", "text": "Моделът Кристин Илиева публикува пост в личния си профил във фейсбук, в който сподели със своите последователи как се чувства една година след ужасния инцидент, който претърпя. Момичето разказа с голяма болка за преживяното, но твърди, че въпреки всички трудности се чувства по-силна и благодарна за това, че е жива. Към текста тя добави серия от снимки с различни мотивиращи цитати, написани на английски език.Ето какво точно написа Кристин:\"12ти март. Днес става една година от инцидента. Най-тежката година за мен и за близките ми. През тази една година научих много, но най-вече, че да обичаш себе си и Господ и да не спираш да вярваш, това те прави човек. Господ дава трудности, за да може да оценим хубавото и най-малкото в живота, да докажем вярата си в Бог. В нито един момент не съм спирала да вярвам, да вярвам, че всичко ще се нареди! Никой не бива да спира да се бори за това, което иска. Научих се да бъда силна, да прощавам, да се боря, да бъда търпелива. Изгоних всичко лошо от мен, всяка една лоша частица. Не бива да таите злоба у вас, тя не помага, тя затруднява. Всеки един от нас е специален, всеки един от нас има мисия в този живот. Не обвинявайте другите за вашите проблеми, търсете начин да се справите с тях сами. Много, много неща се промениха в мен, само и единствено към добро. За всяко едно нещо в живота си има цел, било то лошо или добро. Недейте да чакате нещо да ви бъде отнето, за да го оцените чак тогава. Бъдете благодарни за всеки ден. Аз все още се възстановявам и се боря всеки ден, но съм горда със себе си докъде стигнах и през какво минах. Винаги ще има и добри и лоши дни, но сами избирате как да живеете живота си. Будя се и избирам да бъда щастлива. А това препядствие щв го превърна в едно приключение. Искам да благодаря; Благодаря на семейството ми, за всички грижи,подкрепата, за това че и за миг не ме оставиха да се предам, че изтърпяха всимчки мои мъки, стискайки зъби и вдъхващи ми сила! Благодаря на всеки един от вас, който ми помогна да стигна до тук, на всеки един, който се свърза с мен, разказа неговата история и ми даде криле! Нека Бог ви Благослови! А на теб Боже, благодаря, че ме запази жива и ми даваш шанс да бъда сред близките си и да се радвам на живота! Амин!\".Припомяме, че през месец февруари моделката се обърна към всички хора с добри сърца и пусна апел в личния си профил, поради необходимост от още средства за възстановяването си. Голяма част от потребителите обаче реагираха остро на поредната благотворителна кампания и изказаха възмущението си от снимките, които качва моделката. От тях става ясно, че не се пестят средства за маркови дрехи, скъпи обувки, лъскави заведения и разкрасителни процедури.", "date": "2019.03.13", "title": "Кристин Илиева: Днес става една година от инцидента"}
{"url": "https://www.novinite.bg/articles/172362/Nad-22-mln-lv-shte-se-investirat-v-izgrajdaneto-na-nov-most-nad-r-Beli-Osam", "text": "Председателят на Управителния съвет на Агенция „Пътна инфраструктура“ Георги Терзийски подписа договора за строителен надзор при изграждането на нов мост над река Бели Осъм в гр. Троян и на пътна връзка за Троянския манастир и Орешак. През миналата година на „ОРС - ИНФРАСТРУКТУРА“ ООД бе възложено изпълнението на строителните работи. Инвестицията е за 2 249 993,77 лв. с ДДС, а средствата са от бюджета на агенцията. Строителният надзор ще осъществява „Пътконсулт 2000“ ЕООД. Договорът им е за 58 800 лв. С изграждането на новия мост над река Бели Осъм в град Троян и на пътната връзка между път II-35 Троян - Ловеч и път III-357 Троян - Орешак транзитният трафик ще се изнесе от центъра на града и ще преминава през източния му край. Новото съоръжение ще бъде с дължина 43,2 метра. Ще се рехабилитират и 100 метра от съществуващия път II-35 Троян - Ловеч. Отсечката е при входа на Троян и съвпада с улиците „Васил Левски“ и „Крайречна“ в града. Срокът за изпълнение е 12 месеца.", "date": "2019.03.13", "title": "Над 2,2 млн. лв. ще се инвестират в изграждането на нов мост над р. Бели  Осъм"}
{"url": "https://www.novinite.bg/articles/172374/Viena-e-naj-dobriyat-grad-za-jiveene-Sofiya-e-na-116-o-myasto", "text": "Международната консултантска компания Mercer публикува традиционната си годишна класация за най-добрите за живеене градове в света. За десета поредна година класацията се оглавява от австрийската столица Виена, следвана от Цюрих, Швейцария и Ванкувър, Канада, съобщи БНР.Българската столица София е на 116-о място от общо 231 града. Непосредствено преди София е парагвайската столица Асунсион, а след нея – Рабат, Мароко.От Източна Европа най-напред в класацията е Прага – на 69-о място, Будапеща е на 76-о, аБратислава – на 80-о и веднага след това – Вилнюс и Варшава.Атина е на 89-о място, Букурещ – на 109-о, Истанбул – 130-о, Белград – 139-о.Москва е на 167-а позиция, Санкт Петербург – на 174-а.Тройката отзад напред затварят столиците на Ирак Багдад, на Централно-африканската република – Банги и на Йемен – Сана.При съставянето на класацията са взети предвид фактори като транспортна инфраструктура, медицинско обслужване и образование, а също така социално-културната, политическата и икономическата среда.Първите 10:1. Виена, Австрия2. Цюрих, Швейцария3. Ванкувър, Канада4. Мюнхен, Германия5. Окланд, Нова Зеландия6. Дюселдорф, Германия7. Франкфурт, Германия.8. Копенхаген, Дания9. Женева, Швейцария10. Базел, Швейцария.", "date": "2019.03.13", "title": "Виена е най-добрият град за живеене, София е на 116-о място"}
{"url": "https://www.novinite.bg/articles/172367/Big-Bend-Veliko-Tarnovo-s-tarjestven-koncert-za-Praznika-na-Veliko-Tarnovo", "text": "Голям тържествен концерт подаряват Община Велико Търново и кметът Даниел Панов по случай празника на Старата столица. В навечерието на 22 март на сцената на Музикално-драматичния театър за жителите и гостите на града ще излязат музикантите от „Биг Бенд Велико Търново“ и техните млади колеги от „Джуниър Бенд“ към Средно училище „Емилиян Станев“. Диригенти ще бъдат Владимир Бошнаков и Йордан Цветанов. Заедно с двата състава публиката ще види и популярни гост изпълнители – популярният кларнетист Илия Илиев – Професора, синът му Илия Илиев, музикантите Пламен Павлов и Иван Памуков. Специално за концерта ще пристигнат идолите на младото поколение - певиците Нора Караиванова и Маги Джанаварова. Музикалното събитие ще бъде на 21 март от 19,00 ч., а входът ще е свободен. Места ще бъдат предоставяни срещу покани, с които всеки желаещ може да се сдобие на касата на МДТ „Константин Кисимов“ от днес /13 март/.", "date": "2019.03.13", "title": "„Биг Бенд Велико Търново“ с тържествен концерт за Празника на Велико Търново"}
{"url": "https://www.novinite.bg/articles/172325/Prokuraturata-Rano-e-da-se-davat-prognozi-za-ekstradiciyata-na-Arabadjievi", "text": "\"Много е рано е да се дават прогнози кога ще бъдат екстрадирани семейство Арабаджиеви и техният помощник при укриването в Испания Георги Семерджиев\", заяви пред bTV говорителят на главният прокурор Румяна Арнаудова.„Надяваме се максимално бързо испанският съд да реши. Понякога, когато лицата сами поискат разрешение за екстрадиция става много бързо, понякога отнема месец- два”, каза Арнаудова.Говорителят заяви, че не може да каже откога Арабаджиеви са били в Испания, тепърва ще се проверява. Българските служби, заедно със социалните, са установили местонахождението на лицата.Според Арнаудова тримата се познават отдавна и затова Арабаджиеви са поискали съдействие от Георги Семерджиев, известен още като Жоро Шопа.Арнаудова отрече твърденията на Георги Семерджиев, че Ветко и Маринела Арабаджиеви не са се укривали в дома му в Барселона, а са били на гости и сами са се предали.„Това е защитна позиция, която вероятно ще чуем и в следващите дни, включително и след завръщането му в България”, коментира Арнаудова. „Факт е, че Арабаджиеви се укриваха. Факт е, че не те са се предали”, подчерта тя.Тя допълни, че в рамките на разследването срещу Арабаджиеви има годно събрани доказателства, с които ще се влезе в съда, че те се укриват продължително в дома на Семерджиев.От Прокуратурата съобщиха, че Георги Семерджиев е задържан във втоник в Испания след издадена европейска заповед за арест. Той е привлечен към наказателна отговорност за това, че през периода от неустановена точна дата до 7-ми март тази година, в Барселона е дал жилището си и е спомогнал на Вълчо Арабаджиев и Маринела Арабаджиева да бъде осуетено наказателно преследване срещу тях.", "date": "2019.03.13", "title": "Прокуратурата: Рано е да се дават прогнози за екстрадицията на Арабаджиеви"}
{"url": "https://www.novinite.bg/articles/172328/Arestuvaha-bivshiya-vatreshen-ministar-na-Makedoniya", "text": "Бившият министър на вътрешните работи на Македония Митко Чавков е задържан късно снощи поради опасност от бягство. В момента той се намира в следствения арест в Шутка, съобщиха от прокуратурата.Чавков бе сред най-приближените на избягалия в Унгария бивш премиер Никола Груевски. Той бе вътрешен министър от май до ноември 2015 г. и от май до септември 2016 г. От април 2012 до май 2013 г. Чавков бе ръководител на Централната полицейска служба, а от май 2013 до май 2015 г. беше директор на Бюрото за обществена сигурност към МВР.В момента той е обвиняем по делото за опит за насилствена смяна на конституционния ред като умишлено е допуснал нахлуване на тълпите в парламента на 27 април 2017 г. по време на \"Кървавия четвъртък\". Тогава бяха пребити над 100 души, включително и сегашния премиер Зоран Заев.След няколко дни се очаква Митко Чавков да получи и първата си ефективна присъда по това дело, съобщава БГНЕС. Според македонските медии Чавков възнамерявал да избяга на Халкидики, където има вила. До вчера той бе на свобода срещу гаранция от 600 000 евро.", "date": "2019.03.13", "title": "Арестуваха бившия вътрешен министър на Македония"}
{"url": "https://www.novinite.bg/articles/172329/Razsledvat-smartta-na-vazrastna-jena-v-Sofiya", "text": "64-годишна жена е намерена мъртва в дома й, а огледът на място е установил следи от насилствена смърт, съобщават от МВР.Полицията разследва случая. Според първоначалните данни, вероятната причина за престъплението е от битов характер.", "date": "2019.03.13", "title": "Разследват смъртта на възрастна жена в София"}
{"url": "https://www.novinite.bg/articles/172379/Publichno-obsajdane-na-otcheta-za-izpalnenieto-na-Byudjet-2018-predstoi-vav-Veliko-Tarnovo", "text": "Публично обсъждане на отчета за касовото изпълнение на бюджета на Община Велико Търново към 31 декември 2018 година предстои в старопрестолния град. Изложението на основните финансови параметри и дискусията по него ще се състоят на 25 март /понеделник/ от 17,00 ч. в голямата зала на кметството. Всички граждани и заинтересовани лица могат да присъстват на публичното обсъждане.", "date": "2019.03.13", "title": "Публично обсъждане на отчета за изпълнението на Бюджет 2018 предстои във Велико Търново"}
{"url": "https://www.novinite.bg/articles/172340/Osadiha-Gabriela-koyato-pomlya-10-koli-v-Plovdiv", "text": "Осъдиха 21-годишната Габриела Медарова, която помля 10 коли пияна и дрогирана в Пловдив това лято, а след по-малко от месец причини телесна повреда на връстничката си Катя Андреева в пловдивски бар.Габриела е осъдена на 1 година лишаване от свобода, отложена с 4 години изпитателен срок, като ѝ е наложена пробационна мярка в рамките на 18 месеца “Ограничение в свободното придвижване” – забрана да напуска дома си между 22 часа вечерта до 6 сутринта, съобщи Trafficnews.Присъдата включва 800 лева глоба, отнемане на книжка за 1 година и половина, разноските по делото, като съдията уважи и частния иск на Катя Андреева в размер на 2000 лева.“Тази присъда, в частност пробационната мярка, ще ти помогне да се върнеш към семейството ти и по-важните неща от живота. Ще те предпази от средата, която ти влияе зле. Чрез нея ти давам шанс за по-добро бъдеще”, заяви съдия Низамова.  В пледоариите си държавният обвинител Петрова преразказа накратко целия обвинителен акт, като в края на изложението си тя поиска година и половина лишаване от свобода, отложени с 3 години изпитателен срок, 18 месеца лишаване от шофьорска книжка и 800 лева глоба.Прокурорът обясни, че предлага условна присъда, тъй като Габриела се признава за виновна и делото се гледа по съкратената процедура, а Катя Андреева подкрепи исканията.Присъдата дойде, след като днес Районният съд в Пловдив гледа делото на момичето по съкратената процедура по настояване на адвоката ѝ Орлин Търновалийски. За целта Медарова призна вината си по всички четири обвинения – за шофиране в пияно състояние и каране на кола след употреба на дрога, за нанасяне на значителни материални щети /около 40 хиляди лева/ и за причиняване на лека телесна повреда по хулигански подбуди.Така моментално днес на разпоредителното заседание бе даден ход на делото срещу Медарова. Делата за двете престъпни деяния на младата дама бяха обедините в едно, като по този повод в съдебната зала присъстваше и Катя Андреева, която е конституирана като частен обвинител и предяви иск за 2000 лева.Адвокат Търновалийски съобщи в съдебната зала, че е бил готов и на споразумение, но тъй като щетите по превозните средства в ПТП-то са големи, а именно 40 хил. лева, това е невъзможно. Възстановени към този момент от Габриела са щети в размер на 22 хиляди лева, като се очаква и другите да бъдат покрити.Медарова дойде в съда придружена от майка си и баща си. Тя даде обяснения за случилото се и призна всички факти и обстоятелства по деянията.“Вече съм нов човек. Не танцувам, поех по по-добър път. В момента работя в текстилна фабрика в производството вече шест месеца. Съжалявам, че не продължих образованието си, но ми бяха прекратени студентските права. Съжалявам за стореното, признавам се за виновна”, посочи Медарова пред съдия Низамова.Адвокат поиска 9 месеца лишаване от свобода с 3 години изпитателен срок, 500 лева глоба и 18 месеца без книжка, като обърна внимание, че последната санкция за лишаване от право на управление на МПС трябва да влезе от момента инцидента.“Габриела си взе поука. Животът и се промени на 180 градуса, взе си поука и съм сигурен, че това ще ѝ бъде за урок”, посочи Търновалийски.Изненадващо обаче, съдията не уважи нито искането на прокурора, нито на адвоката, не се трогна и от думите на Габриела, като наложи присъда, която според нея ще даде възможност за втори шанс на момичето.Прокуратурата и защитата в лицето на Орлин Търновалийски обясниха, че няма да протестират и да обжалват решението на съда. Семейството на Габриела, както и младата дама, отказаха да коментират присъдата.", "date": "2019.03.13", "title": "Осъдиха Габриела, която помля 10 коли в Пловдив"}
{"url": "https://www.novinite.bg/articles/172357/30-godishen-maj-bludstval-v-podleza-na-jp-gara-Poduyane", "text": "Софийска районна прокуратура задържа 30-годишен мъж за блудство в подлеза на жп гара „Подуяне“. Това съобщиха от пресцентъра на Прокуратура на Република България. Под ръководството и надзора на Софийска районна прокуратура е образувано досъдебно производство срещу Н. Гаврилов за това, че на 11 август 2018 г. около 20.00 часа в подлеза на жп гара „Подуяне“ от страната на бул. „Ситняково“ е извършил блудствени действия спрямо Б., с цел да удовлетвори полово желание (без съвкупление), като употребил за това сила – обгърнал пострадалата с ръцете си. Описаното деяние се наказва с наказание „лишаване от свобода“ от две до осем години.С оглед високата обществена опасност на деянието и дееца, наблюдаващият прокурор е постановил задържане на извършителя за срок до 72 часа, като е разпоредено привеждането му на 14 март 2019 г. в сградата на СРС, НО, когато ще бъде разгледано и искането за вземане по отношение на Гаврилов на мярка за неотклонение „Задържане под стража“.", "date": "2019.03.13", "title": "30-годишен мъж блудствал в подлеза на жп гара „Подуяне\""}
{"url": "https://www.novinite.bg/articles/172385/Mladen-Marinov-Zadarjan-e-zapodozryan-za-ubijstvoto-na-64-godishna-jena-v-Sofiya", "text": "\r\nЗадържан е заподозрян за убийството на 64-годишна жена в София. Това съобщи вътрешният министър Младен Маринов преди заседанието на ресорната комисия в парламента.\r\n\r\n\r\n\r\n\r\n\r\n", "date": "2019.03.13", "title": "Младен Маринов: Задържан е заподозрян за убийството на 64-годишна жена в София"}
{"url": "https://www.novinite.bg/articles/172368/Otkriha-narkooranjeriya-v-kashta-v-Ruse", "text": "Криминалисти откриха домашна оранжерия за марихуана в къща в Русе. Това съобщиха от областната дирекция на МВР в крайдунавския град.Къщата на ул. \"Лозенград\" била обитавана от 29-годишен мъж. При претърсването на имота в една от стаите полицаите се натъкнали на гардероб, оборудван за отглеждане на марихуана. В него имало две растения с височина от по 60 сантиметра. Открити били специализирани препарати за отглеждането им, апаратура, контролираща температурата и кварцова лампа.Разследването по случая продължава.", "date": "2019.03.13", "title": "Откриха наркооранжерия в къща в Русе"}
{"url": "https://www.novinite.bg/articles/172383/Spipaha-kontrabandni-cigari-v-selska-kashta-kraj-Lovech", "text": "Над 5 000 къса цигари са иззети при проверка на частен имот в село Горско Сливово. Това съобщиха от пресцентъра на МВР.Задържан е 51-годишен мъж от Ловеч. На 12 март в хода на операция за противодействие на разпространението на акцизни стоки без бандерол служители на РУ - Ловеч претърсили имота в село Горско Сливово.Там са открити и иззети общо 280 кутии с цигари от различни марки, 50 полиетиленови плика всеки с по 20 къса цигари и насипен тютюн, с тегло 12.200 кг.Всички открити стоки са без акцизен бандерол. В качеството на обвиняем е привлечен 51-годишен мъж от Ловеч, обитател на имота в селото. По случая е образувано досъдебно производство.", "date": "2019.03.13", "title": "Спипаха контрабандни цигари в селска къща край Ловеч"}
{"url": "https://www.novinite.bg/articles/172338/Prokuraturata-Ochakvat-se-oshte-akcii-sreshtu-kmetove", "text": "Очакват се още акции срещу кметове в страната, стана ясно от думите на говорителя на главния прокурор Румяна Арнаудова пред bTV. Думите ѝ бяха по повод акциите срещу местната власт от последните дни в Созопол, Златица и Стрелча.„В последните 2-3 години прокуратурата мобилизира усилията си в разследванията срещу кметовете, тъй като постъпиха множество сигнали, че в общините се извършват злоупотреби”, коментира тя.Арнаудова изтъкна, че Агенцията за държавна финансова инспекция интензивно извършва проверки и докладите за дейността на общинските администрации се изпращат на главния прокурор, който ги препраща на компетентната прокуратура.„Затова имаме много разследвания срещу кметове. Има и такива, за които към този момент не можем да споделим с медиите, но се работи приориттетно, тъй като се касая за корупционни според нас деяния и се стремим да ги пресечем”, подчерта Арнаудова.Има много проверки, досъдебни производства, които все още са във фаза, в която събираме доказателства, затова не можем да кажем къде и за какви точно деяния се провеждат разследванията.„За кмета на Златица в края на миналата година прокуратурата внесе искане в съда да бъде отстранена от длъжност, но съдът отказа. Затова тя продължава да изпълнява длъжността.По отношение на кмета на Созопол Панайот Рейзи наблюдаващите прокурори ще преценят дали да поискат отстраняването му.В Стрелча говорим за досъдебно производство, по което все още кметът не е привлечен като обвиняем. „Принципно говорим за престъпление срещу личността, не във връзка със службата”, уточни тя.", "date": "2019.03.13", "title": "Прокуратурата: Очакват се още акции срещу кметове"}
{"url": "https://www.novinite.bg/articles/172341/Vitamin-K2-nepoznatoto-orajie-sreshtu-savremennite-bolesti", "text": "Витамините В и С са добре познати на повечето от нас. Но има витамини, които са по-малко известни и затова малцина знаят за ползите им. Такъв е витамин К2. Доскоро по-голямата част от населението, в това число и медицинското съсловие, беше запознато единствено със същността и ползите на витамин К1, участващ в кръвосъсирването. Това вече не е така. Ролята на витамин К2 е напълно различна, като в най-общи линии, той ни предпазва от сърдечни заболявания, осигурява здрави кожа и кости, подобрява мозъчната функция, подпомага растежа и умственото развитие и служи като превантивна мярка срещу ракa.Витамин К2 се намира в храни от животински произход, както и във ферментирали храни.Изследвания показват, че недостигът му в организма ни може да доведе до остеопороза. Той активира специален протеин, остеокалцин, който насочва калция към костите. И както знаете - колкото повече калций имат костите ви, толкова са по-силни.К2 активира матричен Gla протеин. Той поддържа калция от натрупване на места, където не не е нужен в големи количества. Така например, ако калций се натрупва в артериите и сърцето ви, имате по-голям риск от сърдечни заболявания. Затова, получаването на достатъчно витамин К2 може да намали риска от сърдечни заболявания, защото насочва калция към костите ви и от места, които не го искате.Някои проучвания показват, че витамин К2 може да има и противоракови свойства. Особено когато става въпрос за рак на простатата.За да си набавите достатъчно количество от витаминът е нужно да консумирате: млечни продукти, яйца, говеждо от животно, хранено с трева и сено, ферментирало сирене.", "date": "2019.03.13", "title": "Витамин К2 - непознатото оръжие срещу съвременните болести"}
{"url": "https://www.novinite.bg/articles/172346/Piyan-edva-ne-zakla-jena-si-v-Sv-Vlas", "text": "Пиян ром едва не закла жената, с която живеел на семейни начала в Св. Влас след скандал, избухнал на 12 март вечерта, съобщи \"24 часа\".Ранената е приета в болница с порезна рана на врата, причинена от стъклена бутилка, и с травми по тялото. Биячът е задържан, срещу него ще бъде повдигнато обвинение за домашно насилие по новите текстове в закона, казаха запознати със случая. Арестуваният е от Дулово, има криминални регистрации.Той работел по строителни обекти във Влас задно с още двама мъже от същия град и приятелката си. Снощи, след поредния пиянски запой двамата се скарали. След това страстите се поуспокоили, но като си легнали отново се сдърпали, стигнало се и до бой. В яда си мъжът грабнал стъклена бутилка и нанесъл удар с нея в задната част на врата на изгората си. Според медици обаче няма опасност за живота й. По случая е образувано досъдебно производство в РУП Несебър.", "date": "2019.03.13", "title": "Пиян едва не закла жена си в Св. Влас"}
{"url": "https://www.novinite.bg/articles/172382/Vetko-i-Marinela-Arabadjievi-otkazaha-dobrovolna-ekstradiciya-ot-Ispaniya", "text": "Ветко и Маринела Арабаджиеви са били задържани за постоянно от съд в Барселона след европейската им заповед за арест на Специализираната прокуратура, съобщи 24часа. На днешносто заседание е станало ясно, че съпрузите не са поискали да бъдат върнати доброволно у нас.С други думи това означава, че по случая ще бъде образувано дело за екстрадицията им, по което испанските магистрати ще решават дали да върнат или не хотелиерите у нас. На практика съдебната процедура ще отнеме няколко месеца. Арабаджиеви бяха задържани на 7 март след 6-месечно издирване в имението на Георги Смерджиев - Георги Шопа в Испания.У нас съпрузите са обвинени задочно от Специализираната прокуратура за участие в престъпна група, пране на пари и данъчни престъпления. По делото заедно с тях отговорност се търси на други четирима, сред които и по-малкия им сим Вълчо.", "date": "2019.03.13", "title": "Ветко и Маринела Арабаджиеви отказаха доброволна екстрадиция от Испания"}
{"url": "https://www.novinite.bg/articles/172375/Tribagrenik-s-daljina-141-metra-shte-bade-ushit-v-Pazardjik", "text": "Българското знаме с дължина 141 метра ще бъде ушито и изнесено с тържествено шествие в Пазарджик в Деня на Тракия - 26 март, съобщава БТА.Съвместната инициатива на Общината и местната структура на ВМРО ще отдаде почит към едно от великите събития в историята на България - Одринската епопея, каза кметът на града Тодор Попов. Дължината на знамето е избрана по броя на годините от Освобождението на България, уточни той. Кметът посочи, че националните поводи за гордост трябва да бъдат отбелязвани подобаващо, а, по думите му, все повече хора се включват в празничните прояви, свързани с българската история.Общинският председател на ВМРО в Пазарджик Георги Коприщенов припомни, че превземането на Одрин е последният решителен удар срещу Османската империя, който довежда до края на Балканската война. Той допълни, че българското знаме, развято върху Селим джамия в утрото на 26 март преди 106 години, е символ на победата на българската армия.В Пазарджик шествието ще започне от читалище \"Виделина\" в 17.30 часа и ще бъде предвождано от Представителния духов оркестър на ВВС.", "date": "2019.03.13", "title": "Tрибагреник с дължина 141 метра ще бъде ушит в Пазарджик"}
{"url": "https://www.novinite.bg/articles/172337/Kakvo-se-sluchva-pri-Brekzit-bez-sporazumenie", "text": "Възможността Великобритания да се отдели от основния си търговски партньор без никакви договорености нарасна, след като във вторник парламентът в Лондон отхвърли сделката за Брекзит на премиера Тереза Мей.Длъжностни лица от ЕС предупредиха, че страховитите перспективи за Брекзит без споразумение се увеличават, а часовникът приближава 2300 GMT на 29 март.Но какво всъщност се случва, когато една 46-годишна връзка, с която поколения са израснали, внезапно приключва без да има никакви договорености?Ето някои неща, за които Лондон предупреждава своите граждани, че трябва да се подготвят.Прехвърляне на роумингПристрастените към телефоните може да се окажат без късмет.Безплатният роуминг вече няма да се прилага и британските мобилни оператори могат да започнат да налагат допълнителни такси за абонати, които отиват на “континента”.Британски политици твърдят, че 90% от операторите от Великобритания и ЕС са обещали да не повишават бързо цените на роуминга.Но няма гаранция срещу нарастването на таксите през следващите месеци.Лондон също призовава хората в Северна Ирландия да се грижат за “непреднамерен роуминг”, когато се намират твърде близо до границата с ЕС с Ирландия.Франкфуртски разочарованияОгромни европейски летища като Франкфурт могат да бъдат кошмар и в най-добрите времена.Самолетите, които няма да излетят заради изгубени лицензи, ще създадат хаос, който ще разтърси целия свят.Лондон и Брюксел са изготвили планове за непредвидени обстоятелства, които позволяват на британските превозвачи да продължат да летят до страни от ЕС, дори ако сделката не бъде одобрена.Но това са първоначални договорености, които не позволяват на британските авиокомпании да летят в рамките на ЕС. И дори тези договорености ще изтекат след само шест месеца. Това означава, че британците, които рано са резервирали своите коледни ваканции, трябва да бъдат внимателни.Формуляри, формуляри, формуляриБританците трябва да започнат да се подписват. Много.Хиляди компании във Великобритания, които правят бизнес с Европа, ще трябва да попълнят декларации за митниците и митата.Британските туристи в ЕС, които искат да наемат кола, може да се нуждаят от международни шофьорски книжки, тъй като лицензите им от Обединеното кралство стават невалидни.И дори домашни любимци може да се наложи да прескачат нови административни пречки, тъй като ще се изискват нови паспорти за тях.Хората ще трябва да проверят и своите документи за пътуване. Тези, които изтичат в рамките на шест месеца от пътуването, ще трябва да бъдат подновени предварително.Дилема с лекарстватаНещата стават по-сериозни за онези, които разчитат на лекарства, отпускани с рецепта. Две трети от използваните във Великобритания лекарства се внасят от ЕС.Длъжностни лица призоваха фармацевтичните компании да създадат шестседмичен “буферен запас” в допълнение към трите месеца, които вече имат.Това би трябвало да помогне за покриване на всички краткосрочни проблеми на границата.Купувачи, пазете сеТази покупка с едно кликване в онлайн магазин може да започне да изглежда малко по-малко изкушаваща след Брекзит.Британското правителство твърди, че “възможни са по-високи разходи и по-бавно време за обработка” за плащания, извършени в евро. Доставките на колетни пратки също биха могли да станат по-скъпи, тъй като може да бъдат въведени определени данъци за внос и продажба.Движение и мелодииНамирането на най-новите филми в Netflix, докато се качвате на високоскоростен влак на Eurostar, може да стане по-трудно.Британците теоретично биха могли да загубят достъп до услуги за стрийминг, докато в чужбина – всичко от Spotify до Amazon Prime – защото Обединеното кралство вече няма да бъде в европейския “цифров единен пазар”.И самата услуга на Eurostar може да е в беда, защото старите лицензи на британските оператори в Европа ще бъдат невалидни.Свински пайБританците се гордеят със своето сирене Стилтън и шотландско уиски.Но всичко – от корнуолски пасти до свинско месо от Melton Mowbray, ще изчезне, защото то ще загуби статута си на „географско указание“ в Европа. ", "date": "2019.03.13", "title": "Какво се случва при Брекзит без споразумение?"}
{"url": "https://www.novinite.bg/articles/172317/Britanskiyat-parlament-othvarli-sdelkata-za-Brekzit", "text": "\r\nБританският парламент отхвърли спораумението за Брекзит. Това стана явсно след гласуване, проведено тази вечер, предаде Би Би Си.\r\nГласуването приключи с 391 гласа \"против\" срещу 242 гласа \"за\".\r\nТова е още по-лош резултат от вота през януари.\r\n\r\nДнес се очаква да се внесе предложение за Брекзит без сделка. То ще се гласува в четвъртък. Ако и то се провали, британските депутати ще могат да отложат излизането от ЕС.\r\n", "date": "2019.03.13", "title": "Британският парламент отхвърли сделката за Брекзит"}
{"url": "https://www.novinite.bg/articles/172370/Netanyahu-Erdogan-e-diktator", "text": "Израелският премиер Бенямин Нетаняху отвърна на обвиненията на Турция в расизъм и нарече президента Реджеп Тайип Ердоган диктатор, съобщи БТА.Говорителят на турското правителство Ибрахим Калън разкритикува вчера Нетаняху, който в неделя каза, че Израел не е националната държава на всички свои граждани, а само на еврейския народ.\"Турският диктатор Ердоган атакува израелската демокрация, а затворите му са пълни с журналисти и съдии. Колко смешно\", заявява Нетаняху в разпространено тази нощ изявление на канцеларията му.Коментарът на Нетаняху от неделя беше направен в отговор на изразено в социалните мрежи възмущение на израелската комедийна актриса и манекенка Ротем Села от позициите на дясното правителство на Израел към арабското малцинство (представляващо 17,5 процента от населението на Израел).\"В Израел няма граждани втора ръка. Израел е демократична държава, в която всички израелци, включително и близо двата милиона араби, имат равни права. Израел обаче е единствената еврейска държава, със Звездата на Давид на знамето си, с иврит като официален език и правото на всеки евреин по света да дойде да живее в Израел”, изтъкна Бенямин Нетаняху.", "date": "2019.03.13", "title": "Нетаняху: Ердоган е диктатор"}
{"url": "https://www.novinite.bg/articles/172389/Tereza-Mej-Shte-glasuvam-protiv-varianta-Brekzit-bez-sdelka", "text": "Британският премиер Тереза Мей заяви в парламента, че днес ще гласува против варианта Великобритания да напусне ЕС без споразумение, предаде Ройтерс. \"Искам да излезем от ЕС с добро споразумение, вярвам, че разполагаме с такова\", каза тя пред британските депутати. \"Ще гласувам за внесеното от мен предложение\", добави тя. Тази вечер британските депутати ще гласуват дали искат излизане на страната от ЕС без сделка или не искат такъв вариант. Същевременно германският канцлер Ангела Меркел заяви днес, че опциите за излизането на Обединеното кралство от ЕС са станали по-ограничени, след като вчера британските депутати отхвърлиха сделката на Тереза Мей за Брекзит. \"Не сме се отказали от целта за нехаотично излизане на Великобритания от ЕС, но събития от вчера показват, че опциите са вече по-ограничени\", каза тя.", "date": "2019.03.13", "title": "Тереза Мей: Ще гласувам против варианта \"Брекзит без сделка\""}
{"url": "https://www.novinite.bg/articles/172378/Osnovno-uchilishte-se-sruti-v-Nigeriya", "text": "Основно училище се срути в Нигерия в град Лагос, съобщи “Ройтерс”. Сградата е триетажна, а според местни медии под отломките може да има над 100 души.Засега няма информация за жертви. Има опасения, че включително и ученици са под руините. Нигерия често е засегната от срутвания на сгради заради слабо прилагане на регламентите и некачествeните материали, използвани в строителството.През 2016 г. повече от 100 души загинаха, когато в Югоизточна Нигерия се срути църква.През същата година в Лагос се срина и пететажна сграда, която все още е в процес на изграждане и в която загинаха най-малко 30 души.Училище, построено да издържи на бури и наводнения, също се срути в Лагос през 2016 г., тогава никой не пострада.", "date": "2019.03.13", "title": "Основно училище се срути в Нигерия!"}
{"url": "https://www.novinite.bg/articles/172349/Novootkrita-miniatyurna-jaba-se-e-krila-milioni-godini", "text": "Миниатюрна жаба-джудже от Индия е единственият оцелял представител на древно семейство земноводни, което е успяло да се крие от биолозите милиони години, съобщи Прес асосиейшън. \"Живият фосил\" беше открит от учени от Природонаучния музей на Флорида и университета \"Джордж Вашингтон\". Голямата колкото нокът жабка има уникална синя \"звездна\" окраска на кафяв фон, която й осигурява отличен камуфлаж сред падналите на земята листа. Видът е не само нов за науката. Жабката е единственият оцелял представител на древно семейство, живяло преди милиони години на територията на Индия и Шри Ланка. Близък сродник в по-новата история обаче няма. Специалистите нарекоха миниатюрната жаба Astrobatrachus kurichiyana на звездната й окраска и на планината, където е открита. Учени са се натъкнали на жабката по време на серия от експедиции в планинската верига Западни Гати. Те са изследвали генетиката и скелета й. Миниатюрното създание още не е разкрило тайните си. Специалистите не знаят какъв е жизненият му цикъл, какви звуци издава и дали е застрашено.", "date": "2019.03.13", "title": "Новооткрита миниатюрна жаба се е крила милиони години"}
{"url": "https://www.novinite.bg/articles/172372/Antonio-Tayani-Nikoj-veche-ne-razbira-kakvo-stava-v-London", "text": "„Объркването е огромно. Никой вече не разбира какво става в Лондон”. Това каза ексклузивно за bTV председателят на Европейския парламент Антонио Таяни. Така той отговори на въпроса докога може да продължи играта на нерви около Brexit.„Те трябва да решат какво ще правят. Готови сме да разговаряме, но не да променяме споразумението. Сега трябва да вървим напред, без да променяме съдържанието му. Да решават какво искат. Вече хаосът става невъзможен с липсата на сделка”, коментира Таяни.„Излизат без споразумение – това ли искат? Те да решават”, допълни той.След като във вторник британските депутати за втори път отхвърлиха сделката на премиера Тереза Мей с Европейския съюз, днес ще гласуват за Brexit без сделка.Най-важното сега е да се ограничат щетите, коментира в Страсбург заместник-председателят на ЕК Франс Тимерманс.„Наш дълг е на базата на вота на британския народ да работим за Brexit, който ще нанесе възможно най-малко щети. Позицията ни няма да се промени. Днес ние сме в ръцете на британската политическа система. Те трябва да ни кажат къде искат да отидем”, заяви той.Още снощи главният преговарящ от страна на ЕС – Мишел Барние, реагира съобщение: „Безизходицата може да бъде решена само от Великобритания”.Председателят на Европейския съвет Доналд Туск пък рязко се е увеличил рискът от брекзит без сделка.Оттук нататък е възможна отсрочка, но само при ясно аргументирано искане от страна на Великобритания. Решението за това може да се вземе само единодушно от страните-членки, вероятно след 8 дни в Брюксел на Европейски съвет.", "date": "2019.03.13", "title": "Антонио Таяни: Никой вече не разбира какво става в Лондон"}
{"url": "https://www.novinite.bg/articles/172377/Frans-pres-Sadbata-na-Mej-veche-visi-na-kosam", "text": "Съдбата на премиера Тереза Мей виси на косъм след новото унизително поражение, което тя претърпя вчера в парламента заради Брекзита - проблем, който я ангажира почти изцяло и помрачава нейния мандат още от идването й на власт. Това твърди в свой анализ Уердия Аит Абделмалек от \"Франс прес\".Преди още да стане ясен резултатът от гласуването на британските депутати, които за втори път за два месеца отхвърлиха сделката за развод, договорена от нея с Брюксел, бяха плъзнали слухове, че членове на кабинета й искали до лятото тя да се оттегли. Призивите за оставка може да зачестят.Британците впрочем отначало се поуспокоиха, когато тази шейсетгодишна жена без особена харизма, но с репутация на усърден труженик, оглави правителството им през юли 2016 г. - точно след референдума, насочил страната към излизане от ЕС. Близо три години по-късно обаче има опасност Обединеното кралство да напусне Европейския съюз, незащитено със споразумение за развод. Отговорността за това се хвърля върху консервативната ръководителка, подценила според аналитици и медии разцеплението в своята партия и трудността на предстоящите й преговори с Брюксел.\"В началото тя изглеждаше като обединителка, но в крайна сметка не показа особена смелост, въображение и талант, водейки преговорите за Брекзит\", отсъди тази седмица консервативното сп. \"Спектейтър\".През пролетта на 2017 г. тя изгуби мнозинството си в парламента след предсрочните избори, които самата бе свикала, убедена, че ще ги спечели с лекота. И загубата я затрудни допълнително. Липсата на политически нюх я принуди да се съюзи с ултраконсерваторите от малката северноирландска Демократическа юнионистка партия (ДЮП), която налага изисквания за Брекзита и подронва авторитета й. Оттогава нови кризи клатят позициите на Мей: оставки на ключови министри, два вота на недоверие - единият внесен от собствената й партия, и двукратно масово отхвърляне в парламента на сделката за Брекзит, сключена от нея с Брюксел.Досега тя всеки път се изправяше на крака, потвърждавайки своето постоянство и нагласата, че Брекзитът е нейна мисия. Но \"авторитетът й вече се срина\", констатира във вторник след гласуването лидерът на либералните демократи Винс Кейбъл.Чувството за дълг е формирано още в детството й, прекарано в семейството на свещеник. \"Да бъдеш дъщеря на пастор, това носи известни отговорности\", обясни тя пред \"Дейли телеграф\" през 2012 г.Тереза Мей е родена през 1956 г. Единствена дъщеря, тя израства на село, сред живописните долини на Котсуолд, Югозападна Англия. Скромна, но вече и амбициозна, още от млада тя мечтае да се впусне в политиката, а после да стане и първата жена - министър-председател на кралството.В това отношение впрочем Маргарет Тачър я изпреварва, но Мей успява да стане първата жена - генерален секретар на Консервативната партия (2002-2003 г.). На този пост я запомнят с реч, в която приканва торите, поели навремето твърде десен курс, да се отърсят от имиджа на \"nasty party\" (\"партията на лошите\"). \"Консерваторка, която вярва в социалната справедливост\" - така я нарича Ник Тимъти, бивш неин близък съветник.Подкрепила Дейвид Камерън през 2005 г. в стремежа му да овладее партията, тя получава за награда портфейла на вътрешните работи, щом партийният лидер се нанася през 2010 г. на Даунинг стрийт.Мей заема шест години този важен пост; прави впечатление твърдостта, с която урежда имиграционните въпроси. Но междувременно орязва бюджета на полицията, с което си навлича критики след серията атентати, извършени от джихадистката групировка \"Ислямска държава\" през пролетта на 2017 г., и имайки предвид нарасналия брой нападения с хладно оръжие. Сърдечен човек според нейните близки, Тереза Мей - с късо подстригана посивяла коса и издължен силует, оставя обаче впечатление за студенина по време на публичните си изяви и карикатуристите редовно я рисуват като робот.И единствената оригинална нотка в нейния образ: Мей обича да носи огромни огърлици и обувки с леопардов принт. Това е начин да покаже, че зад лъскавата фасада се крие жена, готова \"да поема риск\", казва бившата й пиар съветничка Кейти Периър.", "date": "2019.03.13", "title": "Франс прес: Съдбата на Мей вече виси на косъм"}
{"url": "https://www.novinite.bg/articles/172356/90-godini-ot-rojdenieto-na-maestro-Emil-Dimitrov-bashtata-na-Parviya-baleten-konkurs-v-sveta", "text": "Преди 90 години на 13 март 1929 в България се ражда човекът, който промени историята на съвременния балет. Маестро Емил Димитров е уважаван музикант, диригент, преподавател и общественик, но огромната му заслуга е създаването и развитието през годините на Първия професионален балетен конкурс в света – Варненският. Арт мениджър от най-висок клас, маестро Емил Димитров установи организационната структура на Международния балетен конкурс Варна, която се превърна в модел, по който се нароиха всички следващи големи танцови конкурси на планетата.Благодарение на всеотдайността на маестро Емил Димитров, на неговата дипломатичност и решимост за запазването и развитието на конкурса, Варна и България намериха своето достойно място на географската карта на балета, а Варненският конкурс и досега остава най-престижният балетен форум.Наградите от Варна бяха и продължават да бъдат трамплин за звездна кариера по елитните сцени. Почти всички най-ярки звезди на световния балет през последния половин век са получили първото си международно признание на Варненския конкурс. Сред тях блестят Владимир Василиев, Наталия Макарова, Ева Евдокимова, Михаил Баришников, Наталия Бессмертнова, Патрик Дюпон, Силви Гилем, Аньес Льотестю, Йоко Моришита, Мартин Ван Хамел, Евелин Харт, Лойпа Араухо, Владимир Малахов, Фeрнандо Бухонес, Максимилиано Гера, Марин Бойеро, Раста Томас.Голям визионер, с вдъхновяващи идеи за бъдещето на танцовите форуми, маестро Емил Димитров създаде и Международната лятна балетна академия, която години наред дава възможност на младите таланти да черпят знания директно от своите кумири, които редовно идват във Варна като членове на журито на конкурса. Идеите на маестрото сега са продължени от фондация „Международния балетен конкурс Варна“, а неговите наследници и съмишленици при всяко ново издание на конкурса сверяват своите критерии с духа на този изключителен човек и артист.Цялостната дейност на маестро Емил Димитров до последния му ден (25.01.2011) беше посветена на налагането на конкурса като най-очакваното събитие в танца – той превърна форума в истинска Балетна Олимпиада. Затова за целия балетен свят маестро Емил Димитров остава единственият и незабравим Рицар на балета.", "date": "2019.03.13", "title": "90 години от рождението на маестро Емил Димитров - бащата на Първия балетен конкурс в света"}
{"url": "https://www.novinite.bg/articles/172318/Zapochva-priemat-na-zayavleniya-za-podmyana-na-starite-pechki-na-tvardo-gorivo", "text": "От днес до 13 юни Столичната община започва да приема заявления от хората, които искат да сменят старите си печки на дърва и въглища - с по-екологични.5000 домакинства в София ще могат да го направят напълно безплатно, без да е нужно да отговарят на допълнителни критерии.Иван Чакъров, кмет на район \"Красна поляна\": Сега е много важно този образец за намерение, където се посочва семейството, къде живее на какво гориво иска да мине, защото е възможно... имаме и квартали с къщи, които са газифицирани и могат да се възползват, които обаче все още са останали на дърва и въглища, все още могат да се възползват и да преминат на отопление на газ. Така че много е важно наистина да запознаем хората с всички детайли - първо е намерението да го заявят и после са самите изисквания, на които ще трябва да отговарят.", "date": "2019.03.13", "title": "Започва приемът на заявления за подмяна на старите печки на твърдо гориво"}
{"url": "https://www.novinite.bg/articles/172319/Shofori-ot-stolichniya-gradskiya-transport-pokaniha-na-sreshta-kmeta-na-Sofiya", "text": "\r\nШофьори от градския транспорт ще се срещнат днес с членовете на транспортната комисия в Столичния общински съвет. В своя позиция, разпространена преди дни, те отправиха покана към кмета на София Йорданка Фандъкова да присъства на заседанието, за да се запознае с исканията им от първо лице.\r\n\r\n\r\n\r\n\r\n\r\n\r\n\r\n\r\n\r\n\r\n\r\n\r\n", "date": "2019.03.13", "title": "Шофьори от столичния градския транспорт поканиха на среща кмета на София"}
{"url": "https://www.novinite.bg/articles/172324/I-Balgariya-ogranichava-poletite-na-Boing-737-Maks-8-i-9", "text": "Ограничават се полетите на самолети Боинг 737, модификациите Макс 8 и 9 във въздушното пространство на България. Решението идва след трагичния инцидент в Етиопия.Във вторник вечерта Европейската агенция по безопасност на полетите издаде директива по безопасност, касаеща самолетите Боинг 737. Във връзка с нея, Главна дирекция „Гражданска въздухоплавателна администрация\" издаде указания, ограничаващи полетите на тези самолети в българското въздушно пространство, включително излитащите и кацащите на българските летища.Гарантирано, обаче остава обслужването и безопасното кацане на самолетите от същия тип, в случай на възникване на извънредна или аварийна ситуация.", "date": "2019.03.13", "title": "И България ограничава полетите на Боинг 737 Макс 8 и 9"}
{"url": "https://www.novinite.bg/articles/172381/Mashtabna-izlojba-na-hudojnika-Vasil-Ivanov-otbelyazva-110-godini-ot-rojdenieto-mu", "text": "Мащабната изложба на Васил Иванов (1909 – 1975) от колекцията на Борис Бекяров отбелязва 110-годишнината от рождението на художника, който се превръща в легенда още приживе. В едно време на конформизъм той има значителен принос в утвърждаване на свободата на твореца у нас. Новаторството на неговото творчество е неотделимо от духовните му възгледи. Васил Иванов е ерудит, философ и мистик, последовател на Петър Дънов. Той се занимава с йога, астрология и хиромантия, слави се с дарбата си на ясновидец. Живее в малка дървена барака на дъновиския Изгрев. Води затворен, изолиран, свръхконцентриран в творчеството си живот. Петър Увалиев казва през 1962 по БиБиСи, че Васил Иванов е човекът, който за дълго е единственото лице на модерното българско изкуство на запад.Изложбата представя над 90 творби на художника в цялото многообразие на неговото творчество. Основен акцент са работите от т. нар. \"космически цикъл”, които са се превърнали във \"визитната картичка” на Васил Иванов в историята на изобразителното изкуство.Първата му изложба с \"космически” творби през 1964 е забранена директно от ЦК на БКП. Авторът е принуждаван да се отрече от търсенията си. Обвиняван е, че се е превърнал в знаме на \"непристойна” група млади хора и че се занимава с прикрити под йогийски упражнения религиозни практики. Въпреки това той успява да продължи активно да работи и да представя проиозведенията си пред ценителите по цял свят. Нюйоркската енциклопедия на изобразителното изкуство посочва Васил Иванов като създател на направлението \"космическа графика”.В експозицията са представени очарователната със своя лиризъм ранна графика и живописта на художника - предимно природни сцени и сюжети. Внушителна мултимедийна инсталация \"разказва” живота на Васил Иванов на дъновиския Изгрев, връзката му с Бялото братство и идеите на Учителя. По време на изложбата за първи път ще бъдат прожектирани у нас два авторски филма, посветени на художника. Архивни кадри от откриването на неговата самостоятелна изложба с творби от \"космическия цикъл” през 1965 показват срещата на Васил Иванов с космонавта Алексей Леонов, първия човек, излязъл в открития космос. Само месец след като е изпълнил тази своя мисия, Леонов посещава България. Вижда работите на Васил Иванов и възкликва: \" Той е бил Там!”Специалният изложбен дизайн и въздействащата, динамична мултимедия преоформят пространството и превръщат изложбата в неповторимо и запомнящо се изживяване.Изложбата е съпроводена с луксозен каталог, в които са представени материали, отразяващи основните етапи в творческото развитие и житейския път на този талантлив артист.С този проект Националната галерия показва отново част от колекцията на Борис Бекяров – след преминалата при огромен интерес от страна на публиката изложба на Боян Райнов през 2015.", "date": "2019.03.13", "title": "Мащабна изложба на художника Васил Иванов отбелязва 110 години от рождението му"}
{"url": "https://www.novinite.bg/articles/172320/Kade-nyama-da-ima-voda-v-stolicata", "text": "На 13 март 2019 г. (сряда), във връзка с подмяна на сградно водопроводно отклонение до бл. 100, жк. „Младост“ 1, се налага спиране на водоподаването от 09:00 до 17:00 часа на клиентите на „Софийска вода”, живеещи в бл. 100, 10-то ОДЗ, пицария пред бл. 100. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред бл.100. На 13 март 2019 г. (сряда), във връзка с подмяна на сградно водопроводно отклонение на ул.“Юрий Гагарин“, жк. „Изток“, се налага спиране на водоподаването от 09:30 до 17:30 часа на клиентите на „Софийска вода”, живеещи в района на ул. „Юрий Гагарин“ от ул. „Тарас Шевченко“ до ул. „Антон Павлович Чехов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Юрий Гагарин“ ъгъла с ул. „Тарас Шевченко“. На 13 март 2019 г. (сряда), във връзка с реконструкция на уличен водопровод на ул. “Козлодуй“, жк. „Банишора“, се налага спиране на водоподаването от 09:00 до 19:30 часа на клиентите на „Софийска вода”, живеещи в района на ул. „Козлодуй“ от ул. „Странджа“ до ул. „Опълченска“ и ул. „Лада“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Козлодуй“ ъгъла с ул. „Лада“. На 13 март 2019 г. (сряда), във връзка с подмяна на сградно водопроводно отклонение на ул. “Тунджа“, Център, се налага спиране на водоподаването от 09:00 до 18:00 часа на клиентите на „Софийска вода”, живеещи в района на ул. „Тунджа“ от ул. „Прага“ до ул. „Разслатница“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Прага“ ъгъла с ул. „Тунджа“. На 13 март 2019 г. (сряда), във връзка с подмяна на пожарен хидрант на ул.“Изгрев“, с. Казичене, се налага спиране на водоподаването от 09:30 до 17:30 часа на клиентите на „Софийска вода”, живеещи в района на ул. „Никола Петков“, ул. „Христо Ботев“, ул. „Витоша“, ул. „Пейо Яворов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Изгрев“ №2. На 13 март 2019 г. (сряда), във връзка с подмяна на сградно водопроводно отклонение на ул. 9-та, кв. „Обеля“, се налага спиране на водоподаването от 09:30 до 16:30 часа на клиентите на „Софийска вода”, живеещи в района на ул. 9-та от ул. 19-та до ул. „Академик Дмитрий Лихачов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 9-та ъгъла с ул. 19-та. ", "date": "2019.03.13", "title": "Къде няма да има вода в столицата"}
{"url": "https://www.novinite.bg/articles/172316/Dnes-shte-bade-predimno-slanchevo", "text": "Днес ще бъде предимно слънчево със слаб до умерен вятър от изток-североизток. На места в Северна България видимостта ще е намалена. Дневните температури ще се повишат и максималните ще бъдат между 8° и 13°, в София около 8°.Над планините ще преобладава слънчево време с временни увеличения на облачността, но само на отделни места е възможно да превали слаб сняг. Ще духа слаб до умерен вятър от изток-югоизток, а по най-високите части на Рила и Пирин от запад-югозапад. Максималната температура на 1200 метра ще бъде около 4°, на 2000 метра - около минус 4°.Над Черноморието ще бъде предимно слънчево. Ще духа слаб до умерен североизточен вятър. Максималните температури ще са 8°-9°. Температурата на морската вода е 7°. Вълнението на морето ще бъде 3-4 бала.", "date": "2019.03.13", "title": "Днес ще бъде предимно слънчево"}
{"url": "https://www.novinite.bg/articles/172353/4-lava-se-zavarnaha-v-Yujna-Afrika-s-Turkish-Cargo", "text": "Turkish Cargo, дъщерно дружество на Turkish Airlines, транспортира 4 циркови лъва от Украйна до Южна Африка. Преди превозвачът да ги върне обратно в естествения им хабитат, лъвиците Лука, Чарли и Кай и малкото лъвче Нейтън са живели при тежки условия: без пряка слънчева светлина и чист въздух, в клетка от бетон и стомана, голяма едва 35 м 2 .Лъвовете са спасени от Световната организация на Лоурънс Антъни (LAEO), чиято мисия е да защитава правата на животните. Мотивирано от същата кауза, Turkish Cargo осигури специални контейнери, съобразени с хранителните нужди на животните, с които ги транспортира до естественото им местообитание. По време на полета животните са били придружени от техните гледачи, ветеринари, двама служители от Световната организация на Лорънс Антъни и сертифициран екипаж на Turkish Cargo спрямо регулациите на IATA за транспортиране на живи животни (IATA Live Animals Regulations). След дълъг полет над почти 9 хиляди километра, лъвовете са пуснати на свобода в природен парк „Kragga Kamma“, естествен хабитат, дом на множество африкански животински популации, който предлага 14 хиляди м 2 вечно зелени крайбрежни гори и полета. През 2017 г.Turkish Airlines ратифицира декларацията на Бъкингамския дворец „United for Wildlife“ с цел предотвратяване на незаконната търговия с диви животни и предоставяне на индустрията на повече информация по въпроса. С транспортирането на 4-те лъва авиокомпанията още веднъж подчерта колко голямо значение отдава на правата на животните. Полагайки грижи за техния добър превоз и създавайки условия в небето, които са възможно най-близки до естествените, Turkish Cargo приема PRESS RELEASE регулациите на CITES и IATA LAR като отправна точка за цялостния процес, който следва на борда в такива ситуации. Подробна информация за Turkish Cargo и графика на полетите могат да бъдат открити на официалния уебсайт www.turkishcargo.com и на телефон +90 850 333 0777.", "date": "2019.03.13", "title": "4 лъва се завърнаха в Южна Африка с Turkish Cargo"}
{"url": "https://www.novinite.bg/articles/172332/Tita-zastana-zad-bashta-si-Nevinen-e", "text": "Младата певица Тита застана твърдо зад баща си, след като той бе арестуван при акция на специализираната прокуратура, ГДБОП и полицията в Силистра. Обвинението към задържаните е за източване на пари от държавния бюджет, като са облагодетелствани хора, които са искали да получават максимална пенсия.Според зам.-главния прокурор Иван Гешев е била разбитата схема, като разработката по нея е стартирала отдавна.Желаещите да получат максимална пенсия получавали фалшиви документи срещу 10 000 лв., като, за да се гарантира плащането, членовете на престъпната група прибирали при себе си дебитните карти на новите пенсионери и ги връщали след натрупване на дължимото.По време на гледането на мярката за неотклонение стана ясно, че шефът на НОИ - Силистра, Милен Пенчев, който е баща на певицата Тита, се разбирал по Viber с осъждания Тодор Тодоров кой да получи по-висока пенсия чрез фалшификация на документи.След това бащата на Тита се обаждал по телефона на Симеонова и й диктувал ЕГН, за да я уведоми коя преписка да се придвижи по-бързо и да не се правят проверки. Върху досиетата тя прикрепяла с кламер листчета с надпис \"СМЧ - Пенчев\", което означавало \"силно мой човек - Пенчев\".Пенчев обаче посочи, че сам изпращал сигнали до прокуратурата за завишени пенсии. От държавното обвинение контрираха, че почнал да го прави, едва след като разбрал, че се извършват подобни проверки.Дъщеря му подкрепи неговата теза в социалните мрежи и за първи път взе отношение към криминалния случай. Тя участва в риалити за имитации и призна в национален ефир, че е изкарала тежка седмица.\"По повод на всичко, което се изписа по мой адрес и по адреса на моето семейство през последните няколко дни, мисля, че е време и аз да изразя своята позиция. Първо, не мисля, че е редно медиите да замесват моето име с това на баща ми с цел сензация!Второ аз и всички негови близки сме озадачени как човек, който е подавал сигнали към прокуратурата за извършена престъпна дейност от трети лица, е задържан именно за това? Искрено се надявам, че прокуратурата ще вложи същото усърдие в разследването на хората и обстоятелствата, посочени в сигналите от баща ми, за да се разбере обективанта истина.От моя страна и от страната на всички хора в града, които го познават и знаят, що за човек е, той има цялата подкрепа и уважение. Образован човек, изградил чисто и достойно име през годините, човек с позиция, характер, воля за живот и справедливост. И най-вече прекрасен баща! Силно се надявам истината за един невинен човек да се разбере в най-скоро време и тогава медиите отново така \"шумно\" да я отразят\", написа във Facebook тя.", "date": "2019.03.13", "title": "Тита застана зад баща си: Невинен е!"}
{"url": "https://www.novinite.bg/articles/172352/Valshebno-posreshtane-za-Dambo-s-gala-premiera-v-Los-Andjelis", "text": "На 11 март в емблематичното кино „Ел Капитан“ в Лос Анджелис се проведе световната гала премиера на една от най-дългоочакваните продукции тази година Дъмбо. Класическата история, на която Тим Бъртън вдъхва нов живот, се пренася с цялата си приказност на големите екрани по света и у нас в края на месеца. Изцяло в контекста на филма и трогателните му послания, гала премиерата беше своеобразен празник на положителните емоции. Ярките цветове, красивите декори от отминали времена, изяществото на цирковото изкуство, превърнало се в движеща сила за историята, и доброто настроение на гостите допринесоха за вълнуващото изживяване. По червения килим на гала премиерата на Дъмбо премина целият звезден екип, който превръща продукцията в абсолютен феномен, съчетал в себе си обичаната приказка и блестящата игра на някои от най-големите световни знаменистости в момента. Колин Фарел, Дани Девито, Майкъл Кийтън и Ева Грийн зарадваха всички с бляскавото си присъствие. Нико Паркър, която прави своя дебют на голям екран, беше подкрепена от майка си – актрисата Танди Нютън, а режисьорът Тим Бъртън отговори на многото любопитни въпроси за създаването на филма. Огромната изненада на вечерта беше суперзвездата Анджелина Джоли, която този октомври се завръща в света на Дисни с втората част на тоталния хит Господарка на злото. Тя се появи на събитието заедно с децата си и предизвика истински фурор сред феновете. Финли Хобинс, композиторът Дани Елфман, както и невероятната Хелън Мирън и режисьорът Тайлър Хакфорд също уважиха премиерата на Дъмбо и блестяха зашеметяващо на червения килим.Дали необикновеното слонче ще намери своето място, дали семейството остава заедно до края и дали мечтите се превръщат в реалност, очакваме да разберем с очарователния Дъмбо още на 29 март в кината на 2D, 3D, IMAX 3D и 4DX в дублирана и субтитрирана версия.", "date": "2019.03.13", "title": "Вълшебно посрещане за Дъмбо с гала премиера в Лос Анджелис"}
{"url": "https://www.novinite.bg/articles/172326/Otnovo-agresiya-v-uchilishte", "text": "Продължава проверката по скандалния случай за проявена агресия на възпитател към ученички в ловешко училище. Грозните сцени се разиграват в основно училище \"Св. Св. Кирил и Методий\" в квартал Гозница. Всичко започва с бой между две момичета. Възпитателят се намесва, а на разпространените кадри се вижда как удря с юмруци едно от децата.\"Барбара се прибра следобед в петък и обясни, че е бита от господина. Аз не повярвах защото обикновено е виновна тя. Все казват, че е луда, биела се е с децата. Не е луда, но е с малко нерви, като всяко едно дете. Изисква да й се обръща малко повече внимание. Много пъти са ми казвали, че е агресивна, а аз не вярвам, че тя е такава\", разказа тази сутрин пред НОВА майката на Барбара - Севда Димитрова.Конфликтът започва заради момче. Инцидентът е станал по време на занималня, не е имало учители в стаята. Били са само три деца. \"Започнаха да се карат с мен. Аз исках да забравим това и да изляза. Едното момче не ми позволи. Хвана ме и започна да ме удря. Започнах и аз да го удрям. Дойде и момичето, после и възпитателят\", сподели и самата Барбара.По думите й момичетата е щяло да се оправят и сами, но се е намесил възпитателят. \"Когато те се закачат и аз скачам да се бия. Той ни удряше по главата. Другото момиче излезе от стаята, а той продължи да ме бие, докато не припаднах\", твърди още Барбара. След случая момичето се оплаква от болки в главата.Клипът е от 8 март. Вече е започнала проверка дали ръководството на училището съзнателно е потулило случая. Снощи е бил задържан за разпит един от възпитателите.\"Разговарях с родителите на децата. Това, което е станало, е сбиване за около 3-4 минути, децата са разтървани. Това получих като информация. Аз не съм присъствала. Разбрах вчера от клипа, който ми донесе потърпевшото дете. Не съм снимала клипа аз, за да го крия. Веднага се извикаха родителите\", заяви Валя Тодорова - директор на ОУ \"Св. Св. Кирил и Методий\" в Ловеч. По думите й на 8 март, когато е станал инцидентът, никой не е докладвал на директора\"Инцидентите с Барбара са чести и сметнах, че това е поредната дрязга. Служителят ще си понесе пълната отговорност за деянието, аз ще взема мерки\", коментира още Тодорова.Запознахме се с видеото, което беше разпространено през вчерашния ден. Видеото е изпратено в МВР-Ловеч. Във вчерашния ден, Районна прокуратура е уведомена, зам. районният прокурор е поел ръководството на проверката. Снемани са обяснения от участниците в инцидента. Установява се има ли телесни наранявания, дали има престъпления от общ характер, какви са нараняванията на децата и какви мерки ще се предприемат\", коментира случая говорителят на главния прокурор Румяна Арнаудова.", "date": "2019.03.13", "title": "Отново агресия в училище"}
{"url": "https://www.novinite.bg/articles/172330/Ima-li-opasno-kancerogenno-veshtestvo-vav-vaflite-chipsovete-i-detskite-hrani", "text": "Според изследване, проведено в Европейския съюз, в чипсове, пържени картофи, зърнени храни закуски и кафе е открито веществото акрил амид в норми, които са канцерогенни. Взети са над 500 проби от хранителни продукти.\"Изследвания от последните години показват, че това вещество предизвиква рак по животни. Върху хора не са правени експерименти. През 2015г. Европейската агенция по храните излезе със становище, че има риск, а през 2017г. беше приет регламент, който е в сила от началото на 2018г. Проблемът идва от там, че той дава препоръчителни стойности и задължава фирмите да предприемат действия, с които да ограничат количеството”, коментира пред Нова телевизия Богомил Николов – председател на Асоциация „Активни потребители”.Една година по-късно се оказва, че регламентът не е достатъчно добър. „От резултатите се вижда, че се регистрират високи стойности”, казва още Николов.Според Мариана Кукушева, председател на Националния браншови съюз на хлебопекарите и сладкарите, с прилагането на новия регламент се тръгва към промяна на хранителните навици на хората. „Всичко хрупкаво, всичко препечено, всичко, с което обикновено започва деня ни, съдържа акрил амид. Ние не говорим за отрова, която влизайки в организма ни има последствия”, категорична е Кукушева.Това вещество се образува при печене, при високи температури. Ако един хляб е силно изгорял, в кората му може и да се съдържа от това вещество. Има го и в кафето.„Това вещество се натрупва в организма във времето. Проблемът е в това, че ако системно се превишават тези дози, рано или късно това въздейства върху здравето ни”, коментира още Богомил Николов.", "date": "2019.03.13", "title": "Има ли опасно канцерогенно вещество във вафлите, чипсовете и детските храни?"}
{"url": "https://www.novinite.bg/articles/172336/Stroitelni-rabotnici-se-opitvat-da-zasadyat-obratno-izkoreneni-darveta-po-Grafa", "text": "\"Безобразията по ул.\"Граф Игнатиев\" продължават с пълна пара.\" Така председателят на Политичeска партия МИР и общински съветник Симеон Славчев коментира снимки, които му бяха изпратени от граждани. Фотографиите са направени на ъгъла на \"Граф Игнатиев\" и ул.\"Мальовица\". Снимките показват, че дървета са били изкоренявали, вероятно за да улеснят строителните работи. Сега строителните работници се опитват да ги засадят наново. В корените на едно от дърветата се вижда шахта, чието предназначение е напълно неясно.На един от фотосите се вижда дърво, сложено върху бетонов постамент ... Дали ще се хване наново и пусне корени след връщането му на предишното място (след като видно е било изкоренено)? \"Всичко това е скандално и отново доказва, че Столична община не знае какво прави, на кой изпълнител го възлага и не може да контролира изпълнението на ремонтите по \"Граф Игнатиев\"\", заяви Симеон Славчев. Настоявам за пореден път кметът Йорданка Фандъкова да поеме лична отговорност за случващото се. Много е лесно да ходиш да откриваш улици, булеварди, ремонтирани болници. Трудно е да контролираш качеството на ремонта на една от знаковите улици в София, но това е работа на кмета и негова отговорност\", беше категоричен общинският съветник.", "date": "2019.03.13", "title": "Строителни работници се опитват да засадят обратно изкоренени дървета по “Графа”"}
{"url": "https://www.novinite.bg/articles/172334/Lekari-masovo-napuskat-ochnata-bolnica-vav-Varna", "text": "Лекарите и медицинският персонал във варненската очна болница подадоха оставки. Лечебното заведение е общинско. Д-р Добрин Бояджиев, един от младите лекари в Очната болница, смята, че през XXI век офталмологията се нуждае от модерна апаратура.\"Условията на работа не отговарят на съвременните изисквания за добра лекарска практика в Европа и света, материално-техническата база е отвратителна”, коментира медикът. Д-р Лиляна Мирчева работи там от създаването на болницата.\"За тези 40 години в тази общинска сграда, освен смяна на една дограма и на парно, нищо друго повече не е направено”, заяви тя пред БТВ. В отделението, където са лежащо болните, дограмата не е сменена. Покривът тече и изронва мазилката над леглата.\"Имаше едно изречение от сорта, че полагайки Хипократова клетва, ние сме длъжни да работим при всякакви условия. Не смятам, че в XXI век сме длъжни да работим и живеем при всякакви условия”, категорична е доц. Яна Манолова, също лекар в болницата.\"След удръжките чисто получавам 485 лв. Това заплащане мога да го сравня само със социална помощ. Аз работя благотворително”, каза и медицинската сестра Ана Василева.Болницата е база за обучение на Медицинския университет. Има предложение ВУЗ-ът да придобие болницата – миналата година той стана собственик на най-голямата болница в Североизточна България – \"Света Марина”.\"Медицинските университети дават висше образование, специалност, следдипломно обучение, продължаващо обучение, курсове за апарати и т.н. Това е една голяма власт и към нея, като се добави и лечебната дейност, се появява този медицински олигарх, който става изключително силен”, смята д-р Руслан Тошев, управител на Специализираната болница по очни болести за активно лечение.За част от персонала обаче преминаването от общината към университета е добро решение. \"Университетът разполага с изключително модерна апаратура, която не се намира тук, която е последен писък в офталмологичните среди и която не се използва, тъй като няма подходяща база, в която да бъде използвана”, отбеляза Младена Радева, специализант и докторант15-те докладни на управителя до общината – собственик на болницата, останали без отговор. Тази година принципалът отпуска около 93 хиляди лева. \"Ако ние спрем, голяма част от очните заболявания няма да могат да се лекуват по Здравната каса, тоест няма да могат да се лекуват безплатно”, подчерта д-р Руслан Тошев.\"От 3 години съм в болницата и не виждам нищо да се е подобрило, напротив, нещата тръгват все по-назад и все по-зле”, каза Мария Бояджиева, специализант и докторант. Предизвестието на медиците изтича след по-малко от месец – на 7 април, Международния ден на здравето.\"Пациентите идват не заради болницата, а въпреки нея, идват заради нас, специалистите. Преглъщат екстериора и интериора само за да получат качествено лечение”, категоричен е д-р Бояджиев. Общинският съвет и Община Варна отказаха коментар, защото тепърва предстоят обсъждания.", "date": "2019.03.13", "title": "Лекари масово напускат очната болница във Варна"}
{"url": "https://www.novinite.bg/articles/172350/Desislava-Radeva-Sastezanieto-po-pravopis-Pazim-ezika-si-stava-nacionalno", "text": "Състезанието по български език „Пазим езика си“, организирано от гражданското сдружение „Живата вода на България“, тази година става национално. Първото издание на състезанието беше през миналата година. Като пилотно то събуди голям интерес от страна на ученици, учители и родители.„Пазим езика си 2019“ срещна широка подкрепа, като зад него застанаха всички университети в България, в които се изучава специалност „Българска филология“ – Софийският университет „Св. Климент Охридски“, Великотърновският университет „Св. св. Кирил и Методий“, Пловдивският университет „Паисий Хилендарски“ и Шуменският университет „Епископ Константин Преславски“, както и Българската академия на науките (БАН). Логистичен партньор на състезанието по български език е Министерството на образованието и науката.През тази година всички ученици от страната в V и VI клас ще могат да се съревновават помежду си, като покажат колко добре владеят българския език. Стремежът на инициаторите е да се насърчи създаването на трайни умения у учениците за правоговор и правопис на книжовен език, както и фокусиране на общественото внимание към все по-ширещата се неграмотност и масово използване на чуждици. „Стремежът ни е чрез „Пазим езика си“ да ангажираме учениците малко по- нестандартно да подобряват своите правописни и граматически познания. И да събудим у тях любовта към родния език, както и желанието да стават все по-добри в използването му. Състезанието е за всички, не само за отличници“, заяви председателят на управителния съвет на „Живата вода на България“ г-жа Десислава Радева.Каузата припознаха много хора, които милеят за българския език и грамотността, и те стават нейни посланици. Сред тях са писатели, поети, журналисти, актьори, музиканти като Алек Попов, Драгомир Симеонов, Маргарита Петкова, Веселина Седларска, Любен Дилов-син, Александър Секулов, Михаил Билалов, Бойка Велкова, Елена Петрова, Йоанна Темелкова, група „СкандаУ“, Дарин Маджаров от платформата Уча.се, Айше Сали (БНТ) и Софи Маринова. Участниците в „Пазим езика си“ тази година ще са разделени в две възрастови групи - V клас и VI клас. Те ще се състезават в два изпитни кръга - на 20 април и 11 май. Крайният срок за записване в училищата по места е 13 април. В първия кръг децата от V клас ще покажат колко добре могат да се справят с диктовка и с разбирането на текст. Ще им бъде поставена и задача за проверяване на познанията за синоними. ​Учениците от VI също ще работят върху диктовка и въпроси за функционална грамотност. Освен това ще трябва да покажат познаване на богатството на българския език като „преведат“ текст, изпълнен с чуждици, както и да транслитерират текст, предложен им на латиница. За втория кръг ще се класират първите седем деца от всяка възрастова група, показали най-добри резултати.Финалният кръг ще се проведе в СУ „Св. Климент Охридски. Проверката се извършва на място от петчленно жури, начело с проф. Владимир Атанасов, представител на катедрата „Методика“ във Факултета по славянски филологии в СУ „Св. Климент Охридски“. Предвиден е награден фонд. За децата, заели първите три места във всяка категория, ще има специална изненада, подготвена от организаторите и техните партньори. Изпитните материали са изготвени от миналогодишните съставители – Рени Стоичкова, преподавател по български език, автор на редица учебни помагала, и Доротея Николова – журналист и ПР. Към тях тази година се присъединяват Цеца Петрова, учител по български език и литература, автор на учебници и учебни помагала, и Десислава Нейкова, доктор по методика на обучението по български език. „Със съжаление отбелязваме, че в последните години към студентските зали се запътват зрелостници с ниска правописна култура и с празноти в познанията за пунктуацията“, каза проф. д.и.н. Георги Колев, ректор на Шуменския университет „Епископ Константин Преславски“.Той допълни, че поздравява организаторите и подкрепя идеята на конкурса, а академичната общност в университета адмирира и приветства всяка възможност децата ни да четат и пишат повече, да пазят езика ни, да не забравят корените и традициите си. „Като наследник и духовен приемник на Търновската книжовна школа на св. Евтимий, патриарх Търновски, Великотърновският университет подкрепя всички форми, насочени към съхраняването на българската езикова и културна идентичност“, заяви ректорът на ВТУ „Св. св. Кирил и Методий“ проф. д-р Христо Бонджолов. По думите му състезанието „Пазим езика си“ е похвална, достойна за уважение и изключително важна инициатива.", "date": "2019.03.13", "title": "Десислава Радева: Състезанието по правопис „Пазим езика си“ става национално"}
{"url": "https://www.novinite.bg/articles/172361/Georgi-Terzijski-shte-uchastva-vav-foruma-Prioritetna-svarzanost-na-Severna-Balgariya-v-Ruse", "text": "Утре - 14 март, председателят на Управителния съвет на Агенция „Пътна инфраструктура“ Георги Терзийски ще бъде в Русе за участие във форума „Приоритетна свързаност на Северна България“. Срещата се организира от кмета на Община Русе Пламен Стоилов, в координация с Института за пътна безопасност. Целта е да се представят политиките на АПИ за преодоляване на регионалните дисбаланси чрез приоритетното изграждане на безопасна транспортна инфраструктура. Форумът започва в 11 ч., в зала „Европа“ в Доходно здание на гр. Русе.", "date": "2019.03.13", "title": "Георги Терзийски ще участва във форума „Приоритетна свързаност на Северна България“ в Русе"}
{"url": "https://www.novinite.bg/articles/172333/Zabranata-na-nargiletata-vliza-na-parvo-chetene-v-plenarnata-zala", "text": "\r\nГледат на първо четене в парламента промените забраната за пушене на наргиле на закрито. Тя може да се въведе с промени в Закона за здравето.\r\n\r\nЗаконопроектът е внесен от групата на \"Обединени патриоти\", начело с лидера на НФСБ Валери Симеонов. Основание за исканите промени е опазване на здравето, най-вече на децата чрез въвеждането на административни мерки.\r\nМинистерството на здравеопазването и Министерството на образованието и науката подкрепиха промените и ги определиха като необходими и навременни.\r\n", "date": "2019.03.13", "title": "Забраната на наргилетата влиза на първо четене в пленарната зала"}
{"url": "https://www.novinite.bg/articles/172365/Do-mesec-shte-ima-korekcii-po-Zakona-za-gorivata", "text": "До края на седмицата ще се проведе Консултативен съвет, на който ще бъде обсъден излезлият на 7 март анализ на КЗК за пазара на горивата. Това заяви на брифинг министърът на икономиката Емил Караниколов.Готовите текстове ще бъдат изпратени на КЗК. Консултативният съвет е органът, който ще контролира текстовете и изменението на закона. „Становището на КЗК е обективно. Притеснява ме, твърдението на КЗК, според която в нормативна наредба към закона се създават условия за неконкурентна среда. Текст по текст ще изчистим всички спорни моменти“, коментира министърът, цитиран от БГНЕС.Караниколов заяви, че имат време за корекции и до юни ще бъдат изчистени, когато трябва да влезе в сила Законът за горивата. ", "date": "2019.03.13", "title": "До месец ще има корекции по Закона за горивата"}
{"url": "https://www.novinite.bg/articles/172384/Obshtinata-se-e-spryala-na-dva-varianta-za-novite-ogranichiteli-na-Grafa", "text": "\r\nСтоличната община се е спряла на два варианта за новите ограничители на трамвайното трасе по ул. \"Граф Игнатиев\", стана ясно от думите на кмета Йорданка Фандъкова.\r\n\r\n\r\n\r\n\r\n\r\n\r\n", "date": "2019.03.13", "title": "Общината се е спряла на два варианта за новите ограничители на \"Графа\""}
{"url": "https://www.novinite.bg/articles/172355/Stopanin-nameri-trite-si-kucheta-umreli", "text": "48-годишен мъж от с. Долна Бела Речка е съобщил в полицията, че в района около гробищния парк на селото е намерил три умрели кучета, които са негова собственост, но не притежава съответните документи.Местопроизшествието е посетено от дежурна оперативна група и ветеринарен лекар. Извършен е оглед и е образувано досъдебно производство. От кучетата е взето стомашно чревно съдържание за назначаване на експертиза.Работа по случая продължава РУ Вършец. Тепърва ще се изяснява с какво най-вероятно са отровени и кой е извършителят на престъплението.", "date": "2019.03.13", "title": "Стопанин намери трите си кучета умрели"}
{"url": "https://www.novinite.bg/articles/172358/Kaloyan-Pargov-Dali-bezplatna-pechka-ne-e-zaplashtane-za-glas-prez-esenta", "text": "Презентираните във вторник проекти за подмяна на 10 000 печки на твърдо гориво в страната, 5000 от тях в София, са обвити в пълна мъгла и изглеждат като спешна предизборна акция. Това коментира председателят на БСП - София и на групата на социалистите в Столичния общински съвет Калоян Паргов. Европейските проекти, по които 16,6 милиона евро ще бъдат разпределени в 6 български общини като част от мерките за справяне със замърсяването на въздуха от битовото отопление на твърдо гориво, започва да действа от днес във всички 24 районни администрации в София. Около тази бърза инициатива на общините обаче има прекалено много неясноти, категоричен е Калоян Паргов.\"Това е поредният обвит в мъглата на фините прахови частици проект, който заблуждава гражданите, този път не само на София, коментира той. - На столичани реализацията му ще струва над 6,5 милиона лева. Към този момент липсват критерии за определяне на домакинствата, чиито печки ще бъдат подменени. Гражданите кандидатстват за нещо, което все още не съществува, не е налично, няма техническа визия за това, което се очаква, несигурно е във времето... Всичко това води до много въпроси - най-вече дали тази кампания не е спешна предизборна акция на управляващите. Възможно ли е при липсващите към този момент критерии за определяне на \"печелившите\" за смяна на печките, включването на едно домакинство в списъка за получаване на безплатна печка да е условие за заплащане с глас през есента?\".Според експерта на БСП в Комисията по инженерна инфраструктура и енергийно планиране към СОС Валентина Узунова, управляващите в Столична община много спешно трябва да отговорят на редица въпроси, свързани с презентираните от тях проекти.\"Бърза справка в сайта на Европейската комисия ни показа целите и обхвата на проект LIFE17. Той трябва да разработи и да тества нова демонстрационна схема, която да замени отоплителните инсталации в 500 домакинства и да я приложи в около 10 000 домакинства в 6-те общини. Също така да повиши обществената осведоменост относно важността на проблемите с качеството на въздуха, да бъдат изготвени национални препоръки за прилагане на схемата за преход към алтернативни форми на отопление на домакинствата, както и да бъдат достигнати и поддържани средните годишни концентрации на фини прахови частици под годишната цел за човешко здраве, определена от законодателството на ЕС и националното законодателство, коментира тя. - В тази връзка бихме искали да получим отговори на няколко въпроса - как е разпределен по пера бюджетът на посочените при презентацията два проекта и каква е точно сумата, определена за Столична община? Освен това какъв е размерът на сумата, предвидена по проектите поотделно за подмяна на отоплителните инсталации и какъв брой отоплитени инсталации е предвидено да бъдат заменени? Как е формиран бюджетът за подмяната на отоплителните инсталации по видове - котли, газифициране, печки, климатици и др. Кой поема разходите за проектиране, за оразмеряване на инсталациите по отполяем обем, за монтаж, за газификация на съответната територия или единица, за узаконяване и т.н.\".Според Валентина Узунова, изключитално важно е да бъдат обявени имената на доставчиците на пилотно подменените печки в Нови Искър, както и на пелетите. \"Какви суми са заплатени за закупуването на тези печки, както и на пелетите за един сезон, настоява за информация тя. - Коя фирма е извършила монтажа на тези печки и как е била избрана за това? Също така е много важно да има яснота как ще бъдат подбирани фирмите, участващи в изпълнението на подмяната на отоплителните инсталации по проекта LIFE+ и ОП \"Околна среда\". И не на последно място - как ще бъде контролирано качеството, в това число и на влажността на доставените за новите инсталации пелети и брикети. Въпросите са изключително много. Надявам се да получим конкретни отговори и то своевременно\".", "date": "2019.03.13", "title": "Калоян Паргов: Дали безплатна печка не е заплащане за глас през есента?"}
{"url": "https://www.novinite.bg/articles/172335/Otkriha-izcheznaloto-momche-v-stolicata", "text": "Столични полицаи откриха в късния следобед издирвания 13-годишен Асен Пендурков. Момчето е в добро здравословно състояние.По-рано днес от МВР пуснаха съобщение, че момчето се издирва и веднага се стигна до резултат. Асен бе в неизвестност от 5 март, когато излязъл от дома си и повече не се е върнал.", "date": "2019.03.13", "title": "Откриха изчезналото момче в столицата"}
{"url": "https://www.novinite.bg/articles/172354/Fandakova-Osnovnata-zaplata-na-shoforite-i-vatmanite-stava-1150-lv", "text": "Заплатите на шофьорите и ватманите от столичния градски транспорт ще бъдат изравнени в двете дружества и ще бъдат повишени с 10% от 1 април. Така основната заплата ще стане 1150 лв. Това обяви кметът на София Йорданка Фандъкова на извънреден брифинг, съобщава БГНЕС.За целта ще бъдат заделени допълнителни 5.3 млн. лева, които Столичният общински съвет ще трябва да гласува на утрешното си заседание.", "date": "2019.03.13", "title": "Фандъкова: Основната заплата на шофьорите и ватманите става 1150 лв."}
{"url": "https://www.novinite.bg/articles/172363/ABV-zapochva-podgotovka-za-organizaciya-za-sabirane-na-podpiska-za-svikvane-na-obshtonacionalen-referendum-za-mir", "text": "ПП АБВ започва подготовка за организация на подписка за свикване на общонационален референдум за мир, обяви председателят на ПП АБВ Румен Петков.Целта е да бъде ясно зададен на българите въпросът – искат ли България да бъде територия, на която да бъде разположено ядрено оръжие, искат ли България да бъде територия, на която да се изграждат допълнителни военни съоръжения с атакуващ характер, искат ли България да бъде част от насаждането на напрежението в Черноморския басейн и на Балканите, обясни на пресконференция председателят на АБВ.Темата е особено актуална и тревожна след декларацията от страна на САЩ за излизане от Договора за унищожение на ракетите с малък и среден обсег и последвалите от това огледални мерки на Руската федерация, както и след факта на засилващо се напрежение в световен мащаб и неадекватните действия на институциите, призвани да гарантират диалога и гражданския мир, каза още Румен Петков.„Погазването на законите е факт, погазването на международното право е факт, погазването на международната нормативна уредба е факт и ние считаме, че най- национално отговорното решение е днес да започнем действия по структуриране на инициативен комитет, който да представим, по силата на нормативната уредба, пред председателя на Народното събрание. Инициативният комитет да заяви стартиране на подготовката и събирането на подписи за свикването на референдум и в тримесечния срок от време сме с амбицията да съберем достатъчно подписи, които да представим в Народното събрание и българското общество да има възможността и отговорността да направи своя избор“. Петков заяви увереност, че българските граждани, независимо от своята политическа ориентация, независимо от убедеността си за европейското и евроатлантическо бъдеще на България, не бива да има различие от необходимостта от диалог, мирно решаване и гарантиране на това, че България ще бъде зона за мир. ПП АБВ започва действия по изграждането на 15-членен Инициативен комитет за набиране на подписка за свикване на референдум Пред медиите подкрепата си за свикване на общонационален референдум за мир заявиха Спас Панчев – председател на Земеделски съюз „Александър Стамболийски“, Александър Паунов - първи секретар на Комунистическата партия на България, Михаил Шишков – председател на Българска партия Либерали, Екатерина Атанасова – председател на „Обединен блок на труда“, Александър Радославов – председател на „Движение за социален хуманизъм“, Елена Нонева – председател на Политическо движение Социалдемократи, Проф. Боян Киров – председател на „Българската левица“.", "date": "2019.03.13", "title": "АБВ започва подготовка за организация за събиране на подписка за свикване на общонационален референдум за мир"}
{"url": "https://www.novinite.bg/articles/172364/Rumen-Radev-shte-uchastva-v-konferenciya-za-nasarchavane-na-ikonomicheskiya-rastej-v-Balgariya", "text": "На 14 март, четвъртък, държавният глава Румен Радев ще участва в кръгла маса на тема „ЗА конкурентоспособна и просперираща българска икономика“. Форумът ще започне в 10.00 часа в зала „Сердика“ на София хотел Балкан. На кръглата маса ще бъдат набелязани мерки за преодоляване на факторите, които задържат икономическия растеж в България. Представители на националните работодателски организации, на институциите и икономически анализатори ще обсъдят темата в контекста на пазара на труда, нормативната среда и инвестиционния климат. Форумът е под патронажа на президента Румен Радев и се организира от Асоциация на индустриалния капитал в България, Българска стопанска камара и Българска търговско-промишлена палата.", "date": "2019.03.13", "title": "Румен Радев ще участва в конференция за насърчаване на икономическия растеж в България"}
{"url": "https://www.novinite.bg/articles/172360/Bojko-Borisov-shte-bade-na-rabotno-poseshtenie-v-Azerbajdjan", "text": "Министър-председателят Бойко Борисов ще бъде на работно посещение в Азербайджан. По време на визитата си на 13 и 14 март в Баку българският премиер ще участва в Седмия глобален бакински форум, организиран от неправителствената организация - Международен център „Низами Генджави“. Фокус на дискусиите на събитието ще са ролята на големите сили в промяната на глобалната политика - Китай, САЩ, Русия и ЕС, както и предизвикателствата пред устойчивото развитие. В рамките на работното си посещение в Баку премиерът Борисов ще се срещне с президента на Азербайджан Илхам Алиев. Във водената от министър- председателя делегация е министърът на енергетиката Теменужка Петкова.", "date": "2019.03.13", "title": "Бойко Борисов ще бъде на  работно посещение в Азербайджан"}
{"url": "https://www.novinite.bg/articles/172376/Mladen-Marinov-Planirame-i-se-podgotvyame-za-evropejskite-izbori-i-za-balovete", "text": "Министър Младен Маринов коментира по време на блицконтрол във вътрешната комисия, какви са впечатленията му от работата на системата за наблюдения на горивата. Идеята е да има един център, за да могат служителите да контролират целия процес - от появата на танкера до включването му измервателните уреди.По думите му системата ще бъде надграждана и ще се обхване целия процес до крайните обекти и потребителите. Продължават операциите, които се извършват от координационния център, които се извършват срещу контрабандата.По думите му платформата е изготвена и предстои с технически средства да се надгража Въпрос към министъра зададе и Цветан Цветанов, във връзка с предстоящите европески избори по охраната за нормалното им провеждане.Планираме и се подготвяме както за европейските избори така и за абитуриентските балове, каза Младен Маринов. Имаме необходимия ресурс, допълни той. Той коментира и допълнителните 3 милиона лева , които се отпускат на министерството. Те касаят ангажименти, които дъжавата има към Шенген - те са насочени за техническа поддръжка на граничните пунктове, гориво за корабите.", "date": "2019.03.13", "title": "Младен Маринов: Планираме и се подготвяме за европейските избори и за баловете"}
{"url": "https://www.novinite.bg/articles/172359/Stroyashto-se-depo-na-metroto-v-Izmir-se-sruti-ima-zatrupani", "text": "Двама души са били затрупани при срутване на строящо се подземно депо, предназначено за вагоните на метрото в турския град Измир.Депото с капацитет 115 вагона се предвижда да бъде на два етажа.Срутването е станало на разсъмване в около 3 часа, когато метрото не е работело, съобщиха медиите. Не се съобщава причината за инцидента. Спасителни и полицейски екипи са на мястото.Продължава издирването на двамата затрупани, за които се твърди, че са охрана на обекта.", "date": "2019.03.13", "title": "Строящо се депо на метрото в Измир се срути, има затрупани"}
{"url": "https://www.novinite.bg/articles/172369/Cvetanov-Dalgovete-na-veroizpovedaniyata-shte-badat-razsrocheni-a-ne-oprosteni", "text": "Дълговете на вероизповеданията, натрупани до 31 декември 2018 г., няма да бъдат опрощавани, а разсрочвани. Новината обяви на брифинг в парламента председателят на парламентарната група на ГЕРБ Цветан Цветанов, цитиран от БГНЕС.Предложението ще бъде направено между двете четения на промените в Закона за вероизповеданията, които предизвикаха обществено недоволство заради заложената вътре финансова амнистия. По данни на финансовото министерство задълженията на вероизповеданията към държавата са около 8,2 млн. лв., а вече стана ясно, че около 8 млн. от тях са само на Главното мюфтийство.Периодът на разсрочване все още не е договорен, защото се търсят различни варианти.", "date": "2019.03.13", "title": "Цветанов: Дълговете на вероизповеданията ще бъдат разсрочени, а не опростени"}
{"url": "https://www.novinite.bg/articles/172342/Reorganizirat-dvijenieto-v-Sofiya-dnes-zaradi-sabitie-na-posolstvoto-na-Ungariya", "text": "\r\nВъвежда се временна организация на движението поради провеждане на събитие на посолството на Унгария, съобщиха от пресцентъра на Столична община.\r\n\r\n\r\n\r\n\r\n\r\n", "date": "2019.03.13", "title": "Реорганизират движението в София днес заради събитие на посолството на Унгария"}
{"url": "https://www.novinite.bg/articles/172373/Borisov-Tryabva-da-sme-gotovi-za-Brexit-bez-sdelka", "text": "„ЕС положи много усилия и време по сделката за излизане на Великобритания и си свърши работата. Сега трябва да сме готови на сценарий сделка да няма”. Това написа в профила си в социалната мрежа Facebook премиерът Бойко Борисов. Лидерът на ЕНП Манфред Вебер пък е на мнение, че Brexit вреди бъдещето на едно цяло поколение. Той съобщи, че се е срещнал с португалски младежи, които са учили в Лондон и трябва да се приберат. Вебер се обърна към тях с думите „Няма да ви оставим”.\"Оставаме с уважение към британския народ, оставаме отговорни до края на процеса. Не виждам по-добро решение от това, което предложихме. Brexit е много вреден, но това е решението на британския народ. Днес сме в ръцете на британската политическа система. Тя трябва да намали вредите”, пък  заяви първият вицепрезидент на ЕК и кандидат на Социалистите и демократите за неин бъдещ председател Франс Тимерманс по време на дебата в Страсбург, пише „24 часа”.", "date": "2019.03.13", "title": "Борисов: Трябва да сме готови за Brexit без сделка"}
{"url": "https://www.novinite.bg/articles/172347/Vijte-koi-sa-naj-evtinite-evropejski-gradove-za-uikend-patuvaniya", "text": "Столицата на Литва – Вилнюс е на първо място в класацията за най-евтини европейски градове за уикенд пътувания, съобщава The Sun.Уикенд в града излиза 170 евро на човек. В тази сума са включени 12-те най-типични разходи за туризъм: 3 нощувки, вечеря за двама, напитки, разглеждане на забележителности, пътуване с обществения транспорт и още няколко други.Цената на същата програма в Белград, който е на втора позиция, е 175 евро.На трето място е полската столица Варшава, където един уикенд излиза 185 евро.Москва също е в списъка на най-евтините места. 3 дни в руската столица излизат 217 евро. В Прага е съвсем малко по-скъпо: 220 евро на човек.В Букурещ уикендът е 195 евро, в Порто и Лисабон 202 евро, а в Братислава – 172 евро. ", "date": "2019.03.13", "title": "Вижте кои са най-евтините европейски градове за уикенд пътувания"}
{"url": "https://www.novinite.bg/articles/172351/NSI-Iznosat-na-Balgariya-za-stranite-ot-ES-narastva-s-91", "text": "През 2018 г. износът на България за ЕС нараства с 9.1% спрямо 2017 г. и е в размер на 37 697.5 млн. лева. Основни търговски партньори на стараната ни са Германия, Италия, Румъния, Гърция, Франция и Белгия, които формират 67.5% от износа за държавите членки на ЕС, съобщиха от НСИ.През декември 2018 г. износът за ЕС се увеличава с 6.6% спрямо съответния месец на предходната година и е на стойност 2 681.0 млн. лева.При износа на България за ЕС, разпределен според Стандартната външнотърговска класификация, през 2018 г. в сравнение с 2017 г. най-голям ръст е отбелязан в секторите „Минерални горива, масла и подобни продукти“ (35.8%) и „Машини, оборудване и превозни средства“ (15.5%). Спад се наблюдава единствено в сектор „Мазнини, масла и восъци от животински и растителен произход“ (6.8%).Вносът на България от ЕС през 2018 г. се увеличава с 5.5% спрямо предходната година и достига 39 903.8 млн. лв. по цени CIF. Най-голям е стойностният обем на стоките, внесени от Германия, Италия, Румъния, Испания и Гърция. През декември 2018 г. вносът на България от държавите - членки на ЕС, намалява с 6.7% в сравнение с декември 2017 г. и е в размер на 3 064.1 млн. лева.При вноса от ЕС, разпределен според Стандартната външнотърговска класификация, през 2018 г. спрямо 2017 г. най-голямо процентно увеличение е отчетено в сектор „Безалкохолни и алкохолни напитки и тютюн“ (12.6%). Най-голямо намаление се наблюдава в сектор „Минерални горива, масла и подобни продукти“ (5.1%).Външнотърговското салдо (износ FOB - внос CIF) на България с ЕС за 2018 г. е отрицателно и е на стойност 2 206.3 млн. лева. По цени FOB/FOB (след елиминиране на разходите за транспорт и застраховки при внос на стоки) салдото е положително и е в размер на 290.3 млн. лева.През януари 2019 г. износът на стоки от България за трети страни нараства със 7.5% в сравнение със същия месец на предходната година и е на стойност 1 394.2 млн. лева, съобщиха от НСИ. Основни търговски партньори на България са Турция, Китай, САЩ, Египет, Сърбия и Руската федерация, които формират 54.4% от износа за трети страни.През януари 2019 г. при износа на стоки от България за трети страни, разпределен според Стандартната външнотърговска класификация, най-голям ръст в сравнение със същия месец на предходната година е отбелязан в секторите „Мазнини, масла и восъци от животински и растителен произход“ (168.1%) и „Храни и живи животни“ (38.0%). Най-голям спад се наблюдава в секторите „Артикули, класифицирани главно според вида на материала“ (10.2%) и „Безалкохолни и алкохолни напитки и тютюн“ (4.9%).Вносът на стоки в България от трети страни през януари 2019 г. се увеличава с 9.1% в сравнение със същия месец на 2018 г. и е на стойност 1 994.3 млн. лева (по цени CIF). Най-голям е стойностният обем на стоките, внесени от Руската федерация, Турция, Китай и Египет. При вноса на стоки от трети страни, разпределен според Стандартната външнотърговска класификация, през януари 2019 г. най-голямо увеличение спрямо предходната година е отчетено в секторите „Храни и живи животни“ (43.8%) и „Минерални горива, масла и подобни продукти“ (34.3%). Най-голям спад се наблюдава в секторите „Мазнини, масла и восъци от животински и растителен произход“ (28.6%) и „Машини, оборудване и превозни средства“ (14.3%).Външнотърговското салдо (износ FOB - внос CIF) на България с трети страни през януари 2019 г. е отрицателно и е в размер на 600.1 млн. лева. По цени FOB/FOB (след елиминиране на разходите за транспорт и застраховки при внос на стоки) салдото също е отрицателно и е на стойност 421.5 млн. лева.През януари 2019 г. от България общо са изнесени стоки на стойност 4 558.3 млн. лв., което е с 3.8% повече в сравнение със същия месец на предходната година. През януари 2019 г. общо в страната са внесени стоки на стойност 4 983.5 млн. лв. (по цени CIF), или с 1.5% по-малко спрямо януари 2018 г.Общото външнотърговско салдо (износ FOB - внос CIF) е отрицателно през януари 2019 г. и е на стойност 425.2 млн. лева. По цени FOB/FOB (след елиминиране на разходите за транспорт и застраховки при внос на стоки) салдото през януари 2019 г. също е отрицателно и е в размер на 97.1 млн. лева. ", "date": "2019.03.13", "title": "НСИ: Износът на България за страните от ЕС нараства с 9.1%"}
