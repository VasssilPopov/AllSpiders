{"url": "https://www.novinite.bg/articles/174263/Za-obshtestveno-obsajdane-na-proekta-za-tol-taksite-nastoyaha-AIKB-BSK-i-BTPP", "text": "За широко обществено обсъждане на проекта за въвеждане на тол таксите настояха две от работодателските организации и Българската търговско-промишлена палата (БТПП).В свое становище, изпратено до медиите от Асоциацията на индустриалния капитал в България (АИКБ), Българска стопанска камара (БСК) и Българска търговско-промишлена палата настояват, че са били информирани от фирми в спедиторския и транспортен бранш относно готвеното въвеждане на тол таксите. В становището припомнят, че от МРРБ предлагат те да се начисляват на тежкотоварни автомобили над 3,5 тона от 16 август 2019 г.\"Считаме, че въвеждането на тол системата е необходима, макар и закъсняла стъпка за подобряване поддръжката и обновяване на основната пътна мрежа. В същото време, доколкото това ще бъде свързано с неизбежно повишение на транспортните разходи на територията на страната, предлагаме да се проведе детайлно обсъждане с всички заинтересовани страни\", се посочва в становището.Копие от него е изпратено до вицепремиера Томислав Дончев, вицепремиера Марияна Николова, министъра на регионалното развитие и благоустройството Петя Аврамова и председателя на Агенция \"Пътна инфраструктура\" - инж. Георги Терзийски.", "date": "2019.04.17", "title": "За обществено обсъждане на проекта за тол таксите настояха АИКБ, БСК и БТПП"}
{"url": "https://www.novinite.bg/articles/174241/Eva-Majdel-povejda-Golyamoto-balgarsko-horo-v-Bryuksel-za-treta-poredna-godina", "text": "„Хорото е една от най-българските традиции. То показва не само красотата на автентичния ни фолклор, но и талантливото лице на българските музиканти, изпълнители и творци. Започнато от Кристалина Георгиева през 2013 г., Голямото хоро се утвърди като празник, който привлича българи не само от цяла Белгия, но и съседните държави като Германия, Нидерландия и Люксембург.“Това заяви евродепутатът от Групта на ГЕРБ/ЕНП Ева Майдел, която и тази година продължава традицията на Голямото хоро, както и другата традиция, съпътстваща събитието - обличането на символа на Брюксел – Манекен пис, в българска носия. Според Ева Майдел денят за провеждане на Голямото хоро през 2019 –та е избран символично – това е денят на православния Великден - 28 април. „Искахме да подчертаем уникалността на българските традиции и привързаността ни към християнски ценности. Вярвам, че България има нужда от позитивните послания на своите традиции, както и от по-добър имидж по света във всяка една социално-икономическа сфера. Затова през последните пет години с инициативи като Голямото хоро и Моята мечта за България работих за представяне на най-доброто лице на България.“, добавя българският евродепутат. В Голямото хоро в Брюксел тази година ще се включат музиканти от Национално училище за фолклорни изкуства „Филип Кутев“ от Котел, ансамбъл \"Бизоне\" от Каварна, съставът от българи \"На Хорото в Брюксел\", както и Ансамбъл \"Здравец\" от Гент. Голямото хоро е част от програмата на 13-ото издание на международния фестивал Balkan Trafik", "date": "2019.04.17", "title": "Ева Майдел повежда Голямото българско хоро в Брюксел за трета поредна година"}
{"url": "https://www.novinite.bg/articles/174242/Emil-Radev-Kiberataka-sreshtu-evropejskite-izbori-bi-bila-udar-sreshtu-demokraciyata", "text": "По време на последното пленарно заседание на Европейския парламент в Страсбург за настоящия мандат бе проведен дебат относно кибер сигурността на предстоящите Европейски избори в края на м. май. Участие в дебата взе българският евродепутат от ЕНП-ГЕРБ Емил Радев, който бе част от Комисията по граждански свободи, правосъдие и вътрешни работи. Емил Радев призова националните органи, които отговарят за сигурността на вота, да бъдат подготвени и да гарантират киберсигурността по време на изборния процес.Тези мерки според него следва да бъдат допълнени от усилия на европейско ниво чрез споделяне на информация за кибер заплахи и опит с тяхното спряване. В този контекст, той приветства наскоро проведената симулация, събрала на едно място представители на националните органи за кибер сигурност, Европейския парламент, Европейската комисия и Европейската агенция за кибер сигурност, и призова за извършването на такива симулации и на национално ниво, във всички държави-членки. Тези мерки, според Емил Радев, са нужни, за да бъде гарантирано нормалното протичане на изборите за Европейски парламент, без тяхната легитимност да бъде поставена под въпрос заради кибератака преди или по време на вота. Той припомни, че в последните години са се случили редица кибер атаки, ръководени както от държавни, така и от недържавни участници, по време на изборния процес в САЩ, Франция и др. страни. „Тези атаки са предназначени да сътворят хаос и да попречат на нормалното протичане на най-демократичния процес, да подкопаят доверието в неговото изпълнение и резултат, да създадат усещането, че демокрацията е лесно уязвима – с един клик и тя може да бъде псотавена на колене“, коментира българският представител. В заключение Емил Радев бе категоричен, че ако изборите дори в една държава-член бъдат поставени под съмнение, изборите в целия ЕС също ще бдъат поставени под съмнение. „Това би била недопустима победа за тези, които искат да разделят ЕС и да отслабят неговата сила, и ние не трябва да го допускаме.“, зааяви той.", "date": "2019.04.17", "title": "Емил Радев: Кибератака срещу европейските избори би била удар срещу демокрацията"}
{"url": "https://www.novinite.bg/articles/174281/Medicinskite-sestri-gotvyat-nacionalen-protest", "text": "Медицинските сестри се готвят за национален протест - на 15 май пред Министерския съвет. За пореден път те ще настояват за достойно заплащане. Искат възнаграждение от поне две минимални работни заплати, както и увеличение на парите за нощен труд.А поредният протест на медицинските специалисти в Бургас в сряда беше подкрепен от омбудсмана Мая Манолова. Недоволството на сестри не секва, въпреки решението на правителството да отпусне допълнителни 50 милиона лева за увеличение на заплатите им.", "date": "2019.04.17", "title": "Медицинските сестри готвят национален протест"}
{"url": "https://www.novinite.bg/articles/174216/Rumen-Gechev-BSP-shte-bade-pobeditel-na-izborite", "text": "„Абсолютно сигурен съм, че БСП ще бъде победител на изборите”. Това заяви народният представител от ПГ на „БСП за България” и кандидат за евродепутат Румен Гечев в сутрешния блок на БТВ. Той коментира, че листата на БСП е избрана по напълно демократичен начин и благодари за доверието на Националния съвет на БСП за доверието към него. Той призова гласуването да се разгледажда като процес – Изпълнителното бюро предлага на Националния съвет листа, която той подлага на гласуване и размества кандидатите с няколко гласа. „Кандидатите ни в листата за евроизборите са силни, разликата в гласовете е минимална”, коментира той.„Следвайки демократичните традиции, ние насърчаваме преференциалното гласуване, за да съберем максимален брой гласове”, допълни Гечев. Народният представител обясни, че подреждането на листата е предварително, а българските граждани, които са солидарни с програмата, представена и защитена от БСП, могат подкрепят един или друг кандидат. „Това класиране е само стартовият изтрел на надпреварата”, категоричен бе социалистът. „Нашият основен политически опонент набра слава на силно корумпиран”, заяви Гечев. Кандидатът за евродепутат каза още, че Елена Йончева е изявен боец срещу корупцията и радетел за въвеждането на закоността и европейските ценности за България, затова, по думите му, тя ще активира значителна част от електората по време на изборите.", "date": "2019.04.17", "title": "Румен Гечев: БСП ще бъде победител на изборите"}
{"url": "https://www.novinite.bg/articles/174248/Lozan-Panov-ne-e-saglasen-trimata-golemi-v-sadebnata-vlast-da-badat-razsledvani", "text": "Председателят на ВКС Лозан Панов не е съгласен с предложенията за промени в Закона, чрез които могат да бъдат разследвани \"тримата големи\" в съдебната власт. Според него изкуственото пришиване на главния прокурор към двамата председатели на върховни съдилища не е приемливо за закона, предава БТА. \"Изкуственото пришиване на двамата председатели на ВКС и ВАС към главния прокурор и преди съм дискутирал. Няма как тя да бъде приемлива за българското законодателство, доколкото такива предпоставки съществуват. Това е темата за разследването. А темата за предсрочното прекратяване на мандати, ако това е основният въпрос, който ми задавате. В Закона за съдебната власт има ясно предвидени основания, които са предвидени - това включва както случаите когато мандатът свършва, поради изтичане на определен срок, така и в другите хипотези\", каза Панов. Панов коментира пред журналисти, че тази идея не е нова, че е от времето на предишния правосъден министър и сега само се възпроизвежда. С тези текстове по-скоро се търси основание, а не законови предпоставки, посочи още председателят на ВКС и напомни, че Европейската комисия не очаква специален ред за разследване на \"тримата големи\". Лозан Панов отново заяви, че няма да подава оставка заради проверката срещу него по повод апартамента, който съпругата му е купила от \"Артекс\" на ниска цена. ", "date": "2019.04.17", "title": "Лозан Панов не е съгласен \"тримата големи\" в съдебната власт да бъдат разследвани"}
{"url": "https://www.novinite.bg/articles/174249/Stanishev-Nikoj-ne-moje-da-me-otstrani-ot-BSP", "text": "Моето място в БСП... Никой, който иска да ме изчегърта, не може да го постигне. Защото за мен БСП е кауза. Баща ми е бил в тази партия, той е рискувал живота си за нея. Целият ми живот, осъзнат, още повече политически, е свързан неразривно с БСП. Това каза пред \"Канал 3\" председателят на групата на Европейските социалисти и бивш министър-председател на България Сергей Станишев.Според него листата на БСП за европейските избори през май е била избрана демократично, но от партията са изгубили твърде много време в реденето й.\"Хората не ги интересува какви са вътрешните ни отношения – кой е първи, кой е втори, кой е трети в тази листа. Хората ги интересува друго – какво БСП може да направи за това техният живот да стане по-добър, доходите им да са по-високи, работата им да е по-сигурна, семействата им да са по-добре.\" - коментира Станишев.На въпрос дали БСП е бламирала собствената си лидерка Корнелия Нинова с връщането му в листата на партията, Станишев отговори, че \"\"Не става въпрос за вътрешна опозиция.Но в някакъв смисъл председателят на Националния съвет се постави в такава позиция, че Националният съвет да бъде принуден да коригира нейното еднолично решение, защото всички знаем, че листата, която предложи тя, беше нейна лична\".Сергей Станишев изрази мнението, че за да спечели доверието на хората, Столетницата трябва да се представи като алтернатива на ГЕРБ - най-вече социална.\"Няма нужда да се състезаваме с консервативните и традиционалистките партии като ВМРО или другите патриоти на техен терен. Ние имаме наш терен. На стандарта на живот на хората, на справедливостта, на битката с неравенствата. Оттук ще дойде силният импулс за подкрепа на БСП от хората. Това трябва да преследваме и да покажем достоверност, стабилност, последователност в това\", завърши Сергей Станишев.", "date": "2019.04.17", "title": "Станишев: Никой не може да ме отстрани от БСП"}
{"url": "https://www.novinite.bg/articles/174243/Borisov-Slujbite-se-razrabotiha-vseki-den-se-zadarjat-nyakolstotin-kilograma-droga", "text": "Премиерът Бойко Борисов се похвали пред министрите с успехи в борбата срещу наркоразпространението. По думите му всеки ден се задържат по няколкостотин килограма кокаин, хероин, тонове марихуана.\"Разработиха се службите\", коментира той след редовната си среща с техните ръководители, която се провежда в сряда преди заседанието на Министерския съвет.", "date": "2019.04.17", "title": "Борисов: Службите се разработиха, всеки ден се задържат няколстотин килограма дрога"}
{"url": "https://www.novinite.bg/articles/174229/Ivan-Geshev-Deloto-Ivancheva-shte-se-izpolzva-da-bade-udarena-prokuraturata", "text": "Делото \"Иванчева\" се използва за да бъде ударена спецпрокуратурата. Това заяви в ефира на БНТ зам.-главният прокурор Иван Гешев. Според него определени кръгове в държавата се опитват да манипулират обществото, че доказателствата по делото са паднали и че основният свидетел на обвинението се е отказал от показанията си. Единственото, което прокуратурата може да направи в този случай е да даде публичност на процеса, увери той.Делото „Иванчева“ ще се използва, за да бъде ударена прокуратурата, заяви зам.-главният прокурор.Иван Гешев, зам.-главен прокурор: Някои хора заложиха на него с очакване, че при някои оправдателни присъди това щеше да бъде използвано за искане за закриване на спецпрокуратурата, оставки за главни и зам.-главни прокурори. Това беше политически залог.Единицата за справедливост е онова, което присъджа съдът. Присъдите на обвиняемите по делото Иванчева не са окончателни и спрямо българското законодателство те все още се водят невиновни, припомни зам.-главният прокурор Иван Гешев.Иван Гешев коментира размера на присъдата с това, че подсъдимите по делото са привлечени по най-тежкия състав, който предвижда максимум от 30 години.Иван Гешев, зам.-главен прокурор: Досега законът не се прилагаше. Борбата с корупцията беше недостатъчна и това го отчита цялото общество и оттам се натрупва чувство за несправедливост. Когато започват първите стъпки, някои хора се уплашиха, че ще се случи и с тях същото.Не е сигурно, че подсъдимите са оправдани за получаване на подкуп, като преди това трябва да излязат мотивите на съда. Ако това наистина се окаже така, прокурорите няма да са съгласни с подобно решение, защото то не съответства със събраните доказателства, увери Гешев.При всяка инстанция е все едно битката започва отново - означава само, че един етап от процесът е приключил, обясни Гешев.Иван Гешев, зам.-главен прокурор: Когато и двете страни са недоволни, присъдата е балансирана и сравнително справедлива. В случая подсъдимите са недоволни от размера на наказанието, за нас то е справедливо.Искаме гражданите да чуят всичко, искаме публичност, защото не се страхуваме от нищо, заяви зам.-главният прокурор. Той увери, че не се притеснява от намерението на Десислава Иванчева и Биляна Петрова да го съдят за уронване на престижа и клевета, тъй като по думите му това е рутинно действие на множество подсъдими, което се прави с цел да се окаже натиск.", "date": "2019.04.17", "title": "Иван Гешев: Делото „Иванчева“ ще се използва да бъде „ударена“ прокуратурата"}
{"url": "https://www.novinite.bg/articles/174260/Joncheva-Golemiyat-problem-svarzan-s-nasilieto-nad-jeni-e-bednostta", "text": "„Големият проблем, свързан с насилието над жени, равнопоставеността на половете и трафика на хора, е бедността, както и липсата на развитие. Насилието над жени не е само български проблем, в Европейския съюз една от всеки десет жени е обект на сексуално насилие, а една от всеки пет е подложена на физическо насилие”. Това каза водачът на листата на БСП за Европейските избори Елена Йончева на „Форум за правата на жените 2019”, организиран от Фондация „Фридрих Еберт” и Българския фонд за жените. Тя добави, че България има своята специфика, в резултат на това, че държавата ни е много бедна. Йончева добави, че 40% от българските граждани живеят на прага на бедността, а 60% от населението на страната е функционално неграмотно.„Това не може да не оказва влияние върху насилието в семейството. Затова са нужни инициативи от страна на държавата за включване на жените в социалния живот, във всеки областен град трябва да бъдат създадени кризисни центрове, в които да има психолози, трябва да се създаде и база данни към МВР, съдържаща данните на насилниците”, коментира още водачът на евролистата на левицата. Елена Йончева каза още, че когато говорим за насилието над жени, обикновено се дават конкретни примери, без да се влиза в същността на проблема. „Статистиката от последните три години показва, че всяка четвърта българка е обект на домашно насилие, а насилието над жени се е увеличило с 50% за това време. Това показва  задълбочаване на проблема, а не тенденция за неговото решаване”, обясни тя.   Елена Йончева припомни, че през изминалата година, след предложение на БСП, парламентът е приел законодателни промени в Наказателния кодекс с надеждата, че с търсенето на наказателна отговорност, насилието над жени ще намалее. „Само със законодателни промени, обаче този проблем няма как да бъде решен. Нужни са мерки за превенция”, категорична бе тя. Йончева коментира още, че  ЕС е предложил „Европейски социален стълб”, чрез който да се реализират редица социални инициативи, които да гарантират минимална работа заплата и пенсия, които биха довели и до повече сигурност в семейството. Тя добави, че този стълб ще се гледа от следващия състав на ЕС. „Той трябва да включва и равни възможности за достъп до работа, справедливо заплащане и добри условия на труд”, каза още Елена Йончева", "date": "2019.04.17", "title": "Йончева: Големият проблем, свързан с насилието над жени, е бедността"}
{"url": "https://www.novinite.bg/articles/174261/Kaloyan-Pargov-Vrazkata-mejdu-obrazovanieto-i-biznesa-e-ot-klyuchovo-znachenie", "text": "Връзката между образованието и бизнеса е от ключово значение. Тя е залог за качеството на образователния процес. Това каза лидерът на БСП – София Калоян Паргов, който е и заместник-председател на Комисията по транспорт и туризъм в СОС, при откриването на третото издание на изложението “Транстренд 2019 - Иновации, бизнес и образование в транспорта”, което се организира от ВТУ „Тодор Каблешков“.„През последните 30 години се наруши комуникацонната верига образование - практика. Това доведе до разминаване между нуждите на икономиката и подготовката на кадрите“, убеден е Паргов.Според него бизнесът, общините и държавата трябва да са партньор на университетите и да се ползват от достиженията на научноизследователската им дейност. „Интересът към „Транстренд 2019“ доказва нуждата от подобни изложения, на които се осъществява директен контакт между образованието и представителите на бизнеса“, посочи той.Калоян Паргов заедно със заместник-министъра на регионалното развитие и благоустрийството Валентин Йовев и ректора на Минно-геоложкия университет „Свети Иван Рилски” и председател на Съвета на ректорите проф. д-р Любен Тотев поставиха началото на този вече традиционен форум, на който представители на бранша демонстрират най-новите инженерни технологии в транспортния, спедиторския и логистичния сектори на икономиката. По време на събитието Калоян Паргов участва в откриването на четири нови лаборатории на територията на висшето училище - по „Комуникационни системи и устройства“, по „Металознание и технология на материалите“, по „Изпитване и експлоатация на газови съоръжения и инсталации“ и по „Техническа безопасност на асансьорите“. ", "date": "2019.04.17", "title": "Калоян Паргов: Връзката между образованието и бизнеса е от ключово значение"}
{"url": "https://www.novinite.bg/articles/174290/Svetovnata-banka-naema-300-dushi-za-ofisa-si-v-Sofiya", "text": "За офиса си в София Световната банка ще наеме 300 специалисти в следващите пет години. Изграждането на новата структура ще започне през юли т.г., като наемането на новия персонал ще бъде поетапно.\r\nТова става ясно от споразумението между правителството и институцията за предоставяне на подкрепа за офис на Световната банка у нас. Предстои депутатите да гласуват подписания от финансовият министър Владислав Горанов документ при посещението му във Вашингтон миналата седмица.\r\nВ новия офис ще бъдат наети голям брой ИТ специалисти и други висококвалифицирани експерти в сферата на финансовия мениджмънт и управлението на човешките ресурси. Те ще заменят и разширят услугите, предоставяни от централата на Световната банка, и ще бъдат ангажирани с разработването на продукти с висока добавена стойност, пише в съобщение на правителственият пресцентър.\r\nВ допълнение, правителствоот очаква присъствието на авторитетна организация като Световната банка в България ще издигне допълнително престижа на страната ни пред международната инвеститорска общност като атрактивна дестинация за бизнес и инвестиции.\r\nГрупата на Световната банка е международна финансова организация, състояща се от пет институции, чиито глобални цели са намаляване на бедността, стимулиране на икономическото и социално развитие и подобряване на жизнения статус на населението.\r\n", "date": "2019.04.17", "title": "Световната банка наема 300 души за офиса си в София"}
{"url": "https://www.novinite.bg/articles/174224/Dneven-horoskop-za-sryada", "text": "Ако днес се стегнете и действате адекватно според ситуацията, утре ще се похвалите с пари, победи и постижения. Близо сте до вашата цел, но и други бързат към нея.Действайте активно, сключете нови договори, уредете срещи с хора, с които ще вървите заедно напред. Ще станете с една идея по-романтични, отвеяни и непрактични.Силен, успешен и творчески ден за вас. Получавате просветление в момент, когато отдавна търсите изход от проблемна ситуация. Доверете се на интуицията си. Вижте повече на:", "date": "2019.04.17", "title": "Дневен хороскоп за сряда"}
{"url": "https://www.novinite.bg/articles/174232/Mariya-Gabriel-startira-kampaniya-za-nuleva-tolerantnost-kam-onlajn-nasilieto-nad-jenite", "text": "Българският еврокомисар по цифровата икономика и общество Мария Габриел постави началото на нова кампания #DigitalRespect4Her за повишаване на осведомеността относно насилието, с което се сблъскват жените онлайн всеки ден. Тя призова всички кандидати на европейските избори, политици, индустрия и гражданско общество да се присъединят към кампанията и всички заедно да допринесат за това онлайн средата да стане място, отразяващо общите европейски ценности като свободата на словото, равенството между мъжете и жените и взаимното уважение. Кампанията по идея на българския еврокомисар се провежда съвместно с комисаря по правосъдие и равенство на половете Вера Юрова с подкрепата на председателя на Европейския парламент Антонио Таяни. \"Достойнството, уважението и солидарността се отнасят за всички, също и онлайн. Но за съжаление реалността е далеч от това, особено за жените и момичетата.27 пъти по-висока е вероятността жените да бъдат тормозени онлайн, отколкото мъжете. Време е за по-решителен отговор на онлайн насилието. То е несъвместимо с нашите основополагащи европейски ценности, които трябва да се отстояват онлайн по същия начин, както и офлайн. Онлайн насилието се разпространява чрез социални медии, приложения за съобщения, онлайн форуми, сайтове за споделяне на видео и видеоигри. Злоупотребата с някой онлайн може да продължи чрез цифрови записи, които допълнително може да бъдат разпространявани и трудни за изтриване. Ето защо трябва да засилим борбата с насилието онлайн и да работим за създаването на приобщаваща и почтена онлайн култура за всички в ЕС. Всеки има право на глас и трябва да може да го използва свободно и без страх“, заяви Мария Габриел. Тя посочи и други цифри, според които 47% от жените политици на европейския континент са заявили, че са получавали заплахи за живота им, изнасилване и побой по време на техния мандат, а всяка втора жена се колебае дали да говори в социална медия, ако стане обект или свидетел на реч на омразата онлайн.„28% от жените, преживели онлайн насилие, са ограничили съществено присъствието си в интернет. Това е вероятно да ограничи участието на жените в обществените дебати, тяхното влияние в политиката, както и да подкопае представителните демократични процеси“, добави още българският еврокомисар.Кампанията #DigitalRespect4Her е подкрепена от обществени личности, които споделят своите истории и опит с онлайн насилието и как тя ги засяга като жени в професионалния им живот. Тя надгражда вече съществуващи документи на ЕС като Директивата за аудио-визуални медийни услуги, Препоръката за справяне с незаконното съдържание онлайн, Директивата за правата на жертвите и други. Освен дейностите в социалните мрежи се предвиждат срещи с различните платформи и организации, които имат отношение към проблема.", "date": "2019.04.17", "title": "Мария Габриел стартира кампания за нулева толерантност към онлайн насилието над жените"}
{"url": "https://www.novinite.bg/articles/174233/Majat-chieto-tyalo-beshe-namereno-kraj-Smolyan-e-bil-ubit", "text": "Окръжна прокуратура в Смолян наблюдава досъдебно производство за извършено умишлено убийство.До момента е установено, че на 15 април 2019 г., на разклон за село Пещера и село Турен, в местността „Пещерско бърце“, в горист участък, е открит труп на мъж, затрупан с клони от иглолистни дървета. Тялото е било намерено от случаен минувач, който е подал сигнал на тел. 112. На мястото е пристигнала дежурна оперативна група от ОД на МВР-Смолян и от РУ на МВР-Смолян, като незабавно са започнали процесуални действия. Извършен е бил оглед на местопроизшествието и трупа, назначена е била тройна съдебномедицинска експертиза.  При извършена аутопсия в болницата в Смолян е установено, че смъртта на пострадалия е настъпила в резултат на задушаване, след счупване на подезичната кост. Вещите лица са потвърдили, че се касае за насилствена смърт. Изготвена е била дактилоскопна експертиза, според която е установено, че починалото лице е Георги Т. Г., на 41 години, като смъртта му е настъпила преди около 15 денонощия.По досъдебното производство продължават активните процесуално-следствени действия за установяване на извършителя на убийството.  ", "date": "2019.04.17", "title": "Мъжът, чието тяло беше намерено край Смолян, е бил убит"}
{"url": "https://www.novinite.bg/articles/174262/Ombudsmanat-prizova-vsichki-da-zastanat-zad-iskaniyata-na-zdravnite-rabotnici", "text": "Омбудсманът Мая Манолова призова в Бургас всички български граждани да застанат зад исканията на здравните работници. Тя лично подкрепи протеста на медицински сестри, клинични и рентгенови лаборанти, акушерки, рехабилитатори и др. пред сградата на Университетската многопрофилна болница в града. Основните им искания са за достойни условия на труд, адекватно заплащане и повишаване на добавката за нощен труд.Стоя зад вашите справедливи искания от първия ден на вашия протест и ще стоя с вас до края. Въпреки неудобствата и опитите за натиск вие сте тук, за да защитите правата си, на вашите колеги и на всичките български граждани, които сме пациенти на здравната система, каза Манолова.Тя посочи, че всеки ден медицински специалисти протестират в Казанлък, Стара Загора, Русе, Враца. Това по думите й трябвало да покаже на Министерството на здравеопазването, че има проблеми в сектора, които не могат да бъдат решени с подаяния.Медицинските работници искат дългосрочни решения, искат сигурност, искат яснота как ще се разпределят тези средства и дали наистина ще бъдат достатъчни, дали ще стигнат до всеки медицински специалист. Считам, че е изключително грозно и недостойно да се правят опити да бъдат противопоставяни работещите в сферата на здравеопазването, да се настройват лекари срещу медицински сестри, да се настройват работещи в общински болници срещу работещи в частни такива. Единственият начин нещата в системата да се променят е министерството да осмисли, че е необходима реформа, отбеляза омбудсманът. Опитът да се превърне здравеопазването във враждуващи помежду си кланове е недостоен и аз предлагам да не го позволяваме, добави Манолова.", "date": "2019.04.17", "title": "Омбудсманът призова всички да застанат зад исканията на здравните работници"}
{"url": "https://www.novinite.bg/articles/174234/Oshte-edin-sak-s-kokain-izpluva-v-Cherno-more", "text": "Пакет с наркотици, вързан към спасителна жилетка, е изплувал във вторник следобед в морето пред плаж „Болата“ край Калиакра, съобщават от Окръжната прокуратура в Добрич. Образувано е досъдебно производство за контрабанда на наркотици в особено големи размери, представляваща особено тежък случай.Сакът, който съдържа 16 пакета – всеки с тегло 1 кг и 100 г, е забелязан при обход на катер на Граничната полиция. Под ръководството на Окръжната прокуратура в Добрич са започнали незабавни действия по разследването. Намереният наркотик е реагирал на кокаин на полевия тест.Назначени са експертизи, които трябва да установят дали изплувалият сак с кокаин край нос Калиакра е подобен на пакетите с кокаин, които бяха намерени край Тюленово и „Слънчев ден“ край Варна. Количеството кокаин край Тюленово бе 170 кг, а край Варна – 25,430 кг, като високорисковото наркотично вещество е с изключителна чистота.", "date": "2019.04.17", "title": "Още един сак с кокаин изплува в Черно море"}
{"url": "https://www.novinite.bg/articles/174238/Djigit-pomete-patrulka-pred-Centralnite-grobishta-v-Sofiya", "text": "Кошмарна ситуация се е разиграла в близост до главния вход на Централните софийски гробища. Това съобщи пред „Блиц“ читателка, станала свидетел на случилото се.По думите ѝ джигит е профучал с безумно висока скорост по булевард „История славянобългарска“.„С такава бясна скорост мина, че успя да забърше една патрулка, която минаваше от там“, споделя читателката ни.За капак наглият шофьор не спрял, а отпрашил в посока на надлез „Надежда“. Според читателката ни патрулката има големи материални щети, но за щастие при инцидента няма пострадали.Наглият шофьор, причинил катастрофата, все още се издирва.", "date": "2019.04.17", "title": "Джигит помете патрулка пред Централните гробища в София"}
{"url": "https://www.novinite.bg/articles/174291/Pchelite-ginat-po-vreme-na-caftej", "text": "Между 20 и 40% е смъртността при пчелите, жалват се земеделски производители от региона. Зимно-пролетната смъртност не е нещо необичайно, но в случая става въпрос за отровени пчели по време на цъфтеж. Пламен Паунов, Николай Петков и Борислав Борисов от квартал „Мътница“ не помнят да е имало подобен случай в дългогодишната си практика. ", "date": "2019.04.17", "title": "Пчелите гинат по време на цъфтеж"}
{"url": "https://www.novinite.bg/articles/174217/Rumen-Radev-i-ministar-predsedatelyat-na-Gruziya-Mamuka-Bahtadze-obsadiha-dvustranniya-ikonomicheski-obmen", "text": "Търсенето на възможности за интензифициране на двустранния икономически обмен и сътрудничество с акцент върху транспортната свързаност бе сред темите на срещата днес на „Дондуков“ 2 между държавния глава Румен Радев и министър-председателя на Грузия Мамука Бахтадзе. В хода на разговора президентът Радев отбеляза, че Грузия е традиционен икономически партньор на България, с когото желаем да развиваме всестранно, дългосрочно и взаимноизгодно сътрудничество. Стратегическото разположение на България и Грузия от двете страни на Черно море беше определено от двамата като важен фактор, който дава възможност за връзки, особено в областта на транспорта и инфраструктурата. „Един от секторите, в които има голям потенциал за развитие са фериботните, както и железопътните връзки за пренос на товари в двустранна посока“, посочи президентът Радев като допълни, че България е сред десетте най-големи външно-търговски грузински партньори. По време на разговора двамата се обединиха около мнението, че настоящата визита на премиера Бахтадзе в България ще спомогне за надграждане на постигнатите резултати в политическите отношения между двете държави. „Грузия е важен партньор за България в Европейското съседство и по-специално в инициативата на Европейския съюз „Източно партньорство“, както и в Черноморския регион“, заяви в хода на срещата българският президент. Румен Радев посочи, че Грузия е стратегически партньор на ЕС по отношение на повишаването на сигурността на енергийните доставки, диверсификацията на маршрутите и източниците на доставки на газ за Европа и България в частност. „Развитието на Южния газов коридор, включително разширяването на газопровода в Южен Кавказ на територията на Грузия, за да се осигури транспортирането на каспийските енергийни ресурси на западните пазари, е общ приоритет“, допълни държавният глава. От своя страна грузинският министър-председател благодари на президента Радев за подкрепата, която страната ни оказва за суверенитета и териториалната цялост на Грузия в рамките на нейните международно-признати граници, както и за избора на грузинския народ за членство в ЕС и НАТО. По време на срещата беше обсъдено и сътрудничеството в областите на културата, образованието, науката и туризма.", "date": "2019.04.17", "title": "Румен Радев и министър-председателят на Грузия Мамука Бахтадзе обсъдиха двустранния икономически обмен"}
{"url": "https://www.novinite.bg/articles/174252/Policiyata-tarsi-pomosht-Otkrita-e-martva-jena-s-tatus-M-nikoj-ne-znae-koya-e", "text": "Около 16.40 часа на 20 февруари тази година чрез телефон 112, в Четвърто РУ в Пловдив бе получен сигнал за забелязано женско тяло в река Марица край Адата. Местопроизшествието е посетено от екип от съдебен лекар, разследващ полицай и експерт от Базово научно-техническа лаборатория към областната дирекция на МВР. Със съдействие на служители от Регионална дирекция “Защита на населението и пожарна безопасност\" жената е извадена, а при огледа е установено, че смъртта ѝ е настъпила вследствие на удавяне.По случая е образувано досъдебно производство и са предприети активни оперативни действия за установяване на самоличността ѝ. До момента обаче в полицията не е постъпвала молба за издирването на жената, не е получена информация за нея и при извършените проверки във всички възможни социални и болнични заведения, психиатрични клиники и други обществени места в Пловдив и областта.Жената е на видима възраст между 50 и 60 години. Висока е 165 см, с късо подстригана коса в преливащи кафяво-рижави цветове. Над лявата китка има татуирана буквата “М\". Била е облечена с кафяво яке от промазан плат, черна пола, тъмносив пуловер и черен клин и обута със светлокафяви ботуши.За връзка с гражданите, които могат да помогнат на полицията в идентифицирането на самоличността на жената, са телефони в Четвърто РУ: 032/932 004 и 032/ 932 423.", "date": "2019.04.17", "title": "Полицията търси помощ! Открита е мъртва жена с татус \"М\", никой не знае коя е"}
{"url": "https://www.novinite.bg/articles/174259/Ekoaktivisti-zaplashiha-da-blokirat-londonskoto-metro", "text": "Екоактивисти заплашиха да блокират днес лондонското метро като продължение на протеста им срещу бездействието по въпроса за климатичните промени, предаде ДПА.Групата \"Бунт срещу унищожаването на природата\" (Extinction Rebellion или XR) започна демонстрациите си в понеделник на знакови места, включително на площада пред парламента, моста Ватерло и Оксфорд Съркъс. Според полицията са били засегнати около 500 000 души, а 56 автобусни линии за били спрени.\"На 17 април XR ненасилствено ще прекъсне работата на метрополитена, за да подчертае извънредното състояние с екологичния колапс\", каза групата в изявление.\"Искрено се извиняваме на всички, които моge да пострадат като последица от това прекъсване. При всякакви други обстоятелства, дори не бихме си помислили да прекъсваме работата на метрополитена, но това е извънредна ситуация . . . блокирането на икономиката е нужно, за да накараме правителството да седне на масата на преговорите по нашите искания\", казаха екоактивистите.Не се знае как групата ще блокира метрото в британската столица.Вчера кметът на Лондон, Садик Хан заяви, че споделя \"въодушевлението\" на протестиращите и е \"твърд поддръжник на правото на мирен протест\". В същото време Хан каза, че е \"изключително обезпокоен\" от плановете за прекъсването на работата на подземната железница, и добави, че е \"от ключово значение да се даде достъп на повече хора до обществения транспорт . . . ако искаме да се справим с екологичните проблеми\".\"Една такава атака срещу обществения транспорт само ще навреди на каузата на всички борещи се срещу климатичните промени, както и ще изложи на риск безопасността на лондончани, и умолявам всеки решил да направи това да си помисли отново\", призова кметът на Лондон.Полицията съобщи, че до снощи е задържала 209 души във връзка с протеста.Групата \"Бунт срещу унищожаването на природата\" планира двуседмични протести във Великобритания и 32 други страни.", "date": "2019.04.17", "title": "Екоактивисти заплашиха да блокират лондонското метро"}
{"url": "https://www.novinite.bg/articles/174236/Devetoklasnichka-postapi-v-bolnica-sled-poboj", "text": "Ученичка постъпи в \"Пирогов\", след като пострада след спор в столична гимназия, съобщава Нова тв.Деветокласничката е приета в Спешното във вторник.Инцидентът станал след петия час. Тя се е скарала с момче от друг клас, след което била съборена и ритната в корема с крак. За пръв път се налага линейка да влиза в района на улилището заради бит ученик, твърдят от ръководството на гимназията.Бащата пък сподели, че това е третият път, в който посягат на детето му.", "date": "2019.04.17", "title": "Деветокласничка постъпи в болница след побой"}
{"url": "https://www.novinite.bg/articles/174268/Vaorajen-mladej-nahlu-v-benzinostanciya-v-kv-Nadejda-grabna-oborota-i-izbyaga", "text": "За броени дни столични полицаи разкриха извършител на въоръжен грабеж, съобщиха от пресцентъра на МВР.Действия по разследването стартирали в ранните часове на 9 април, когато в полицията бил получен сигнал за извършеното престъпление в района на бензиностанция в ж.к. \"Надежда“.По първоначална информация въоръжен мъж нахлул в обекта, заплашил служителя с оръжие и след като грабнал парите от оборота, избягал. В резултат на предприетите оперативно-издирвателни действия бил установен и задържан извършителят на деянието - 20-годишен мъж от село Петърч.След доклад на събраните материали в Софийска районна прокуратура задържаният е привлечен като обвиняем за престъпление по чл. 198 от НК. Наложена му е мярка за неотклонение \"задържане под стража“ за срок до 72 часа.", "date": "2019.04.17", "title": "Въоръжен младеж нахлу в бензиностанция в кв. \"Надежда\", грабна оборота и избяга"}
{"url": "https://www.novinite.bg/articles/174284/Nad-13-kg-metaamfetamin-zadarjaha-mitnicharite-na-Dunav-most-2", "text": "13,665 кг. метаамфетамин задържаха митически и гранични служители в района на Дунав мост 2 „Видин - Калафат“ на 12.04.2019 г. Наркотичното вещество е  открито след сканиране с рентген в специално изграден тайник, разположен зад задната броня на лек автомобил „Пежо“ с  българска регистрация, напускащ България. След демонтаж на бронята митническите служители извадили от тайника 14 пакета, обвити в бежово тиксо и съдържащи 13,665 кг. бяло прахообразно вещество, което при полеви наркотест е реагирало на метаамфетамин. Водачът на автомобила – П.М., признал, че сам изградил тайника и сложил в него наркотика. Образувано е досъдебно производство по описа на ГПУ Видин.По искане на Окръжна прокуратура – Видин съдът е определил мярка за неотклонение „Задържане под стража“ спрямо П.М., обвинен за извършено от него престъпления по чл. 242, ал. 2 и по чл. 354а, ал. 1 от Наказателния кодекс.", "date": "2019.04.17", "title": "Над 13 кг. метаамфетамин задържаха митничарите на Дунав мост 2"}
{"url": "https://www.novinite.bg/articles/174280/80-ot-kuchetata-nad-trigodishna-vazrast-stradat-ot-zabolyavane-na-vencite", "text": "80% от кучетата над тригодишна възраст страдат от заболяване на венците, показва проучване на учените Кортегард, Ериксен и Баелум, публикувано в JSAP UK (Journal of Small Animal Practice). Това е проблем, с който 90% от собствениците на домашни любимци не са наясно, докато заболяването не се изостри и признаците му не станат по-видими и съответно по-трудни за овладяване. Болестта на венците се причинява от бактерия, която полепва по зъбите на кучето и образува плака. Ако тя не се отстрани, се превръща в твърд зъбен камък. Особено податливи са кучетата от дребни породи, при които голямата гъстота на зъбите е причина за повече натрупване на плака.Има няколко признака, които подсказват за лоша устна хигиена при домашните любимци и могат да бъдат предупреждение за евентуални проблеми. Постоянният лош дъх не е нещо нормално и затова често той е един от сигналите за заболяване на венците. Зачервените, възпалени и кървящи венци също са знак за недобра устна хигиена. Ако кучето започне да предпочита по-меки храни и да дъвче повече от едната страна, това отново може да означава, че има проблем с венците. При дентално заболяване не е изключено да се появят и по-забележими промени в поведението на домашния любимец като липса на общителност, енергичност и желание за игра. Това състояние може да е сигнал за потенциален риск от заболяването на венците.„За да се чувстват домашните ни любимци спокойни и щастливи, е важно да имат здрави зъби и венци. Затова съветвам стопаните поне веднъж годишно да водят кучето си на профилактичен преглед при специалист. От ключово значение е и ежедневното миене на зъбите, така че не го пропускайте. Добър вариант за грижа за зъбите и венците на кучетата в домашни условия са продуктите PEDIGREE® DENTASTIX™, които предотвратяват натрупването на зъбен камък и почистват зъбите“, коментира ветеринарният лекар д-р Николай Първанов.Пръчиците PEDIGREE® DENTASTIX™ са лакомства за кучета, които поддържат венците и зъбите им здрави. Научно доказано е, че намаляват образуването на плака и зъбен камък и са важен елемент в грижата за устната хигиена в домашни условия. PEDIGREE® DENTASTIX™ имат вкус, който кучетата харесват, и не съдържат изкуствени оцветители, аромати или добавена захар. Предлагат се в различни размери, подходящи за различни породи кучета (малки, средни и големи).  ", "date": "2019.04.17", "title": "80% от кучетата над тригодишна възраст страдат от заболяване на венците"}
{"url": "https://www.novinite.bg/articles/174256/Rozova-Luna-v-petak", "text": "Звездобройците по света могат да се насладят на астрономическо явление Розова Луна, съобщи в. \"Дейли мейл\". Въпреки името Луната няма да е точно такъв цвят. Наречена е така, защото по това време цъфти дивото цвете розов флокс, разпространено в САЩ и Канада, информира БТА. Априлското пълнолуние се нарича също тревно или яйчено. Пълнолунието ще бъде в 12,12 ч. британско лятно време, около 13 ч. за Франция, Италия и Испания и около 14 ч. за Източна Европа. В източните части на САЩ и Канада ще е в 7,12 ч., а в Китай - вечерта, като ще започне в 16 ч. следобед. Това е четвъртото пълнолуние за годината.", "date": "2019.04.17", "title": "Розова Луна в петък"}
{"url": "https://www.novinite.bg/articles/174221/Blizo-300-dushi-sa-arestuvani-po-vreme-na-ekoprotesti-v-London", "text": "Близо 300 души са арестувани по време на протести и блокади, организирани от екоактивисти в Лондон. Движението \"Икстинкшън рибелиън\" започна в понеделник седмица на протести, като бяха блокирани ключови и емблематични места в британската столица.Заради блокадите, които парализираха частично градския транспорт, засегнати се оказаха близо половин милион души. Протестиращите настояват да бъде обявено климатично извънредно положение, както и емисиите на парниковите газове да бъдат сведени до нула до 2025 г.", "date": "2019.04.17", "title": "Близо 300 души са арестувани по време на екопротести в Лондон"}
{"url": "https://www.novinite.bg/articles/174272/Goliyat-maj-kraj-Smolyan-ubit-po-scenariya-ot-Dyavolskoto-garlo", "text": "Злокобно убийство точно като в хита \"Дяволското гърло\" скова Смолян. В гориста местност край града е бил открит обезобразен труп на гол мъж. Тялото му било покрито с борови клонки, а лицето му нагризано от диви животни, пише \"Телеграф\".Сериалът по Нова телевизия с Владо Карамазов и Теодора Духовникова, който е абсолютен хит в момента, започна точно с такъв случай. Тялото се оказа на трафикант на бежанци. В реалността откритият труп също е на бандит, който дълги години е лежал в затвора, разкриха от МВР и прокуратурата. \"Може да става въпрос за един или няколко извършители, не изключваме и версията да е убит там или да е убит другаде и да е пренесен на мястото, на което е открит\", обяви вчера на брифинг зам.-окръжният прокурор на Смолян Недко Симов.Трупът на жертвата с обезобразено лице бил открит в понеделник от жена, която събирала гъби в района на \"Пещерското бърце\" до разклона за Пещера и Турян. Изпаднала в шок, тя подала сигнала в полицията и за минути мястото почерняло от криминалисти, точно както в хитовата лента. Оказало се, че тялото е на гол мъж, само по слипове, а главата му била изгризана от гризачи, споделиха запознати с разследването. Първоначално не е излязло по мъжа да има следи от насилие.\"При първоначалния оглед не бяха установени следи от насилие, рани от убождания или външни следи, сочещи насилие\", обясни вчера Симов. Вторият оглед също не показа нищо странно, но вече при третата експертиза истината излезе наяве.Мъжът е удушен, като е счупена подезичната му кост, допълни за.-окръжният прокурор на Смолян.Съдебните медици смятат, че мъжът е бил убит преди 15-20 дни, Тъй като тялото било деформирано от дивите животни, се наложило да се снемат отпечатъци, за да го разпознаят. Късно вчера вечерта основното предположение беше, че убитият е 42-годишният Георги Г. В хода на разследването станало ясно още, че той е сирак, осиновен преди много години. По-голямата част от живота си според местните хора обаче е прекарал в затвора за различни престъпления.Интересно е, че на 28 март Георги излязъл от затвора и повече никой не го видял.За да се докаже по категоричен начин самоличността на убития, ще се направи ДНК-експертиза. Извършено е претърсване и изземване от помещения в Смолян, които е обитавал бившият затворник. Тепърва ще се разглеждат всички версии за убийството на Георги, както и кой има мотив да убие и съблече хол мъж в разцвета на силите му.", "date": "2019.04.17", "title": "Голият мъж край Смолян убит по сценария от \"Дяволското гърло\""}
{"url": "https://www.novinite.bg/articles/174226/Zasileni-proverki-po-patishtata-v-stranata", "text": "Засилени проверки по пътищата в страната. Пътна полиция ще следи за шофьори,  употребили алкохол, неправоспособни водачи, такива без колан, както и за шофиране с превишена скорост. Особено внимание ще се обръща на обезопасителните средства на децата в автомобилите. На фокуса на проверяващите са и водачите на мотоциклети. Засиленият контрол на пътя ще продължи до 24 април. От АПИ алармират шофьорите да се движат с повишено внимание и съобразена скорост по АМ „Струма“ в участъка ГКПП „Кулата“ – Марикостиново и по път III-108 АМ „Струма“ – Петрич поради гъста мъгла и намалена видимост.", "date": "2019.04.17", "title": "Засилени проверки по пътищата в страната"}
{"url": "https://www.novinite.bg/articles/174239/800-miliona-evro-veche-sa-sabrani-za-vazstanovyavaneto-na-Notr-Dam", "text": "Дарения от почти 800 милиона евро само за ден вече са събрани за възстановяването на опожарената катедрала \"Нотр Дам\" в Париж, съобщава \"Фигаро\".Френският народ се мобилизира и дарения се стичат отвсякъде – от обикновени граждани, компании и различни видове организации. Половин милиард евро обаче идват от три от най-богатите фамилии във Франция – Пино, Арно и Бетенкур.Пино дарява 100 милиона евро чрез инвестиционното си дружество \"Артемис\". 82-годишният Франсоа Пино е третият по богатство човек във Франция. Той управлява компанията \"Артемис\" от 2003 г. насам, като дружеството притежава марките \"Гучи\", \"Ив Сен Лоран\" и \"Бриони\". Пино е известев любител на изкуството и меценат.Милиардерът Бернар Арно също обеща да даде 200 милиона евро за каузата чрез компанията си LVMH, която е собственик на марките \"Луи Вютон\", \"Живанши\" и др.Още 200 милиона евро ще дойдат от семейство Бетенкур. Половината от тях от козметичния гигант \"Л’Ореал\", който е тяхна собственост, а останалата половина през тяхна фондация.Президентът на Франция Еманюел Макрон и Фондацията за културно-историческото наследство на страната също стартираха набиране на средства за Нотр Дам. В 800-годишната си история, катедралата е претърпявала скъпи и мащабни реставрации. Наскоро и Кулата-стрела, която се срути в пожара на 15 април, бе възстановена именно с многомилионна кампания из цяла Франция.", "date": "2019.04.17", "title": "800 милиона евро вече са събрани за възстановяването на \"Нотр Дам\""}
{"url": "https://www.novinite.bg/articles/174240/Balgarin-e-zadarjan-kraj-Moskva-s-90-kg-amfetamin", "text": "Български гражданин е задържан в района на Москва при разбиването на канал за доставка на наркотици от Холандия за Русия. В автомобила на българина са намерени 90 кг амфетамин, съобщава Федералната служба за сигурност.", "date": "2019.04.17", "title": "Българин е задържан край Москва с 90 кг амфетамин"}
{"url": "https://www.novinite.bg/articles/174244/Zaplaha-za-masova-strelba-zatvori-vsichki-uchilishta-v-Denvar", "text": "Училищата в американския град Денвър в Колорадо ще бъдат затворени в сряда докато властите търсят „изключително опасна” жена, съобщава Би Би Си. Сол Пайс на 18 г. се смята, че е обсебена от масовата стрелба в училище Колумбин през 1999 г., при която двама тийнейджъри убиха 12 ученици и учители.На 20 април се навършват 20 години от атаката. Агентът на ФБР Дийн Фирипс каза пред репортери, че е Пайс е „потенциално опасна за общността”.Властите в Денвър издадоха предупредителни заповеди за затваряне на училища още във вторник.18-годишната Пайс е описана като бяла жена от Флорида, която за последно е била видяна да носи камуфлажни панталони, черна тениска и черни ботуши.„Тя е въоръжена и се смята, че е изключително опасна”, пишат в Twitter от шерифското бюро в област Джеферсън.", "date": "2019.04.17", "title": "Заплаха за масова стрелба затвори всички училища в Денвър"}
{"url": "https://www.novinite.bg/articles/174223/Kola-se-vryaza-v-grupa-hora-vav-Filadelfiya", "text": "Шестима души пострадаха, след като мъж се вряза с колата си в група от хора във Филаделфия след скандал, съобщи полицията, цитирана от БГНЕС.В резултат на инцидента няма загинали хора. 37-годишен мъж обаче е в критично състояние, след като е получил наранявания на главата и тялото. Останалите 5 жертви, включително 17-годишно момиче, са получили леки наранявания.44-годишният шофьор, който не е идентифициран, е получил наранявания по главата и лицето. Той е бил откаран в местна болница, където срещу него са повдигнати обвинения. Главният инспектор на полицията в Филаделфия Скот Мали каза пред WPVI, че шофьорът е изваден от колата си и е бит от минувачи на мястото, преди да бъде откаран в болница. ", "date": "2019.04.17", "title": "Кола се вряза в група хора във Филаделфия"}
{"url": "https://www.novinite.bg/articles/174250/Parva-versiya-za-pojara-v-katedralata-Notr-Dam", "text": "Първа версия за пожара в катедралата „Нотр Дам”. Разследването до момента сочи, че огънят вероятно е тръгнал от високата кула, която се срути под напора на стихията.  Хиляди се събраха снощи на бдение пред Парижката Света Богородица. Български писател се оказа един от първите, допуснати да влязат в „Нотр Дам” след пожара.Два дни след пожара, който унищожи голяма част от катедралата „Нотр Дам”, на дневен ред излизат въпросите не само защо и как се стигна до тук, но и дали унищоженото в огъня може да бъде изградено наново в автентичния му вид. Още повече, че президентът Еманюел Макрон пое обещание пред нацията това да се случи в рамките на следващите пет години.„Казвам ви с абсолютна убеденост - ние сме нация от строители. Имаме съграждане наново. Ще изградим и катедралата „Нотр Дам” дори по-красива от преди. И ще го направим в рамките на 5 години. Възможно е, ако се обединим . Вярвам много дълбоко, че трябва да превърнем тази катастрофа във възможност да се обединим, след като размислим какво сме били и какво трябва да бъдем. А то е да станем по-добри, отколкото сме”, каза Еманюел Макрон.Мнозина очакват, че обещаните за възстановяването на катедралата средства в следващите часове ще надминат 1 млрд евро. Огледите за това доколко увредена е конструкцията на катедралата след пожара, предстоят.Писателят Димо Райков се оказва пред „Нотр Дам” минути, след като пламъците избухват. Часове по-късно, българинът е включен в малка група журналисти, които заедно с вътрешния министър Кристоф Кастанер, са допуснати да влязат на оглед в  обгорялата катедрала.В опит да се открият точните причини за трагедията, властите вече са разпитали голяма част от работниците, които са били ангажирани с ремонта на катедралата. В 18.50 часа в сряда всички катедрали във Франция ще бият камбаните си в знак на почит към \"Нотр Дам\". ", "date": "2019.04.17", "title": "Първа версия за пожара в катедралата „Нотр Дам”"}
{"url": "https://www.novinite.bg/articles/174219/Pokrivat-na-Notr-Dam-legendaren-shedovar-sred-darvodelcite-i-dosega", "text": "Изпепеленият покрив на катедралата „Нотр Дам“ в Париж – някога легендарен, изумявал хората от Средновековието. Но и днес той се смята за шедьовър сред дърводелците. Покривът вероятно е един от най-големите шедьоври на френските дърводелци. За един художник той би бил нещо като „Мона Лиза“, съобщава БГНЕС.Рамката му, известна като „Гората“ е митична, легенда по няколко причини. Тя е толкова сложна, че е поразявала Средновековните майстори. Първо, цели 50 години са били необходими за да се подготви дървото. Майсторите започнали да ги секат през 1200 г. След това ги оставяли за година с върха на север, за да ги уравновесят с енергията на Земята. Кората била премахната и са потопени в блато за 25 години, за да се запази дървото от плесен и буболечки. Около 1225 г., дървеният материал е бил изваден от водата и дънерите са нарязани във формата на греди и оставени да се изсушат за още 25 години. Като се има предвид и това, повече от хората, които са секли дърветата, никога не са видели покрива на „Нотр Дам“.Френската революция оставя катедралата в Руини. В средата на 19-ти век е взето решение да се възстанови стрелата. Заедно с архитекта Южени Виолет-ле-Дюк, има още една ключова фигура, която е забравена – Хенри Джордж – майстор-дърводелец. Той бил специалист по „оперативна геометрия“ и го наричали „Детето-гений“.До момента не знаем доколко е пострадал камъка. Фактът, че катедралата все още стои е истинско чудо.\"За покрива – той или ще бъде възстановен и ще изглежда както преди, или ще бъде нещо съвсем различно. Възстановяването на този шедьовър ще изисква голям брой професионалисти от сектора на дървообработването. Мисля, че ще има масирана мобилизация. Не би трябвало да направят както с Шартрската катедрала, чиито покрив изгоря през 19-ти век и е бил заменен с метална конструкция. Във Франция има доста дъб, така че материалът не би бил проблем. Могат да използват стари дървета и да оставят повече време на младите да пораснат. В гората Тронсе в централна Франция, има дъбове на няколко стотин години. Няма да могат обаче никога да подготвят дървото така, както са го направили през 1200 г., но днешната технология ще позволи работата на дърводелците да напредва бързо. Ако сега започне добиването на гредите, до 5 години конструкцията на покрива ще бъде възстановена\", смята Томас Буечи от “Charpente Concept Group”, цитириран от АФП", "date": "2019.04.17", "title": "Покривът на \"Нотр Дам\" - легендарен шедьовър сред дърводелците и досега"}
{"url": "https://www.novinite.bg/articles/174264/Sarbiya-Nyama-da-chakame-Balgariya-zapochnahme-nashiya-uchastak-ot-Turski-potok", "text": "Сърбия е започнала работа по строителството на сръбския участък на газопровода „Турски поток“, без да чака завършването на работата по българския участък. Това заяви министърът на външните работи Ивица Дачич на съвместна пресконференция с руския си колега Сергей Лавров в Москва.„Ние няма да чакаме да бъде завършен българският участък. Вече сме започнали работа по строителството на сръбския участък на „Турски поток“, каза Дачич.", "date": "2019.04.17", "title": "Сърбия: Няма да чакаме България, започнахме нашия участък от \"Турски поток\""}
{"url": "https://www.novinite.bg/articles/174265/Merkel-se-otdrapva-ot-svetlinata-na-projektorite-za-evroizborite", "text": "Не беше чак толкова отдавна, когато в различни части на Германия можеше да се чуе \"Меркел трябва да си върви\". Тези гласове станаха толкова силни, че дългогодишният канцлер Ангела Меркел обеща това да е последният ѝ мандат и се оттегли от ръководството на консервативната си партия Християндемократическия съюз (ХДС).Партийната щафета беше предадена на избраната за неин приемник Анегрет Крамп-Каренбауер, за да се даде време на последната да си изгради свой имидж преди федералните избори, които вероятно ще са през 2021 г. Меркел междувременно се съсредоточи върху работата си в правителството. Малцина могат да си представят тя да поведе партията на бъдещи избори, особено в Източна Германия, където решението й от 2015 г. да приеме бежанци в страната продължава да вреди на популярността на ХДС.И въпреки всичко, с оглед на задаващите се на хоризонта европейски избори в края на май, не всички са радостни от решението на Меркел да се оттегли от предизборната кампания, особено с оглед на запазващата се нейна популярност в Европа и в международен план като цяло. \"Сериозно - като се има предвид колко добре гледат на нея по света, тя не бива да бъде скривана у дома\", каза в неделя пред берлинския ежедневник \"Тагесшпигел\" Майк Моринг, регионалният премиер на провинция Тюрингия от ХДС.Наистина, международното реноме на Меркел остава високо. Един пример: миналата седмица изправеният пред сериозни трудности британски премиер Тереза Мей първо отиде да се консултира с Меркел в Берлин, преди да посети Париж. На срещата на върха на ЕС в Брюксел на следващия ден Меркел лобираше да бъде предоставено по-голямо продължаване на срока на членството на Великобритания в съюза. Европейските лидери в крайна сметка се споразумяха да дадат време на Обединеното кралство до края на октомври.Някои от лоялните привърженици на ХДС смятат, че международната популярност на канцлера може да изиграе особено положителна роля на изборите за Европейски парламент на 26 май. Меркел обаче избра да остане до голяма степен зад сцената.Неделното издание на германския вестник \"Велт\" съобщи, че дори Крамп-Каренбауер би искала да види Меркел на митинга в Мюнстер на 27 април, където ХДС и сестринската ѝ партия от Бавария, Християнсоциалният съюз (ХСС), планират да открият кампанията си за европейските избори. Тази проява, както изглежда, обаче не влиза в програмата на Меркел.Вместо това тя възнамерява да участва в заключителния митинг от кампанията на 24 май в Мюнхен, където към нея ще се присъединят и редица други европейски лидери от политическото семейство на ХДС - Европейската народна партия (ЕНП). Изглежда Крамп-Каренбауер, както изглежда, е очаквала повече от канцлера, написа \"Велт\".Говорителка на ХДС заяви, че в партията очакват с нетърпение участието на Меркел в Мюнхен. \"Освен това, успешната ѝ политика за една силна Европа ще послужи като решителна предизборна подкрепа за ХДС\", добави тя. Това звучи като опция, която е на второ място по предпочитание.Партийни представители заявиха, че Меркел ще участва и в предизборни прояви извън Германия заедно с европейския депутат от ХСС Манфред Вебер, който ще бъде водещият кандидат на ЕНП на предстоящите европейски избори. Ако през май партиите от ЕНП се представят добре, Вебер се очаква да замени Жан-Клод Юнкер като председател на Европейската комисия.Решението да бъде агитирано навън означава, че начело на кампанията на ХДС в Германия ще бъде Крамп-Каренбауер, което ѝ дава още една платформа да гради имидж, докато се готви един ден да наследи Меркел.При положение обаче, че Крамп-Каренбауер застава начело, нараства и рискът тя да бъде обвинена за евентуален лош изборен резултат, било то в Европа или на предстоящи регионални избори в Източна Германия.Меркел може и да е помогнала на Крамп-Каренбауер да си осигури лидерското място в ХДС, но представители на партията отбелязват, че тя тепърва трябва да докаже, че става за канцлер.Меркел все още не е обявила кога ще се оттегли от поста. Ако това отнеме прекалено дълго време и ако междувременно Крамп-Каренбауер не укрепи позициите си, самите й противници в ХДС може да се позиционират така, че да отправят предизвикателство към лидерското място преди следващите федерални избори, пише БТА.", "date": "2019.04.17", "title": "Меркел се отдръпва от светлината на прожекторите за евроизборите"}
{"url": "https://www.novinite.bg/articles/174275/Eksperti-smyatat-che-ES-nyama-da-se-razpadne-zaradi-Brekzit", "text": "\r\nНационална конференция \"Европа и Брекзит\" събра на едно място професори и изследователи на процеса по излизането на Великобритания от Европейския съюз. Участниците представиха проблемите по темата, както и своята визия за развитие на държавите членки и Съюза като цяло.\r\n\r\n\r\n\r\n\r\n\r\n\r\n\r\n\r\n", "date": "2019.04.17", "title": "Експерти смятат, че ЕС няма да се разпадне заради Брекзит"}
{"url": "https://www.novinite.bg/articles/174215/Oblachno-s-prevealyavaniya-ot-darj-shte-e-vremeto-dnes", "text": "Днес увеличението на облачността от север-североизток ще продължи и след обяд над по-голямата част от страната тя ще бъде значителна. На отделни места в Източна България, а към края на деня и в Западна ще има превалявания от дъжд. Ще духа слаб до умерен вятър от север-северозапад. Максималните температури ще са между 12° и 17°, в София около 15°. Над планините след обяд ще е предимно облачно, на места ще превали дъжд, над 1800 м - сняг. Ще духа до умерен северозападен вятър. Максималната температура на височина 1200 метра ще е около 6°, на 2000 метра – около минус 2°.", "date": "2019.04.17", "title": "Облачно с превеалявания от държ ще е времето днес"}
{"url": "https://www.novinite.bg/articles/174235/139-imigranti-sa-bili-zadarjani-v-Turciya", "text": "\r\nОбщо 139 незаконни мигранти са били задържани в турската провинция Измир днес, съобщава Анадолската агенция.\r\n\r\n\r\n\r\n\r\n\r\n\r\n", "date": "2019.04.17", "title": "139 имигранти са били задържани в Турция"}
{"url": "https://www.novinite.bg/articles/174225/Otmastitelite-Krayat-postavya-rekordi-oshte-predi-oficialnata-si-premiera", "text": "Отмъстителите: Краят е не само най-дългоочакваната битка на годината и на десетилетието. Това е продукцията, която провокира небивал интерес у феновете и превръща обратното броене до премиерната дата в един от най-вълнуващите периоди за всички ценители на филмите за супергерои.Оценка за изключителната еуфория по предстоящия зрелищен филм са рекордните резултати от предварителната продажба на билети в България. На 5 април киноверигите обявиха началото на предпродажбата на билети, която включва предпремиерата на 25 април, филмовите маратони и премиерната седмица. Към днешна дата Отмъстителите: Краят е абсолютен рекордьор по най-голям брой закупени билети при предварителни продажби и изпреварва филмови гиганти като епизода от най-обичаната филмова сага Междузвездни войни: Силата се пробужда с над 12% и дори своя не по-малко велик предшественик Отмъстителите: Война без край – с над 360% ръст при продадените билети. Повече от 6 000 верни почитатели на Вселената на Марвел вече успяха да запазят предвидливо местата си и стресовото „а дали ще има места“ за тях остава просто един лишен от съдържание въпрос. Подобен главоломен успех, с който филмът се увенча предварително, има не само у нас, но и навсякъде по света. Отмъстителите: Краят изпревари тоталния рекордьор в класацията за предварително продадените билети Междузвездни войни: Силата се пробужда и то само за 6 часа. Редица онлайн платформи се сринаха и не успяха да поемат потребителите, пожелали да се сдобият с места в киносалоните. Ясно е, че ни очаква нещо голямо. Всички 21 филми досега са причината да вярваме в следващия уникален филм с разтърсваща история и неподражаем характер. Затова, изчакайте още точно 10 дни.Отмъстителите: Краят взривява кината на 26 април на 3D, IMAX 3D и 4DX.", "date": "2019.04.17", "title": "\"Отмъстителите: Краят\" поставя рекорди още преди официалната си премиера"}
{"url": "https://www.novinite.bg/articles/174218/Nad-20-ot-klikovete-po-onlajn-reklamite-u-nas-sa-zlonamereni", "text": "С развитието на онлайн рекламата се появяват все по-нови методи за изпреварване на конкуренцията в дигиталното пространство, някои от които – не особено лоялни. Сред тях напоследък е и организираното ĸлиĸaнe въpxy pay per click peĸлaмитe на ĸoнĸypeнтитe (т.нар. нaĸлиĸвaнe), което може да доведе до изразходване на техния рекламен бюджет без никакъв или с минимален ефект. В отговор на тази злонамерена практика, която у нас достига 20% от кликовете, българската дигитална агенция 3D Web Design създаде първата българска услуга за блокиране на кликането върху рекламите от конкурентите. Тя е лесна за използване и е толкова по-ефективна, колкото повече търсене има за съответната фраза и колкото по- скъпа е цената за един клик.Услугата предизвика интереса на клиенти на агенцията от България, Великобритания и други страни, а някои от тях вече са се убедили в нейната ефективност. „За съжаление практиката за кликане на конкурентните реклами е широко разпространена както в България, така и по целия свят, като напоследък се ползват дори ботове – има автоматизирани, платени услуги, където можеш да поръчаш да се клика по рекламите на конкурента ти, за да се изразходи рекламният му бюджет. Визията на нашия екип е, че конкуренцията в дигиталния маркетинг трябва да бъде на полето на иновациите и креативността, а не на нелоялните методи.Затова и създадохме тази услуга, с която искаме да помогнем на нашите клиенти да се защитят от тази некоректна практика, която изкривява пазара. Вeчe cмe пoмoгнaли нa дeceтĸи български фирми и на няколко английски дa ограничат ĸлиĸaнето от конкуренти на техните peĸлaмитe и изтoчвaнeтo нa peĸлaмните им бюджeти. Клиентите, които изпробваха услугата, са възхитени от огромните спестявания, които тя им носи“ - посочва Едуард Димитров, основател на 3D Web Design. Според него, нелоялната практика да кликаш масово върху рекламите на конкурента, е най-широко разпространена в сферата на услугите, защото там е и много голямо търсенето, а също и конкуренцията и съответно цената на клик е висока. А това означава, че за всеки клик върху рекламата му, конкурентът ти плаща много. В България това се практикува най-много в нишите на ключарските услуги, ВИК и електро услугите, ремонтите („ремонт на покриви“ е една от най-силно засегнатите ниши), строителството и довършителните работи, почистването и маркетинг услугите. „Опитът ни с фирми от Великобритания показва, че там накликването е също широко разпространено, като поради по-високата цена на клик (достигаща до над 10 паунда на клик в някои ниши) се практикува и в ниши на услуги като почистване, градинарство и др., а също и в продажбите на продукти които са популярни за онлайн покупка – от аксесоари за дома и мебели, до електронни джаджи, битова електроника, телефони, таблети и компютри“ - добавя още мениджърът на 3D Web Design. Услугата за предотвратяване на конкурентни кликове, предлагана от дигиталната агенция, работи по следния начин: на сайта се качва специален скрипт който отчита всичко – от какво устройство е кликнато върху рекламата, от кой IP и MAC адрес, от какъв браузър и операционна система, от коя държава и град е кликналият върху рекламата потребител.Данните се отчитат от скрипта в реално време и се изпращат към база данни на сървър която ги обработва и автоматизирано извършва съответните действия по блокиране в Google Ads. За всяка отделна кампания можем „да разрешим“ до колко пъти да може да кликне един потребител върху рекламите ни. Ако сме разрешили да може да клика до два пъти, то трети път той просто не вижда рекламата – тя му се показва само два пъти. Като освен по IP адрес, лошите кликове „се хващат“ и по утройството от което е кликнато, по MAC адреса му. „За нас бе шокиращо да разберем, че след настроена подобна кампания в нишата на услугите в България, спестяваме на клиента над 20% от бюджета му за онлайн реклама. Тоест, ако в България пуснете онлайн реклама на сайт в нишата на услугите, над 20% от бюджета ви вероятно ще отиде на вятъра. Също така, бяхме удивени, когато първият ни клиент от Великобритания, сподели, че за цената на услугата от 90 лв на месец сме му спестили само за първия един месец над 3000 паунда“ - споделя още Едуард Димитров.", "date": "2019.04.17", "title": "Над 20% от кликовете по онлайн рекламите у нас са злонамерени"}
{"url": "https://www.novinite.bg/articles/174227/Ima-li-opasnost-ot-epidemiya-ot-morbili-", "text": "\"Ако не си ваксиниран срещу морбили, вероятността да се разболееш е много голяма\". Това каза директорът на Националния център по заразни и паразитни болести проф. Тодор Кантарджиев в ефира на Нова телелевизия.Морбили е остро заболяване, което е много високо инфекциозно, поясни проф. Кантарджиев. „Симптомите са четири дни кашлица, температура, неразположение, хрема, зачервени очи. След 3-4 дни се появяват петна по лигавицата на устата, след което започва обривът. Той обикновено започва зад ушите и обхваща цялото тяло. Всичко това е свързано и с температура”, поясни той.Проф. Кантарджиев подчерта, че за миналата България е имало значително по-малко заболели у нас в сравнение със съседните ни държави. „Миналата година имаме само 13 случая на заразените с морбили, което го оценявахме като голям успех, защото това бяха вносни случаи на хора, главно младежи, които идват на работа в летния сезон по напето Черноморие. Предупреждавам собствениците на хотели, които наемат младежи от Украйна и Молдова, да си изяснят имунизационния статус на работниците”, обясни той. Той поясни, че собствениците на хотели трябва да имат предписание, за да бъдат изследвани и ваксинирани служителите им от Молдова. Тази година обаче ръстът на заболелите е значително по-голям. За 2019 г. са регистрирани над 400 души.Здравният експерт заяви, че има остра нужда от млади лекари със специалност подобни заболявания: „За да имаме сега капацитетът да казваме какви са морбилите. Доказахме, че щамът е от Македония, Италия и Германия. Миналата година доказахме, че щамът е D8 от Украйна. За да направим тези неща, обаче, трябва да имаме млади  хора, да стават доценти”.Той подчерта, че според браншовото рамково споразумение в националните центрове заплати са едни от най-ниските в сектора. „Това е рамковото споразумение – с 30% по-ниски начални заплати от най-ниските”, посочи той.Проф. Кантарджиев подчерта, че преди разлистването на дърветата трябва да бъдат унищожавани комарите. По думите му пръскането през лятото не е ефективно. \"Ако не се намали броят на комарите, има голяма опасност от западнонилска треска. Това е вируска инфекция, преддавана от напенските комари, която засяга мозъка. 45 души умряха миналата година в Гърция\", добави той. ", "date": "2019.04.17", "title": "Има ли опасност от епидемия от морбили ?"}
{"url": "https://www.novinite.bg/articles/174220/Makron-obeshta-Notr-Dam-shte-bade-vazstanovena-do-5-godini", "text": "Катедралата \"Нотр Дам\" ще бъде възстановена до 5 години. Това обяви френският президент Еманюел Макрон в телевизионното си обръщение към нацията, цитиран от \"Ройтерс\".\"На нас се пада задачата да превърнем това бедствие във възможност да се обединим и заработим заедно, след като сме премислили задълбочено онова, което сме били и онова, което трябва да бъдем, и да станем по-добри, отколкото сме. На нас се пада да намерим отново нишката на нашия национален проект\", каза той.„Това, което видяхме тази вечер всички заедно в Париж, е способността ни да се мобилизираме, да се обединяваме. В нашата история сме градили градове, пристанища, църкви... И винаги сме ги възстановявали\", заяви още държавният глава. И допълни: \"Споделям мъката ви, но също така споделям и надеждата ви\".", "date": "2019.04.17", "title": "Макрон обеща: \"Нотр Дам\" ще бъде възстановена до 5 години"}
{"url": "https://www.novinite.bg/articles/174230/Shte-ima-dostatachno-balgarsko-agneshko-po-praznicite", "text": "Ще има достатъчно българско агнешко за празниците, заяви председателят на Националната овцевъдна и козевъдна асоциация Симеон Караколев за БНР. „Всяка година успяваме да го осигурим. Въпросът е доколко търговците се възползват от някакви недобросъвестни практики, за да заблуждават потребителите“, каза Караколев.Според него няма да има промяна в цената на агнешкото месо спрямо миналогодишната.Тази година на българското месо ще се слага син печат за разпознаване от потребителите, а месото, което е внос, ще бъде с червена маркировка. Освен това, на щанда, където се продава агнешкото месо, задължително ще трябва да има табела с ясно упомената страна на произход, отглеждане и клане, подчерта Караколев. По думите му, въпреки тези мерки, отново ще има заблуждаващи практики при част от търговците.„В някои от веригите ще влизат много агнета с червен цвят. Това са животни, които влизат от Македония, и това са всички животни, които са върнати от гърците като брак“, посочи Симеон Караколев.Животновъдът посочи като голям проблем наддекларираните животни. „Има колеги, които злоупотребяват със стотици, други – с хиляди. Има недостатъчен контрол. Това са пропуски в системата, от които умело се възползват доста хора“, обясни Караколев.Според статистиката животните са 1,4 млн. Караколев беше категоричен, че бройката не е вярна, а животните са не повече от 1 млн. Със сигурност в системата има поне 200 000 несъществуващи овце, добави той.", "date": "2019.04.17", "title": "Ще има достатъчно българско агнешко по празниците"}
{"url": "https://www.novinite.bg/articles/174231/KZP-V-povecheto-sluchai-jalbite-na-potrebitelite-sa-osnovatelni-i-nie-nalagame-sankcii-na-narushitelite", "text": "Потребителската култура на българина еволюира. Хората стават по-активни и са склонни да реагират тогава, когато усетят, че има някакъв проблем. Това каза председателят на Комисията за защита на потребителите (КЗП) Димитър Маргаритов в предаването „Коментарът“ по Телевизия Шумен. Запазва се тенденцията за ръст на жалбите в КЗП. Годишно над 20 000 граждани търсят съдействието на контролния орган или консултация по различни въпроси, което е с 10-15% повече в сравнение с преди 4-5 години. В около 2/3 от случаите жалбите са основателни и се стига до санкциониране на търговеца.Председателят на КЗП подчерта, че при възникването на проблем с покупка е важно потребителите да бъдат активни по две основни причини. „Реакцията навреме може да им спести разходи, но и да подейства възпитаващо на останалите в този процес – не само на търговците, но и на институциите. Защото институциите също стават по-отговорни и по-анагажирани, когато установят, че хората имат активна гражданска позиция“, каза той. Маргаритов напомни, че при спорове с онлайн търговци от Европейския съюз, безплатна помощ оказва функциониращият към КЗП Европейски потребителски център. \"Когато става въпрос за трансгранични проблеми, които не са на територията на ЕС, би могло да е по-трудно. Но вече и в рамките на ООН се появяват все повече привизи и то съвсем конкретни за обмен на данни между националните органи за контрол на пазара, което би позволило във всяка една държава – независимо дали е членка на ЕС, ООН и т.н., да бъдат предприети действия спрямо търговец, който е предизвикал проблем с потребител от друга държава“, посочи председателят на КЗП. Той изказа предположение, че предстои задълбочаване на сътрудничеството между националните органи, което ще позволи всеки от тях да работи и по решаването на трансгранични потребителски проблеми.Потребителите е полезно да бъдат информирани, както за своите права, така и за условията преди всяка покупка, но също и за начините, по които могат да се решат възникнали спорове. Например, помирителните комисии. „Ние апелираме да не се търси винаги съда – губи се време, в един момент наистина има решение, но то е в полза на една от страните, другата ще остане недоволна. При доброволното решаване на потребителски спорове чрез помирителни комисии се търси начин да се постигне споразумение, което да удовлетворява и двете страни. Разбира се, всеки би направил малък компромис в името на това да бъде доволен от крайното решение“, добави Маргаритов. Има случаи, в които обаче намесата на съда е наложителна – както при спорове между потребители и търговци, така и в случаите, в които търговци обжалват издадени от контролния орган актове за нарушения или наказателни постановления за санкции. „В над 50% от случаите съдът потвърждава това, което ние сме приели за вярно“, отбелза Маргаритов. Той даде за пример с калкулирани от телекомуникационните оператори непоискани услуги в сметките, липсващи наличности от промоционални стоки в търговската мрежа и др. „Ние не се притесняваме от това, че има обжалване. По-скоро във времето има известно отлагане на крайните решения, но пък най-важното в случая е правилното решение – това, което е в полза на потребителите.", "date": "2019.04.17", "title": "КЗП: „В повечето случаи жалбите на потребителите са основателни и ние налагаме санкции на нарушителите“"}
{"url": "https://www.novinite.bg/articles/174237/Majkata-na-Ivancheva-Nyama-da-sam-jiva-da-ya-vidya-pak", "text": "Ден след присъдите, майката на Десислава Иванчева и съпругът на Биляна Петрова донесоха багажа им в следствения арест, в очакване да бъдат конвоирани още днес до Сливенския затвор. Това се налага, след като вчера съдията по делото нареди те да бъдат отново задържани още в залата. Досега двете бяха под домашен арест, след като през декември миналата година бяха пуснати след 8 месеца зад решетките.Любка Иванчева разказа, че е сложила в багажа на дъщеря си само пижами и дрехи, неща които ще са необходими на първо време.\"Те искат и много други неща, но ще трябва да ги занесем втори път - чак в Сливен. Сега ще се срине, като отиде там...\", каза пред bTV възрастната жена, като разказа, че цяла нощ с близките им плакали и обсъждали присъдата.Попитана как ще коментира размера на наказанието й, което много хора в социалните мрежи определят като твърде голямо, тя отговори: \"20 години! Аз няма да съм жива, за да я видя. Аз съм на 77, кой знае дали и 5 ще живея, ако й дадат. Много ясно, че няма да я видя повече, ако остане там\".Ясен Петров - съпруг на Биляна Петрова, пък сподели че двете жени преживяват решението на съда много тежко.\"Само реват... това за тях е една огромна несправедливост. Без всякакви доказателства, това на мен ми се струва като някаква разправа\", каза той.По-рано днес бившият пиар на община \"Младост\" Петър Кърджилов, който подкрепя Иванчева и Петрова, обвини властите, защото отказали да сложат в багажа на двете шампоаните и балсамите, които си носели. Според правилата козметика се купува от лавката в затвора.Присъдите, издадени вчера от Спецсъда, са за искане на подкуп от 187 000 евро, но не за вземане на белязаните пари, открити при ареста. С какви доказателства е подкрепено съдебното решение ще стане ясно до месец, когато съдът излезе с мотивите си.\"Смятам, че присъдата ще издържи и пред Върховния касационен съд\", коментира във Велико Търново главният прокурор Сотир Цацаров, подчертавайки, че справедливостта е възтържествувала.Той изрази уважение към съдебния състав, че не се е поддал на \"цялата кампания\" срещу магистратите.\"Зная, че на много хора това не им харесва. Това издава безсилие и злоба, но това е положението\", коментира още обвинител №1 и изрази благодарност на прокурорите и разследващите полицаи, цитира го \"Труд\".Десислава Иванчева беше арестувана и осъдена, след като бизнесменът Александър Ваклин сигнализира за поискан от нея рекорден подкуп. Осъденият като посредник в сделката - Петко Дюлгеров, който в края на делото се отрече от признанията си и заяви, че са дадени под натиск, вчера обвини строителния предприемач, че е изпълнил политическа поръчка.Потърсен от bTV, Ваклин не е коментирал присъдата и не е отговорил на тези обвиненията.", "date": "2019.04.17", "title": "Майката на Иванчева: Няма да съм жива, да я видя пак"}
{"url": "https://www.novinite.bg/articles/174289/Iznenada-Za-kotkite-ne-e-polezno-da-izlizat-navan", "text": "Гледайте котките си у дома - това е съветът на биолози от САЩ, които установиха, че за писаните, които скитат навън, рискът от зараза с различни паразити е близо три пъти по-висок, отколкото за тези, които не излизат, предаде Франс прес, позовавайки се на публикация в сп. \"Байолъджи летърс\".Изследването е първото по рода си, в което се изчислява рискът, свързан с излизането на домашните котки навън, отбелязва ръководителката му Кейли Чалковски от университета на Обърн, Алабама.\"Установихме, че за котките, на които е позволено да скитосват навън, рискът от зараза е 2,77 пъти по-висок, отколкото за тези, които си стоят у дома\", казва Чалковски. За целите на проучването специалистите са комбинирали данните от 21 изследвания, посветени на заразите при домашни котки и осъществени в 16 страни по света.Освен на самите котки, скитането навън може да навреди на здравето и на техните стопани. Изследователите са анализирали 19 патогена (паразити, вируси, бактерии и други), повече от които могат да бъдат предадени и на човека. Сред тях са причинителите на токсоплазмоза (Toxoplasma gondii) и токсокароза (Toxocara cati).Екипът е проучил също дали този \"външен ефект\" варира според географските ширини, обитавани от изследваните котки (Канада, Испания, Германия, Швейцария, Бразилия, Румъния, Кипър...)Изненадващо учените са установили, че рискът от зараза е по-висок за котките, обитаващи по-високите географски ширини, отколкото тези в тропиците, където има повече патогени. \"На което и място по света да живеят, е препоръчително хората да не пускат котките си навън, за да предпазят както тях, така и самите себе си от заразни болести\", казва в заключение Кейли Чалковски.По света има 500 милиона домашни котки, 90 милиона от които обитават САЩ, а 13 милиона - Франция.", "date": "2019.04.17", "title": "Изненада: За котките не е полезно да излизат навън"}
{"url": "https://www.novinite.bg/articles/174222/Pediatri-na-sreshta-sas-zdravniya-ministar", "text": "Важна  среща в здравнотно министерство между служители на детската болница в София и министъра. Работещите в единственото у нас лечебно заведение за деца са готови за протести. Те искат специален статут на болницата, отпадане на лимитите в хоспитализациите на децата и достойно заплащане за персонала. ", "date": "2019.04.17", "title": "Педиатри на среща със здравния министър"}
{"url": "https://www.novinite.bg/articles/174245/BChK-45-g-rabota-sas-spasitelni-kucheta", "text": "Юбилеят ще бъде отбелязан и с едноседмичен квалификационен курс (14 – 20 април 2019 г.), по време на който  спасители-водачи и служебни кучета от отрядите в цялата страна, както и трима специални гости от Словакия, ще се упражняват в дресура и усвояване на различни техники за спасяване – намиране на затрупани от лавина, търсене на изгубени хора в планината и др. Курсът ще се проведе на Витоша и ще бъде воден от Сергей Цветков – ръководител на специализираната група на ПСС за работа с кучета-спасители.", "date": "2019.04.17", "title": "БЧК - 45 г работа със спасителни кучета"}
{"url": "https://www.novinite.bg/articles/174246/ES-vavejda-merki-za-namalyavane-na-riska-ot-patni-proizshestviya", "text": "вропейският съюз въвежда мерки за намаляване на риска от пътни произшествия. Членовете му одобриха задължителното включване на технологии за безопасност във всички нови превозни средства с цел намаляване на жертвите на пътя.От догодина в автомобилите трябва да разполагат с 30 нови животоспасяващи технологии. целта - намаляването на смъртните случаи при пътни произшествия.нБългария се оказа сред рекордьорите на Европа със фатално завършили катастрофи. И все пак благодарение на предпазните средства в по модерните и интелигентни коли през последните 20 години броят на загиналите в ЕС е намалял повече от два пъти. Средно 49 души на един милион в ЕС умират при пътни инциденти. България обаче е с втория най-лош резултат в ЕС с 96 смъртни случая на един милионСъгласно нововъведенията, всички нови превозни средства трябва да притежават интелигентна система за регулиране на скоростта, която информира водача при превишаване на ограниченията за скоростта,  система за наблюдение на сънливостта и вниманието на водача и система за предупреждаване при разсейване на вниманието, която помага на водача да запази вниманието си върху пътната ситуация.Те трябва да имат и  авариен стоп-сигнал, който дава информация на водачите зад превозното средство при внезапно спиране, както и системи за разпознаване на опасности при заден ход за следене на налягането на гумите, която да сигнализира на водача при загуба на налягане и такава, която позволява инсталацията на по-късен етап на блокиращо устройство за предотвратяване на шофиране при употреба на алкохол.Превозните средства трябва да са оборудвани и с устройство за записване на данни от инциденти с цел регистрация на данни малко преди, по време на и след пътно произшествие.", "date": "2019.04.17", "title": "ЕС въвежда мерки за намаляване на риска от пътни произшествия"}
{"url": "https://www.novinite.bg/articles/174251/Svlachishte-zatvori-patya-kam-Rilskiya-manastir", "text": "Огромното срутище на пътя за Рилския манастир все още не е почистено. Автомобилите продължават да се движат в едната лента в участъка малко преди Светата обител.Заради очаквания засилен трафик, през следващата седмица ще бъде разположена техника в района, която да реагира в случай на нови срутвания. От Пътната агенция заявиха, че в последните месеци са изпълнени редица процедури, които предшестват почистването и обезопасяването на района на срутището.До месец ще започнат и същинските аварийно-възстановителни дейности. Първо ще бъдат почистени свлечените скални късове. После ще бъде поставена укрепителна мрежа със стоманени въжета и анкери.„Мащабно е и затова така във времето нещата се забавиха, тъй като трябваше много сериозни геоложки, хидроложки проучвания да се направят на базата на които да се извърши проектирането. До месец ще бъде започнато укрепителното действие, а в рамките на 3 месеца очакваме да бъде завършено” . Това каза Боян Илиев от областно пътно управление - Кюстендил", "date": "2019.04.17", "title": "Свлачище затвори пътя към Рилския манастир"}
{"url": "https://www.novinite.bg/articles/174257/ChEZ-startira-ekskluzivni-pregovori-s-Evrohold-za-balgarskite-aktivi-na-cheshkata-kompaniya", "text": "Чешката компания за комунални услуги ЧЕЗ започна ексклузивни преговори за продажбата на активите си в България с българския финансовия холдинг \"Еврохолд\", заяви в сряда говорителка на ЧЕЗ, цитирана от агенция Ройтерс. \"Предложихме на \"Еврохолд\" да започнем с тях ексклузивни преговори\", обяви говорителката на ЧЕЗ Алис Хоракова, добавяйки, че другият кандидат в лицето на \"Индия Пауър\" остава на второ място по отношение на водените преговори, потвърждавайки по този начин информацията от преди ден.Тя обаче отказа да коментира конкретния срок на стартиралите разговори. Финансовия холдинг \"Еврохолд\", който е активен в областта на застраховането и управлението на активи, не беше намерен за коментар на информацията, посочва Ройтерс. ЧЕЗ беше дълго време в преговори с българската компания \"Инерком\", но в последствие се отказа, след като Комисията за защитата на конкуренцията (КЗК) не даде разрешение за осъществяването на подобна сделка.", "date": "2019.04.17", "title": "ЧЕЗ стартира ексклузивни преговори с \"Еврохолд\" за българските активи на чешката компания"}
{"url": "https://www.novinite.bg/articles/174228/Otkriha-sledi-ot-selishte-na-8000-godini-v-Sarbiya", "text": "\r\nВажно откритие направиха сръбски и австрийски археолози в подножието на хълма, на който се намират останките от античния град Юстиниана Прима край град Лебане, в Южна Сърбия. Учените смятат, че са попаднали на най-старото селище на Балканите от Новокаменната епоха.\r\n\r\n\r\n\r\n\r\n\r\n\r\n\r\n\r\n", "date": "2019.04.17", "title": "Откриха следи от селище на 8000 години в Сърбия"}
{"url": "https://www.novinite.bg/articles/174266/Evroto-nyama-da-promeni-lihvite-po-kreditite", "text": "Влизането на България в еврозоната няма да доведе до съществени промени относно нивата на лихвите по кредитите. Но единната валута ще има позитивен ефект за бизнеса и икономиката. В момента България е първите пет страни в Европейския съюз с най-ниско кредитиране без да сме в \"клуба на богатите\". За крайният потребител вероятно няма да има отчетлива промяна, но цените на заемите за правителството ще поевтинеят, заради по-високата оценка от кредитните институции след приемането на еврото. Това коментира старшият вицепрезидент в TBI банк Лукас Турса по време на финансовия форум \"Шумът на парите\".Банковият сектор у нас поддържа добри нива на лихвите по заемите за населението като приемането на еврото едва ли ще окаже съществена промяна в нивото им, стана ясно от думите на Екатерина Кирилова, член на УС и главен търговски директор на УниКредит Консюмър Файненс. Кирилова добави, че не се наема да прогнозира точно какво ще се случи с цената на кредитите, но говори на база опита си от работата в други страни от еврозоната. България в еврозоната ще донесе на страната много потенциални ползи за икономиката и за компаниите. Но европейската валута няма да е Светия грал за ръст на икономиката, необходими са структурни промени, за да продължи това устойчиво развитие, предупреди изп. директор на ОББ Кристоф Де Мил. В исторически план ръстът на страните преди влизането в еврозоната и след това, повечето пъти, ако се сравни с растежа на страните извън, вторите често се представят по-добре. Виждам положителни елементи, но фундаментално остава задачата страната да организира собствената си икономика, с цел създаване на растеж посочи експертът. Дори влизането в чакалнята на еврозоната би трябвало да повтори успеха на икономическо развитие, когато имахме предприсъединителните програми на ЕС. Това би развило реалната икономика и директно или индиректно ще повлияе на на финансовия сектор с по-голяма устойчивост на лихвите, защото „Шумът на парите иска тишина“, коментира темата Георги Заманов, изп. директор на Алианц Банк България.", "date": "2019.04.17", "title": "Еврото няма да промени лихвите по кредитите"}
{"url": "https://www.novinite.bg/articles/174247/58-dushi-byaha-zadarjani-pri-akciya-na-MVR-sreshtu-nezakonnite-boeve-s-kucheta", "text": "\r\nАкция на полицията срещу незаконните боеве с кучета: задържани са близо 60 души, а девет питбула са предадени на \"Екоравновесие\". По случая тече разследване.\r\n\r\n\r\n\r\n\r\n\r\n\r\n\r\n\r\n\r\n\r\n\r\n\r\n\r\n\r\n\r\n\r\n\r\n", "date": "2019.04.17", "title": "58 души бяха задържани при акция на МВР срещу незаконните боеве с кучета"}
{"url": "https://www.novinite.bg/articles/174258/Belgrad-e-zapochnal-stroitelstvoto-na-srabskiya-uchastak-ot-Turski-potok", "text": "Сърбия е започнала работа по строителството на сръбския участък на газопровода „Турски поток“, без да чака завършването на работата по българския участък. Това заяви днес министърът на външните работи Ивица Дачич на съвместна пресконференция с руския си колега Сергей Лавров в Москва, предаде ТАСС.„Ние няма да чакаме да бъде завършен българският участък. Вече сме започнали работа по строителството на сръбския участък на „Турски поток“, каза Дачич.По-рано премиерката на Сърбия Ана Бърнабич заяви, че разрешение за начало на строителството на сръбския участък ще бъде издадено до края на април и скоро работата ще започне официално. Сръбската енергийна агенция одобри на 5 март строителството на сръбския участък и началото на работата беше планирано за април. Полагането на газопровода на сръбска територия от българската до унгарската граница е възложено на „Газтранс“ - съвместна компания на „Газпром“ и „Сърбиягаз“.", "date": "2019.04.17", "title": "Белград е започнал строителството на сръбския участък от „Турски поток“"}
{"url": "https://www.novinite.bg/articles/174267/Epidemiya-ot-morbili-v-Dupnica", "text": "Регистрирана е епидемия от морбили в Дупница, обявиха от Регионалната здравна инспекция в Кюстендил.\r\nЗаразата плъзва от 26 март 2019 г., като заболелите са във възрастови групи от 0 - 1 г., от 20-24 г. и от 40-44 г. „Всички са хоспитализирани на 100 %. С усложнение пневмония са двама от заболелите“, обявиха още здравните експерти. Само през последните няколко дни са регистрирани още 2-ма човека с морбили.\r\n„Най-вероятно заболяването е пренесено от Благоевградско, където преди повече от месец там имаше истински бум. Първият болен с морбили при нас беше 21-годишна жена, която е родом от Дупница, но е омъжена в Пиринско. След гостуване при свой близки в Дупница тя се почувствала зле и потърсила медицинска помощ. Малко по-късно стана ясно, че е заразена с морбили. За лечение беше прието и 6-месечното й бебе“, обявиха от общинската болница в Дупница.\r\nСред последните заразени с морбили е санитарка от Инфекциозното отделение на здравното заведение в града. В момента тя е настанена за лечение, обявиха още медиците.\r\nМинистерството на здравеопазването е осигурило достатъчни количества ваксина срещу морбили, паротит и рубеола и се обръща към родителите с апел при установен пропуск в имунизационния статус на детето си, сами да потърсят общопрактикуващия си лекар.\r\n", "date": "2019.04.17", "title": "Епидемия от морбили в Дупница"}
{"url": "https://www.novinite.bg/articles/174271/Pojarnata-proveryava-hramovete-u-nas-predi-praznicite", "text": "Пожарната започна масови проверки на църквите и катедралите у нас. Причината е да не се допусне инцидент през предстоящите Великденски празници.Проверките вече са в ход, като екипите на Главна дирекция \"Пожарна безопасност\" проверяват основно църкви, манастири и катедрални храмове. Това обясни главен инспектор Стефан Стефанов от пожарната: \"Създадената организация в обектите е за действие при една такава ситуация извънредна: условията за успешна евакуация на хората, евакуационно осветление, изходи за евакуация, тяхната поддръжка, схеми за евакуация по местата, където трябва да бъдат разположени\".От дирекцията казаха още, че по време на предстоящите празници пред големите храмове и манастири ще бъдат разположени допълнителни екипи, които да реагират на евентуален инцидент: \"Проверяваме около 1800 обекта в страната. Преимуществено това са храмовете\".Според Стефанов храмовете са рискови обекти за възникване на пожар:\"Рискови обекти са като всички исторически паметници, тъй като са строени преди много години, по различен начин\".", "date": "2019.04.17", "title": "Пожарната проверява храмовете у нас преди празниците"}
{"url": "https://www.novinite.bg/articles/174276/Ideya-Studentite-v-pedagogicheskite-specialnosti-bez-taksi-za-obuchenie", "text": "През тази година има увеличение на записаните студенти в педагогическите специалности във висшите училища. Те са защитени и това дава право на студентите да получават по две стипендии. Обсъждаме и възможността мотивираните млади хора, които искат да станат учители, да не плащат такси за обучението си. Това каза зам.-министърът на образованието и науката Деница Сачева на конференцията \"Актуални политики и практики в образованието\" в Педагогическия колеж в Плевен, съобщи пресцентърът на Министерството на образованието и науката (МОН).По думите й много е важно цялото общество да мотивира младите хора да стават преподаватели в детски градини и училища.В момента учителите до 35-годишна възраст са около 13 500. В същото време учителите на над 50 години са 59 000, е съобщила Сачева. Тя е информирала, че в следващите години над 50 000 преподаватели ще се пенсионират, затова основно предизвикателство е да се обезпечи системата с кадри. Вече наблюдаваме недостиг на учители по природни науки, информационни технологии и по чужди езици, е посочила Сачева и е добавила, че за преодоляването му се взимат мерки.Преди седмица беше одобрена националната програма \"Мотивирани учители\", с която ще се даде възможност на 100 специалисти по математика, химия, физика и информационни технологии да придобият педагогическа правоспособност. Ще бъде създаден и корпус от 80 учители с поне осемгодишен стаж, които да бъдат изпращани в училища с по-ниски образователни резултати. Те ще получават до 500 лв. допълнително възнаграждение, както и средства за транспорт и за покриване на наем.\"Изпълняваме ангажимента си за двойно увеличение на заплатите. За първи път тази година учителските възнаграждения са над средните за страната. Нашата цел е в края на мандата средната заплата да е 1500 лв.\", е заявила Деница Сачева. По думите й учител е професия на бъдещето, която ще се развива бурно в следващите пет години. \"Това е професия с постоянно подобряващи се условия на труд. Тя предоставя професионални и интелектуални предизвикателства и развитие на дигитални умения\", е заявила заместник-министърът.", "date": "2019.04.17", "title": "Идея: Студентите в педагогическите специалности без такси за обучение"}
{"url": "https://www.novinite.bg/articles/174285/Nad-26-mln-lv-shte-se-investirat-v-rehabilitaciyata-na-325-km-ot-patya-Dupnica-Samokov", "text": "Започна рехабилитацията на 32,5 км от второкласния път II-62 Дупница - Клисура - Самоков. Второкласният път свързва ГКПП „Гюешево“ с АМ „Струма“, с път I-1 София - Благоевград и АМ „Тракия“. Инвестицията е за над 26 млн. лв. Стартът на строителните работи беше даден от заместник-министъра на регионалното развитие и благоустройството Деница Николова и председателят на Управителния съвет на Агенция „Пътна инфраструктура“ Георги Терзийски. Проектът се финансира по ОП „Региони в растеж“ 2014-2020 г. чрез Европейския фонд за регионално развитие и националния бюджет. Рехабилитацията на второкласния път обхваща два участъка - лот 27 и 28.Единият започва от Дупница и завършва при границата с област София, а вторият е малко преди с. Клисура и е до кръстовището с околовръстния път на гр. Самоков. Над 1,6 км от отсечката, която ще се ремонтира преминава през Дупница и съвпада с трасето на бул. „Каваклия“ и ул. „Самоковско шосе“. Участък от 1 км е в регулацията на с. Клисура. Ще бъдат ремонтирани четири големи съоръжения – жп надлез /60 м/ и мост /52 м/ над р. Тополница в гр. Дупница, както и два моста с дължина по 6 м над реки при 59-ти и 67-ми км на пътя. Ремонтът включва нова асфалтова настилка, възстановяване на отводняването на пътя, нови ограничителни системи, пътни знаци и хоризонтална маркировка. Срокът за изпълнение на строително-монтажните работи е 15 месеца.Строителните дейности на лот 27, с дължина 16,8 км, ще бъдат изпълнени от „ОБЕДИНЕНИЕ КЛИСУРА 2017“, с участници: „РАСТЕР-ЮГ“ ООД и „АВТОМАГИСТРАЛИ-ЧЕРНО МОРЕ“ АД. Стойността на договора е 10 707 816,14 лв. с ДДС. Строителният надзор ще осъществява „ТРАНСКОНСУЛТ-БГ“ ООД. Техният договор е за 302 760 лв. с ДДС. Авторският надзор е от „ИЛИЯ БУРДА“ ЕООД и е за 17 988 лв. с ДДС. Изпълнител на строително-монтажните работи на лот 28, който е 15,7 км, е дружеството „ПЪТ ДУПНИЦА - САМОКОВ“ ДЗЗД, в което са: „ГАЛЧЕВ ИНЖЕНЕРИНГ“ ЕООД и „ФАРМВИЛ“ ЕАД. Договорът им е за 15 442 154,24 лв. с ДДС. Строителният надзор е възложен на ОБЕДИНЕНИЕ „НАДЗОР РЕГИОНИ“, в което са: „СТРОЛ-1000“ АД и „ТРАФИК ХОЛДИНГ“ ЕООД. Стойността на договора им е 296 400 лв. с ДДС. Авторският надзор е от „ИЛИЯ БУРДА“ ЕООД и е за 17 988 лв. с ДДС. Второкласният път е важна пътна връзка за жителите от общините Дупница, Сапарева баня и Самоков, както и за хората от селата Крайници, Клисура, Сапарево, Продановци и Райово.", "date": "2019.04.17", "title": "Над 26 млн. лв. ще се инвестират в рехабилитацията на 32,5 км от пътя  Дупница – Самоков"}
{"url": "https://www.novinite.bg/articles/174269/Angel-Djambazki-Da-zastanem-zad-balgarskata-kauza-dareniya-za-Pametnika-na-Shipka", "text": "Евродепутатът и заместник-председател на ВМРО Ангел Джамбазки с коментар относно правото на избор чия благотворителна кауза да подкрепи всеки от нас – катедралата Нотр Дам или пък Паметника на Свободата на връх Шипка. В момента за паметника, символ на българската свобода, са нужни средства за ремонт.Ангел Джамбазки апелира от нуждата да подкрепим българската кауза и да дарим пари за ремонта на Паметника Шипка.Ето какво написа българският евродепутат в :Никой не може да държи сметка никому за това как и дали проявява благотворителност, това е лично решение.Но плаченето на чужди гробове ми идва в повечко. Не се кахърете толкова за французите, те ще се оправят. Колониална сила са.Ние, българите, трябва да гледаме първо нас си. В момента се извършва мащабен и скъп ремонт на един от символите на България. За пръв път, откакто е построен, прочее.Това е Паметникът на Свободата, известен повече като Паметник Шипка. Гранитен страж, израсъл от недрата на могъщия Балкан, дълбоко вкопан, врязан във всяко българско сърце. Паметникът на българския дух, воля, храброст и себеотрицание.Избирам да подкрепя тази българска кауза. Не бъди чуждопоклонник, бъди български родолюбец. Български патриот. Подкрепи българската кауза, помогни за ремонта на Паметника на Свободата.", "date": "2019.04.17", "title": "Ангел Джамбазки: Да застанем зад българската кауза – дарения за Паметника на Шипка"}
{"url": "https://www.novinite.bg/articles/174273/Prieha-na-parvo-chetene-promeni-v-Zakona-za-Targovskiya-registar", "text": "Парламентът прие промени в Закона за Търговския регистър и регистъра на юридическите лица с нестопанска цел на първо четене, съобщава Агенция „Фокус“. „За“ промените гласуваха 87 народни представители, без „против“ и „въздържали се“.Законопроектът е внесен от Министерски съвет и предвижда заявленията за обявяване на декларациите от Закона за счетоводството и тези за вписване на обстоятелствата относно действителните собственици по Закона за мерките срещу изпирането на пари на неактивните предприятия да се разглеждат по реда на постъпването им отделно от другите заявления.Целта на законопроекта е подобряване на организацията и ефективността в работата на Търговския регистър и на регистъра на юридическите лица с нестопанска цел и преодоляване на забавянето при обработването и разглеждането на всички категории заявления за вписване, заличаване и обявяване. ", "date": "2019.04.17", "title": "Приеха на първо четене промени в Закона за Търговския регистър"}
{"url": "https://www.novinite.bg/articles/174270/Kostov-Balans-na-privatizaciyata-shte-razoblichi-edna-ot-golemite-izmami-na-prehoda", "text": "„Книгата се опира на много факти, документи, числа, статистика, данни. Свидетелствата не са разказ, с който искам да внушавам собствените си мисли, а съм се опитал да свидетелствам обективно и честно. Идеята ми е да се хвърли светлина върху прехода и да се позволи да се придвижим напред. Да си изясним миналото, да го извадим от мъглата и да продължим напред“. Това каза пред БНР Иван Костов, бивш премиер, за книгата си „Свидетелства за прехода“. „Написал съм тази книга за тези, които не са преживели прехода, или са били много млади. Това е моят личен разказ“, допълни Иван Костов в интервю за предаването „12+3“.Въпреки предстоящия втори тираж все пак той се е сблъскал и с негативни отзиви за книгата – от клеветите върху него, които са се възобновили, до мнението, че книгата е сложна, че няма да се прочете, но пък е престижно да я имаш в библиотеката си.„Отзивите ми говорят, че политиката и днес продължава да е изградена върху измами за прехода. Страхът е да не бъдат изобличени тези измами. Намирам обяснение защо сме сред най-изостаналите народи по благосъстояние. Ако управляващите имат невярна представа за прехода, то няма как да се продължи напред“, допълни Костов.В книгата си бившият премиер развенчава много митове – от пълното неразбиране на смисъла на приватизацията, през измамата, че пенсиите са били намалени, до това, че не са били отворени досиетата. Мит за прехода е, че Филип Димитров се е самосвалил, допълни Костов. И още:  „Аз не се държа като безгрешен човек, признавам грешките си. /.../ В книгата казвам, че трябва да се направи приключителен баланс на приватизацията, където точно ще се измери какво е продадено, при какви условия, кой е купувал, допуснати ли са грешки. Ако се направи такъв баланс, ще се разобличи една от най-големите измами на прехода“.По думите на Иван Костов, антагонистът на прехода е бил посткомунистическият човек: „Той трябваше да спре да мисли, че не носи отговорност за себе си. Преходът е буржоазна контрареволюция на социалистическата революция. Как се прави демократично устройство в едно комунистическо общество – с комунистически институции и партии? Как демокрацията ражда собствените си основи? Това е много трудна задача. Нямаше политическа подготовка. Имаше силен икономически екип, но много малко разбирахме от политика и много малко от проблемите на сигурността“.„Чест е на икономистите още от времето на комунизма, че видяха, че нещата се развиват зле за България още в първата половина на 80-те години. Още тогава те предвидиха, че страната влиза в тежък период на натрупване на голям външен дълг, който не може да обслужва, и че ще се стигне до лоша развръзка. Никой от тези хора не беше послушан от онзи режим. Затова България катастрофира много тежко и обяви фалит. До втората икономическа катастрофа се стигна заради отказа да се осъществят реформите, започнати по времето на Димитър Попов и от правителството на Филип Димитров. Лошо управление и отказ да се правят реформи доведоха до втората икономическа криза в страната“.", "date": "2019.04.17", "title": "Костов: Баланс на приватизацията ще разобличи една от големите измами на прехода"}
{"url": "https://www.novinite.bg/articles/174274/Evropejskiyat-parlament-sloji-kraj-na-dvojnite-standarti-pri-hranite-v-ES", "text": "Най-накрая истинска победа на гражданите на Европа с двойния стандарт при храните. Днес, на последното си пленарно заседание, Европейският парламент прие „Новия търговски механизъм за потребителите“, който обявява предлагането на храни от една и съща марка, но с различни съставки и качество, за нелоялна търговска практика. Докладът относно по-доброто прилагане и модернизирането на правилата за защита на потребителите в ЕС беше гласуван днес съответно с 474 гласа „за“, 163 „против“ и 14 „въздържал се“.Това е много сериозна крачка към забраната на двойните стандарти при храните в Европейския съюз, като се има предвид, че до края на 2017 г. и на национално ниво у нас, и на европейско се отричаше да има двоен стандарт, като тези категорични твърдения бяха подплатени с подходящите изследвания. „Днес европейските институции показаха, че работят в интерес на гражданите, въпреки огромните икономически интереси на мултинационалните компании“, категорична е омбудсманът Мая Манолова. Тя обяви днешното гласуване като голяма победа за България. „Благодаря на всички, които се включиха в битката срещу двойните стандарти при храните в ЕС. Показахме на Европа, че и ние можем да бъдем големи и да участваме активно в политиките на Съюза. Показахме и на българските граждани как институциите в България могат да работят заедно за една справедлива кауза – да защитят достойнството и интереса им\", каза Манолова. Промените забраняват разпространението на храни и напитки от едни и същи марки с различен състав в рамките на ЕС и позволят налагането на санкции за нарушителите (не по-малко от 4% от годишния оборот на производителя). Припомняме, че у нас от 2017 г. омбудсманът Мая Манолова провежда активна кампания в защита на гражданите срещу нелоялни търговски практики на разпространяване на продукти от едни и същи марки, но с по-ниско качество съставки. Институцията на омбудсмана се бори от три години за припознаване на проблема както от българските институции, така и от европейските. Проведени са проучвания, изпратени са редица писма и декларации до европейския омбудсман, европейски комисари и председателя на Комисията Жан-Клод Юнкер.Последно Манолова изпрати писма и на колегите си омбудсмани от европейските страни да се обърнат към евродепутатите от техните страни да гласуват промени в законодателството, които да забранят двойните стандарти. Общественият защитник в качеството си на гражданин, заедно с редица български общественици, изпрати петиция до Комисията по петициите в ЕП в края на 2017 г., която успешно защити в началото на тази година.  През 2018 г. институцията организира и форум на високо равнище в рамките на българското европредседателство, на който еврокомисар Вера Юрова обяви края на двойните стандарти при храните чрез „Новия търговски механизъм за потребителите“.", "date": "2019.04.17", "title": "Европейският парламент сложи край на двойните стандарти при  храните в ЕС"}
{"url": "https://www.novinite.bg/articles/174278/Akciya-za-obezopasitelni-kolani-i-detski-stolcheta-zapochva-KAT", "text": "Пътна полиция започна операция в цялата страна. По време на акцията ще се следи за използване на обезопасителни колани и детски столчета от водачите. Освен за леки автомобили, по време на операцията пътните полицаи ще следят и за водачи на мотори, които не са поставили регистрационните си номера. Акцията ще продължи до 24-ти април, когато стартира друга операция, свързана с предстоящите Великденски празници. От МВР апелираха към хората да не предоставят колите си на водачи без шофьорски книжки. През 2018-та година са заловени над 20 000 неправоспособни зад волана, обясни Илия Георгиев от КАТ. Глобата за предоставяне на автомобил на човек без книжка е до 300 лева.", "date": "2019.04.17", "title": "Акция за обезопасителни колани и детски столчета започва КАТ"}
{"url": "https://www.novinite.bg/articles/174255/Arabadjievi-tarseli-informaciya-za-Ivan-Geshev-prokurori-i-sadii-v-internet", "text": "Първият съд в Испания е разрешил екстрадиция на хотелиерското семейство Хотелиерското семейство Ветко и Маринела Арабаджиеви са търсели информация за зам.-главния прокурор Иван Гешев, включително и за семейството му, прокурори и съдии, които са гледали мерките за неотклонение на сина им Вълчо Арабаджиев, съощава \"24 часа\" .Това е станало ясно при анализа на 6 от 26-те телефона, които бяха открити у Арабаджиеви при задържането им. Предстои да се анализират и останалите 20 телефона, съобщи Иван Гешев. При анализа на телефоните станало ясно, че те са получавали в чатове страници от тяхното дело, които са им били снимани и пращани.Също така коментирали служители от НАП, но заместник главният прокурор отказа да разкрие повече подробности. Той допълни, че първият съд в Испания е разрешил тяхната екстрадиция, а сега предстои да се гледа делото и на втора инстанция в съд в Мадрид. Гешев не се ангажира с дата кога хотелиерското семейство ще се върне у нас.", "date": "2019.04.17", "title": "Арабаджиеви търсели информация за Иван Гешев, прокурори и съдии в интернет"}
{"url": "https://www.novinite.bg/articles/174277/Parlamentat-prie-promeni-po-otnoshenie-na-sredstvata-ot-sportniya-totalizator", "text": "Парлементът  прие промени в Закона за физическото възпитание и спорта на първо и на второ четене. Вносители на законопроекта са Александър Иванов от ГЕРБ и група народни представители.С приетите изменения се създава механизъм, по който отчисляваните постъпления от Държавно предприятие Български спортен тотализатор по сметка за чужди средства на Министерство на младежта и спорта ще могат да бъдат прехвърляни в бюджета и да се изразходват за нуждите на физическото възпитание и спорта, както и за поддържане, ремонт, реконструкция, цялостно обновяване или създаване на нови спортни обекти или съоръжения в държавните и общинските училища.Бюджетните отношения по администрирането на постъпленията от Българския спортен тотализатор са регламентирани в Закона за публичните финанси, съгласно който тези постъпления се плануват като неданъчни приходи, постъпват по сметката за чужди средства и се разходват чрез бюджета на Министерството на младежта и спорта, обясни при представяне на мотивите Александър Иванов. По думите му набраните до момента средства по сметката на министерството не могат да бъдат изразходвани по предназначение и затова се налага промяна в закона. Според Ирена Димова от ГЕРБ заинтересовани от промените са всички граждани, които се занимават с физическа активност и спорт, както и държавните и общински училища. Ще се осигури механизъм и ред, по който постъпленията от тотото да бъдат разходвани за подпомагане на физическото възпитание и спорта в страната, както и за поддържане, ремонт, реконструкция, цялостно обновяване и създаване на нови спортни обекти или съоръжения, каза още Димова. Председателят на Комисията по въпросите на децата, младежта и спорта Славчо Атанасов от Обединените патриоти отбеляза, че предложението за промяна е безспорно.", "date": "2019.04.17", "title": "Парламентът прие промени по отношение на средствата от спортния тотализатор"}
{"url": "https://www.novinite.bg/articles/174287/Evrodeputatat-Nekov-Obrecheni-sme-na-bednost", "text": "Как се борим с разслоенията в обществото? Ако разликата между бедни и богати в Румъния през 2007 г. е била 8 пъти, сега е 7 пъти. В България, ако е през 2007 г. е била 7 пъти, сега е 8 и половина. Несъответствията в Румъния намаляват, а в България се увеличават. Там минималната работна заплата расте, у нас през 2022 г. ще достигне 650 лева е ще бъде замразена. Това означава, че сме обречени на бедност през следващите години. Това заяви пред журналисти в ЕП евродепутатът Момчил Неков.\"Работата ми е била насочена към премахване на двойните стандарти, важен приоритет ми е и качеството на продуктите. Другата ми е основна роля е на терен с браншовите организации.Имаме много нишови сектори, оставени на произвола, защото никой не се грижи за тях. Трябва да правим регионални политики. В България резултатите се мерят средностатистически и ако се отбелязват някакви успехи, те са в София, за сметка на останалата страна, която се обезлюдява\", каза Неков във връзка с обобщението на работата си в края на мандата на този парламент.\"Ако направим една сметка, 1 млрд. ни е вноската на годишна база в ЕС, 3 млрд. получаваме. Това означава 36 млрд. за 12 години. Къде отидоха тези пари? И ако продължаваме да смятаме за успешност усвояемостта на тези пари, а не резултатите, виждаме какво се получава. Трябва да използваме тези средства за технологии и обучение в кадри. Това е формулата за производителност\", каза Неков.\"Направих над 1300 поправки, приети в ЕП, по различни досиета и те са на базата на предложения на производителите. Тези политика имат лица\", допълни евродепутатът.", "date": "2019.04.17", "title": "Евродепутатът Неков: Обречени сме на бедност"}
{"url": "https://www.novinite.bg/articles/174253/NOKA-Tarsete-siniya-pechat-na-balgarskoto-agneshko", "text": "Да се търси и купува агнешко месо с гарантиран български произход около Великден препоръчва Националната овцевъдна и козевъдна асоциация /НОКА/. Агнешкото с произход България задължително трябва да е маркирано със син печат, а вносното – с червен. Червена маркировка трябва да има и на закланите в български кланици вносни агнета. Маркировката трябва да бъде поставена на външната повърхност на кланичния труп, по такъв начин, че ако той се разреже на половини или четвъртини, всяко парче да има печат.При покупка на по-дребни разфасовки в магазините задължително трябва да се обозначава и страната на произход. Според новите изисквания на всеки магазинен щанд, където се предлага агнешко трябва да има и табела с три обозначения: страна на произход на животното, на отглеждане и на клане. Целта е потребителите .да имат възможност за информиран избор, уточни председателят на НОКА Симеон Караколев. Поставянето на табели е инициатива на браншовата организация, утвърдена от Българската агенция за безопасност на храните /БАБХ/ от този месец. По-добрата информираност на потребителите ще стимулира продажбите на българско месо, ще ограничи срива в цените и ще помогне при справянето със сивата икономика, категорични са от асоциацията. В специално отворено писмо производителите призовават търговските вериги да продават българско месо за предстоящите празници. „Имаме информация, че недобросъвестни търговци ще се опитат да продават агнешко от Македония като българско. Затова съветваме за Великден при възможност да се купува месо от най-близката ферма“, препоръчват от НОКА. Цената на агнешкото няма да е по-различна от миналогодишната. В момента във ферма агнетата се продават средно на по 6 лева за килограм живо тегло, а от кланиците килограм месо излиза между 11 и 13 лева.", "date": "2019.04.17", "title": "НОКА: Търсете синия печат на българското агнешко"}
{"url": "https://www.novinite.bg/articles/174283/GERB-OP-i-DPS-podkrepyat-ideyata-trimata-golemi-v-sadebnata-vlast-da-mogat-da-badat-razsledvani", "text": "Предложението да могат да се разследват главният прокурор и председателите на ВАС и ВКС е навременно действие на новия министър на правосъдието. Това заяви в кулоарите на парламента народният представител от ПГ на \"Обединени патриоти\" Христиан Митев във връзка с идеята на министъра на правосъдието Данаил Кирилов да може да се разследват \"тримата големи\" в съдебната система, предаде репортер на Novini.bg.,,По принцип подкрепям една такава идея. Не забравяйте, че тя е част от препоръките за сътрудничество и оценка на ЕК. На база на срещи с нейни представители с Правна комисия ние знаем за това изискване. Смятам, че това е навременно действие на новия министър на правосъдието'', заяви депутатът.Във връзка с отхвърлянето на предложението от страна на председателя на ВКС Лозан Панов Митев посочи, че всеки има право на мнение, но той не споделя неговото.Анна Александрова от ГЕРБ подчерта, че застава зад предложението на правосъдния министър, допълвайки, че темата трябва да бъде широко дискутирана, да бъдат събрани мненията на експерти от съдебната система, както и на колегите ѝ в парламента и едва тогава предложението да бъде гласувано.Хамид Хамид от ДПС обяви, че от парламентарната група на партията също считат, че въпросът трябва да бъде дискутиран и обсъждан и че принципно подкрепят идеята на министър Данаил Кирилов за \"тримата големи\" в правосъдието, но задължително трябва да има гаранции, че няма да има политически разправии и политизиране на темата.", "date": "2019.04.17", "title": "ГЕРБ, ОП и ДПС подкрепят идеята \"тримата големи\" в съдебната власт да могат да бъдат разследвани"}
{"url": "https://www.novinite.bg/articles/174288/Avtobiografiyata-na-Mishel-Obama-izliza-na-balgarski-ezik", "text": "Автобиографията, превърналата се в световен бестселър номер 1, на бившата първа дама на САЩ Мишел Обама, ще излезе на български език. Това съобщиха от издателството разпространител. \"Моята история\" е личната равносметка на една жена с голямо сърце и твърд характер, която надскача очакванията и чиято история ни вдъхновява, разказват от издателството.Като първа дама и първата афроамериканка в тази роля, Мишел Обама има огромна заслуга Белият дом да е по-гостоприемно и отворено място, отколкото когато и да е в историята. Тя се превръща в защитник на правата на жените в Съединените щати и по света, популяризира здравословния и активен живот и подкрепя съпруга си, докато той превежда Америка през някои от най-мъчителните й периоди, допълват от издателството.\"Моята история\" е издадена в САЩ и Канада през ноември миналата година и е публикувана на 44 езика в целия свят, съобщава БТА. По данни на \"NDP BookScan\", автобиографията е продадена в повече копия от всяка друга книга, публикувана в Съединените щати през 2018г., и от всяка нехудожествена книга от 2007г. насам.\"Моята история\" ще излезе на българския пазар през октомври тази година.", "date": "2019.04.17", "title": "Автобиографията на Мишел Обама излиза на български език"}
{"url": "https://www.novinite.bg/articles/174292/Aleksandar-Manolev-podade-ostavka-kato-zamestnik-ministar-na-ikonomikata", "text": "Заместник-министърът на икономиката Александър Манолев подаде оставка пред министър-председателя Бойко Борисов.Това съобщиха от правителствената информационна служба.Като мотив за решението си Манолев изтъква стартиралата проверка на Върховна касационна прокуратура по повод медийни публикации и желанието му това по никакъв начин да не засяга работата на правителството.Друг аргумент, посочен от Манолев е солидарността с колегите му, които са спазили моралния стандарт в управлението и са напуснали постовете си само заради съмнения.„Сигурен съм, че в документите няма нищо срещу мен, но не мога да подложа семейството си отново на това. Благодаря за доверието. Решението ми е лично“, допълва още Александър Манолев.Оставката му е приета от премиера Бойко Борисов.", "date": "2019.04.17", "title": "Александър Манолев подаде оставка като заместник-министър на икономиката"}
{"url": "https://www.novinite.bg/articles/174282/Energijnite-drujestva-iskat-poskapvane-na-toka-ot-1-yuli", "text": "Драстично поскъпване на нощната електроенергия от 1 юли с над 67% поискаха от ЧЕЗ. Дружеството предлага увеличение на дневната тарифа с 3,5%.От ЕВН искат повишение на тока през деня под 1 процент, а през нощта - малко над 1 на сто.От Енерго Про искат Комисията за енергийно и водно регулиране да им позволи скок на нощния ток с малко над 2% и запазване на сегашната цена на дневната енергия.Дали и с колко ще се увеличат цените трябва да реши регулатора.", "date": "2019.04.17", "title": "Енергийните дружества искат поскъпване на тока от 1 юли"}
{"url": "https://www.novinite.bg/articles/174279/Kiril-Ananiev-Badeshtata-detska-bolnica-shte-ima-specialen-statut", "text": "Министерството на здравеопазването и медицинският персонал на Специализираната болница за детски болести „Проф. д-р Иван Митев“ нямат различия по отношение на специалния статут, който ще има бъдещата комплексна детска болница, чието изграждане трябва да приключи до 2 години. Тя няма да е търговско дружество, а ще е лечебно заведение по параграф 5 от Закона за лечебните заведения. Основното ядро в нея ще бъде настоящата Педиатрия. Това заяви министърът на здравеопазването Кирил Ананиев на среща с ръководството и представители на медицинския персонал на лечебното заведение. По думите му, в момента евентуална промяна на статута на Педиатрията ще отнеме много време. Кирил Ананиев представи работния план на строителството на бъдещата детска болница, който вече е в ход. Най-късно през месец септември ще започне и същинското строителство. Представителите на медицинския персонал запознаха министър Ананиев с належащите проблеми пред болницата, свързани основно с липсата на персонал и ниските възнаграждения.Здравният министър съобщи, че Специализираната болница за детски болести ще бъде подпомогната по реда на Наредба №3/ 2019 г. за субсидиране на дейности извън обхвата на задължителното здравно осигуряване. Беше поет ангажимент да се предложи на Надзорния съвет на НЗОК да бъдат обсъдени проблемите със заплащане на дейностите по педиатричните клинични пътеки. Тази дискусия ще продължи и при подготовката на НРД за 2020-2022 г. До 15 май ще бъде готова и методиката, която разработва екипът на здравното министерство съвместно със съсловни организации и асоциации. Тя ще даде визията за нивата на възнагражденията за персонал в лечебните заведения.Министър Ананиев покани представителите на Специализираната болница за детски болести „Проф. д-р Иван Митев“ отново на среща след средата на месец май, за да обсъдят предложената методика и размера на средствата, които лечебното заведение ще получи от МЗ като субсидия.", "date": "2019.04.17", "title": "Кирил Ананиев: Бъдещата детска болница ще има специален статут"}
{"url": "https://www.novinite.bg/articles/174254/Otpuska-blizo-870-hil-lv-za-poseshtenieto-na-papa-Francisk-u-nas", "text": "Правителството одобри допълнителни разходи в размер на 866 000 лв. за организирането и провеждането на апостолическото пътуване на Негово Светейшество Папа Франциск в България на 5-7 май. Това съобщават от правителствената пресслужба. От тях по бюджета на Министерски съвет се отпускат 759 000 лв. За Министерството на вътрешните работи са предвидени 77 000 лв., а за Националната служба за охрана - 30 000 лв. Средствата се осигуряват чрез преструктуриране на разходите/трансферите по централния бюджет за настоящата година. Официалното посещение на държавния глава на Ватикана и глава на Римокатолическата църква, Негово Светейшество Папа Франциск в България е първо посещение на глава на Ватикана и на Римокатолическата църква от 17 години насам. То има важно значение за утвърждаване на България като модел за етническа и религиозна толерантност и като повод за положителни послания към българската общественост за мир и добруване.Негово Светейшество Папа Франциск ще извърши апостолическо пътуване в България от 5 до 7 май 2019 г., за да поздрави българския народ и да даде на всеки българин своя благослов за мир и благоденствие. Той ще се срещне с представителите на държавните власти, с Негово Светейшество Българския Патриарх Неофит, с дипломатическия корпус и с гражданското общество. Папа Франциск ще се срещне също с представителите на религиозните вероизповедания, като по време на своята визита ще посети градовете София и Раковски.", "date": "2019.04.17", "title": "Отпуска близо 870 хил. лв. за посещението на папа Франциск у нас"}
{"url": "https://www.novinite.bg/articles/174286/Radev-Balgariya-tryabva-da-ima-gotovi-za-stroitelstvo-infrastrukturni-proekti", "text": "Държавата Катар има воля и интерес да инвестира в българската транспортна инфраструктура, но е необходимо страната ни да подготви и представи убедително инвестиционните си проекти. Без конкретни технически параметри, финансови анализи и срокове не можем да привлечем големи международни инвеститори. Това заяви президентът Румен Радев на среща на „Дондуков“ 2 с народни представители от Комисията по регионална политика, благоустройство и местно самоуправление и от Комисията по транспорт, информационни технологии и съобщения към Народното събрание. Държавният глава запозна депутатите с резултатите от официалното си посещение в Катар, където беше по покана на емира Шейх Тамим бин Хамад Ал-Тани от 10 до 12 април т. г. По време на разговорите ми в Доха с емира, с министър-председателя, с министъра на транспорта на Катар и  с  изпълнителния директор на Катарската инвестиционна агенция беше повдигната отново темата за партньорство при изграждане на пътната инфраструктура в България по направление „Север-Юг“, посочи Румен Радев. Президентът изтъкна отличните връзки на политическо ниво между България и Катар, включително добри лични контакти, и подчерта заявената готовност на арабската държава да инвестира в автомагистрала „Русе-Свиленград“ и тунела под връх Шипка. „Катар проявява интерес и ще вложи средства, но само ако българската държава предостави актуални проекти, готови за реализация“, заяви президентът. Той призова депутатите в координация с изпълнителната власт за по-експедитивни и ефективни действия, за да се постигне необходимия напредък. Движеща сила за реализацията на обсъжданите проекти имат правителството и парламентът, ангажирам се да съдействам на най-високо политическо ниво готовите ни предложения да бъдат представени на катарската страна, заяви Румен Радев. Народните представители се ангажираха да инициират съвместно заседание на двете комисии, като поканят представители на всички отговорни институции за дебат по темата.", "date": "2019.04.17", "title": "Радев: България трябва да има  готови за строителство инфраструктурни проекти"}
