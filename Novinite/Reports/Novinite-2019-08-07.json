{"url": "https://www.novinite.bg/articles/178877/Nacionalnata-gvardejska-chast-obyavi-50-vakantni-mesta-za-gvardejci", "text": "\r\nНационалната гвардейска част обяви 50 свободни позиции за гвардейци. Кандидатите трябва да отговарят и на определени изисквания, за да бъдат сред редиците на една от представителните ни войски, но повече за тях и за това какво е да носиш униформата, превърнала се в един от символите на Републиката.\r\n\r\n\r\n\r\n\r\n\r\n\r\n", "date": "2019.08.07", "title": "Националната гвардейска част обяви 50 вакантни места за гвардейци"}
{"url": "https://www.novinite.bg/articles/178895/Stolicata-veche-ima-parking-za-velosipedi-i-elektricheski-trotinetki", "text": "Първи паркинг за тротинетки и велосипеди беше открит в столицата, съобщава БГНЕС. Велопаркингът се намира на бул. \"Витоша\" в близост до пресечката с ул. \"Д-р Стефан Сарафов\" в посока Южен парк.Освен него ще бъдат открити такива и около Ларгото, на ул. \"Московска\" и бул. \"Дондуков\".Зоните за оставяне на велосипеди и тротинетки ще са в пешеходни пространства и в \"синя\" и \"зелена\" зона, защото там има разчертани места. 42 от тях ще бъдат в „синя” зона, а останалите в „зелена” зона. Паркирането на двуколесните превозни средства ще бъде безплатно.Идеята на Столичната община е да се подберат локации, където има интензивен трафик, и целта е да се избегнат недобрите практики от останалите европейски градове, в които електрически тротинетки и велосипеди се оставят навсякъде, което създава затруднение пред останалите участници в движението.Държавната агенция за безопасност на движението по пътищата подготвят наредба, в която да бъде регламентирано използването на електрически тротинетки.Идеята е гражданите да се придвижите пеша най-много до 500 м до мястото, което ги интересува.", "date": "2019.08.07", "title": "Столицата вече има паркинг за велосипеди и електрически тротинетки"}
{"url": "https://www.novinite.bg/articles/178884/Nemska-i-balgarska-scena-se-sabirat-za-edno-nezabravimo-parti-v-Cacao-Beach-Club", "text": "На 9 август френската, немска и българска сцена се събират за едно незабравимо парти в Cacao Beach Club. Българските фенове ще танцуват под звуците на музиката на Citizen Kain, Kaiser Souzai, Pavel Petrov и Bagerziev. Следващата вечер (10 август) ще имаме удоволствието да чуем успешната българска двойка Metodi Hristov и Gallya, и техния b2b сет, както и Carlo Ruetz и Peppou. Вечерта на 9 август ще бъде изпълнена със силно чуждестранно присъствие. Citizen Kain е редовен гост на клуба, a френското техно – едно от най-разбиващите по света. Той е артист, който бързо накара световните тълпи да се влюбят в него, демонстрирайки универсалността на композициите си. Минал през пънк времената и оцелял през рейвовете на 90-те години, от 2005 година насам той създава остро и съвременно техно, с което печели уважението на ред световноизвестни имена като Richie Hawtin, Dubfire, Len Faki, Joseph Capriati и много други. Редица величия от електронната сцена подкрепят и собствения му лейбъл Neverending, който създаде през 2009 година, и който е изцяло фокусиран върху енергията на звука, като държи надалече всички повърхностни аспекти на индустрията.Още един уважаван артист ще се качи зад пулта на Cacao Beach Club, а именно Kaiser Souzai. Базиран е в Берлин, но всъщност прави музиката си предимно докато пътува, събирайки вдъхновения от различните дестинации, които посещава. В ранните си години е повлиян както от хаус и техно музиката, така и от прогресивните рок банди на 70-те. Това може да бъде забелязано най-вече на сцената по време на някои от неговите ceтове, където звучи предимно музика издадена от лейбъла му Ballroom Record. На 9 август, заедно със Citizen Kain и Kaiser Souzai ще се изяви и Pavel Petrov. Той е роден в София, където се развива, оформя стила си, превръща се в разнообразен музикален селектор и с течение на времето, в международно признат диджей и продуцент. Абсорбирайки всички влияния, той влиза в студиото, за да изрази музикалната си креативност.Собствените му продукции, издавано от лейбъли като Exploited, Glasgow Underground и Suara не спират да заемат място в класациите на Beatport за тек и дийп хаус, а музиката му е призната от редица световни имена. На 10 август (събота) ще станем свидетели на b2b сет на утвърдената българска двойка – Metodi Hristov и Gallya. Дуото, което се прочу извън пределите на България притежава неуспорими умения. Metodi Hristov и уникалния му стил с по-тъмно звучене, успя да спечели любовта на публиката много бързо. Експериментатор и новатор, той издаде Step Outside през 2014 година – парче, което беше посочено от Matthias Tanzmann като номер 1 за сезона в Ибиса и получи позитивни отзиви от редица други световни имена.Заедно с Gallya, която от малка има влечения към електронната музика, издават първата си колаборация с огромен успех. Следват много общи проекти за лейбъли като Toolroom и Deeperfect, а през 2015 правят и свой собствен лейбъл – Set About Music. Талантливата двойка ще дели пулта в Cacao Beach не с кого да е, а с германеца Carlo Ruetz. Диджей с дълъг опит и влечение към минимал техното, неговата звезда изгрява с Breakthrough през 2013 година. 24 часа след релийза на албума той попада в класацията на Beatport и печели вниманието на Richie Hawtin. След този момент Carlo Ruetz не спира да изкачва височини с EP-та за лейбъли като MINUS, DEEPERFECT и KD Music, както и с участия на легендарните партита на MINUS и ENTER. Повече информация за предстоящите партита може да видите тук:  , както и на официалната Фейсбук страница на CACAO BEACH CLUB:   Билети за 9 и 10 август може да намерите в мрежата на Eventim.bg ", "date": "2019.08.07", "title": "Немска и българска сцена се събират за едно незабравимо парти в Cacao Beach Club"}
{"url": "https://www.novinite.bg/articles/178896/RIOSV-zapechata-staroto-smetishte-na-obshtina-Strelcha", "text": "Старото депо за битови и строителни отпадъци на община Стрелча е запечатано и пломбирано след проверки на Регионалната инспекция по околната среда и водите /РИОСВ/ в Пазарджик.Това е принудителна административна мярка, за да се прекрати нерегламентираното изхвърляне на отпадъци, съобщават от екоинспекцията. Съставени са и два акта на кмета на общината, посочват от ведомството. След налагането на мярката за затваряне на депото не са установени нови нарушения.През юли екоекспертите са инспектирали повече от 40 обекта с цел контрол на управлението на битовите, строителните и производствените отпадъци. Проверени са и сигнали за нерегламентирани сметища.Проверките са констатирали, че след предписания на РИОСВ са почистени битови и строителни отпадъци в горски терени край с. Света Петка. Премахнати са нерегламентирано съхранявани отпадъци от излязло от употреба електрическо и електронно оборудване от частен имот в Пазарджик. Почистени са замърсявания в района на с. Ковачево, община Септември.Млекопреработвателно предприятие в с. Равногор е отстранило пропуски при неправилно управление на отпадъците на производствената площадка. Лечебно заведение в Панагюрище е поставило съдове за разделно събиране на отпадъците, генерирани от дейността му.За складиране на балирани отпадъци от хартия в частен имот в с. Варвара без необходимото разрешение ще бъде съставен акт на дружеството наемател. Издадено е предписание за почистване на терена и съхраняване на отпадъците на площадка, за която има издадено разрешение за тази дейност.", "date": "2019.08.07", "title": "РИОСВ запечата старото сметище на община Стрелча"}
{"url": "https://www.novinite.bg/articles/178894/Fandakova-Tri-gradinki-v-Mladost-predvideni-za-zastroyavane-ostavat-zeleni-ploshti", "text": "Три от най-проблемните терени в район „Младост“, които бяха предвидени за застрояване, ще останат зелени площи. Това са имотите до бл. 61 и 68 в озеленяването към бул. „Андрей Ляпчев“; пред бл. 320 на ул. „Атанас Москов“ и ул. „Свето Преображение“ и до бл. 401 и бл. 409 на ул. „Филип Аврамов“. Те ще бъдат разменени със свободни общински терени. Това написа във „Фейсбук“ кметът на София Йорданка Фандъкова.„Благодаря на всички, които работиха конструктивно, за да намерим работещи решения, с които да защитим обществения интерес в баланс с правата на собствениците на имоти. Това не са лесни решения, не са нито толкова бързи, колкото искаме, нито стават само с общи приказки“, написа Фандъкова.", "date": "2019.08.07", "title": "Фандъкова: Три градинки в \"Младост\", предвидени за застрояване, остават зелени площи"}
{"url": "https://www.novinite.bg/articles/178897/Zapochna-umartvyavane-na-praseta-v-nezakonna-ferma", "text": "\r\nВ незаконна ферма край Добрич започна принудително умъртвяване на прасетата. Собственикът заплаши, че ще съди инспекторите, от полицията премахнаха барикадата към фермата, но до сблъсъци не се стигна.\r\n\r\n\r\n\r\n\r\n\r\n\r\n\r\n", "date": "2019.08.07", "title": "Започна умъртвяване на прасета в незаконна ферма"}
{"url": "https://www.novinite.bg/articles/178875/Kabinetat-otpusna-100-hil-lv-za-drevnite-makedoni-v-Rupite", "text": "Правителството отпуска допълнителни 100 хил. лв. за археологическите разкопки в местността Рупите - древния град Хераклея Синтика. Заради липса на средства теренните проучвания са били преустановени през последните три дни. Това стана ясно в началото на заседанието на Министерския съвет.Това е и единственият град на древните македони, проучващ се на територията на България, с изключителни от научна гледна точка епиграфски паметници, обясни пред премиера и колегите си министърът на културата Боил Банов. Докато той докладваше, премиерът Бойко Борисов остана впечатлен чий град се проучва. \"На древните кои е това?\", попита невярващо Борисов. След като Банов повтори, че става въпрос за македоните, премиерът се пошегува: \"Да не започнете и вие да претендирате....?\". Банов обаче го успокои: \"Не, ние за нищо не претендираме\".Как вървят разкопките докладва ръководителят на екипа, доц.д-р Людмил Вагалински, директор на Националния археологически музей. \"Ще дойдем да ги видим. Вие нали работите на макс? Утре започвайте\", поръча премиерът. ", "date": "2019.08.07", "title": "Кабинетът отпусна 100 хил. лв. за древните македони в Рупите"}
{"url": "https://www.novinite.bg/articles/178876/Yane-Yanev-Tvardenieto-na-NAP-za-papkata-Qne-Qnev-e-absolyutna-laja-Ochakvam-izvinenie", "text": "Във връзка с все още тлеещия скандал НАП-лийкс настойчиво ми се обаждат журналисти да коментирам темата и най-вече папката „Qne Qnev”. Прегледах почти всички интерпретации и най- обикновени спекулации, както по цялата тема с хакването на НАП, така и в частност за прословутата папка носеща моето име. Отказвах коментари до момента, защото вярвам, че заради „бълхите“ в държавната информационна система не трябва да изгаря „юргана“ НАП. Знам колко е трудно да се пази репутацията на институциите и колко лесно може да се случи свлачище тип „Мургина“… Затова не искам да реагирам емоционално, но чакам уточнение, а след това и извинение във връзка със следното твърдение на НАП: „Папката QneQnev, в която се съдържат данни за доходите на стотици физически и юридически лица, е изготвена през 2008 г. по искане на Яне Янев в качеството му на тогавашен председател на антикорупционната комисия в парламента, твърдят от НАП. Запитването на Янев е било за стоте юридически лица и стоте физически лица с най-високи декларирани доходи през предходната година.“ Това е цитат от публикация на вестник Капитал от 28 юли т.г. с подзаглавие „Папката QneQnev била по запитване на Яне Янев от 2008 г., когато е бил шеф на антикорупционната комисия в парламента“ . Това твърдение на НАП е абсолютна лъжа!Истината е, че: 1. Не съм правил запитване 2008 г. и не съм бил председател на антикорупционната комисия в НС, защото съм избран за председател на Комисията за борба с корупцията, конфликт на интереси и парламентарна етика едва юли 2009. 2. Няма как да е изготвена по мое искане каквато и да била папка през 2008г. 3. През 2009 г. действително съм изисквал от НАП информация за нуждите на антикорупционната комисия, като документът е с гриф „Секретно“ и е изведен през секретната секция на Народното събрание, като мотивирано искане за данните не само на физически и юридически лица със съмнение за укрити доходи, но и на политици от високите етажи на властта заради несъответствие между стандарта им на живот, постъпили данни за кешови наличности и трансвери на големи парични потоци и жалките им доходи декларирани пред Сметната палата. 4. Правилата за работа с класифицирана информация изискват на секретно запитване да се получи засекретен отговор. Същият и към настоящия момент се намира в секретната секция на Народното събрание и се съхранява по предвидения в закона ред. За мен е напълно непонятно, че материалите във връзка с моето искане са се намирали незащитени от неоторизиран достъп в Информационната система на НАП. Тази електронна папка е трябвало да бъде унищожена след изготвяне на отговора до Народното събрание или да бъде надеждно защитена със съответни софтуерни способи.", "date": "2019.08.07", "title": "Яне Янев: Твърдението на НАП за папката „Qne Qnev” е абсолютна лъжа. Очаквам извинение!"}
{"url": "https://www.novinite.bg/articles/178886/NOI-informira-sas-SMS-za-izplateni-obezshteteniya", "text": "Националният осигурителен институт (НОИ) изпраща съобщения за изплатени парични обезщетения за временна неработоспособност, майчинство или при осиновяване на дете по електронен път само след заявка през интернет страницата на институцията, съобщиха от института.От 12 август 2019 г. осигурените лица, които желаят да получават чрез SMS или по електронна поща информация за преведените им суми, е необходимо да заявят това чрез електронната услуга „Въвеждане/промяна на координати за получаване на съобщения от НОИ за изплатени парични обезщетения и помощи от ДОО“. Тя е достъпна след въвеждане на ЕГН и персонален идентификационен код (ПИК) на НОИ и се намира в рубрика Е-услуги/Справки/По ЕГН и ПИК на НОИ/Справки за парични обезщетения и помощи.", "date": "2019.08.07", "title": "НОИ информира със SMS за изплатени обезщетения"}
{"url": "https://www.novinite.bg/articles/178879/Borisov-pred-Handelsblat-Balgariya-se-bori-za-zavoda-na-Folksvagen", "text": "\r\nБългария не се е отказала от борбата за домакинството на новия автомобилен завод на „Фолксваген\".\r\n\r\n\r\n\r\n\r\n\r\n", "date": "2019.08.07", "title": "Борисов пред \"Ханделсблат\": България се бори за завода на \"Фолксваген\""}
{"url": "https://www.novinite.bg/articles/178887/MS-vazloji-na-Tomislav-Donchev-podgotovkata-na-mestnite-izbori", "text": "Министерският съвет прие решение за подготовката и произвеждането на изборите за общински съветници и кметове на 27 октомври 2019 г., съобщиха от правителствената пресслужба.С решението е възложено координацията по изпълнението на дейностите, свързани с организационно-техническата подготовка на изборите, да се осъществява от заместник министър-председателя.Министърът на правосъдието ще издава наказателни постановления в случаите на установяване на нарушения на областните управители по Изборния кодекс.", "date": "2019.08.07", "title": "МС възложи на Томислав Дончев подготовката на местните избори"}
{"url": "https://www.novinite.bg/articles/178892/Zapechataha-15-targovski-obekta-v-Slanchev-bryag", "text": "Петнайсет търговски обекта на територията на курортния комплекс \"Слънчев бряг\" са запечатани за 48 часа с цел обезпечаване на доказателства за целите на ревизионни действия. Екипи на териториалната дирекция на НАП-Бургас са извършили проверка на 60 обекта в курорта.Двадесет от обектите са на две бургаски фирми, а останалите - на фирми, регистрирани в столицата. Запечатаните обекти са предимно за продажба на дюнери, магазини и заведения за бързо хранене, а моментните им обороти са иззети от данъчните. Това съобщи говорителят на НАП в Бургас Христо Узунов.В конкретния случай става дума за фирми без дълготрайни материални активи и собственост на рискови лица, които отчитат обороти, трупат, но не плащат дължими данъци и осигуровки.\"Това е изключително рисков профил, поставили сме под наблюдение близо 200 такива фирми,стопанисващи около 600 търговски обекта по морето. Те нямат дълготрайни материални активи, собственост са на рискови лица. Същевременно във фирмите се назначават работници, понякога на необичайно високи заплати, подават се данни за трудовите договори, но не се подават осигурителни декларации и не се внасят дължимите осигуровки\", кaза директорът на дирекция \"Контрол\" в НАП-Бургас Пенка Жекова.От там уточняват, че поради липса на активи, натрупаните задължения не могат да бъдат обезпечени и затова отговорността по заплащане на задълженията ще бъде вменена на физическите лица, които реално стопанисват обектите, а не на рисковите собственици, които са малоимотни и в повечето случаи не предполагат за активната дейност на \"техните обекти\".От началото на юли по Южното Черноморие са извършени над 4 000 проверки като основната цел на кампанията на НАП е насърчаване на доброволното спазване на данъчното и осигурителното законодателство и създаване на равнопоставена бизнес среда.", "date": "2019.08.07", "title": "Запечатаха 15 търговски обекта в \"Слънчев бряг\""}
{"url": "https://www.novinite.bg/articles/178889/Pravitelstvoto-promeni-chetiri-ekologichni-naredbi", "text": "С Решение на Министерския съвет се изменя Наредбата за условията и реда за извършване на оценка на въздействието върху околната среда (ОВОС), Наредбата за условията и реда за извършване на екологична оценка на планове и програми, Наредбата за условията и реда за издаване на Комплексни разрешителни и Наредбата за предотвратяване на големи аварии с опасни вещества и за ограничаване на последствията от тях, това съобщиха от правителствената пресслужба.Целта е в подзаконовите нормативни актове да бъдат отразени последните промени в Закона за опазване на околната среда (ЗООС) от 27.11.2018 г.Така ще бъде уреден редът и механизмът за провеждане на обединената процедура при инвестиционно предложение, което подлежи на задължителна ОВОС, комплексно разрешително и/или доклад за безопасност в случаите, когато едно предприятие е с висок рисков потенциал.С измененията на наредбите се намаляват сроковете за произнасяне на всеки един етап от общата процедура от страна на компетентния орган, както и задължителните за представяне документи и информацията.Промените оптимизират реда и условията на процедурите, както и дейността и начина на работа на комисиите, които осъществяват контрол чрез съвместни проверки на съоръженията и инсталациите класифицирани с нисък или висок рисков потенциал.", "date": "2019.08.07", "title": "Правителството промени четири екологични наредби"}
{"url": "https://www.novinite.bg/articles/178885/Pet-sluchaya-na-lajmska-bolest-v-Pernik", "text": "Пет случая на лаймска болест са регистрирани в област Перник през изминалата седмица, съобщават от Регионалната здравна инспекция. Заболели са четири жени и един мъж, като и петимата са били ухапани от кърлежи.\r\nЗа периода от 29 юли до 4 август се наблюдава ръст на заразните заболявания. Седем жители на региона са с чревни инфекции. Те се лекуват в инфекциозно отделение на МБАЛ „Рахила Ангелова”.\r\nДва случая на хепатит А са регистрирани в Трън, жена от Перник е с диагноза хепатит Б. В Специализираната болница за белодробни болести е хоспитализиран 42-годишен мъж с туберкулоза. Не отшумява и варицелата. Седем души - пет деца и двама възрастни, са се разболели от шарка, като всичките са от Перник.\r\nОбщо 21 са случаите на заразни болести през отчетния период. За предходната седмица са били 15.\r\n", "date": "2019.08.07", "title": "Пет случая на лаймска болест в Перник"}
{"url": "https://www.novinite.bg/articles/178872/Dneven-horoskop-za-sryada", "text": "Правенето на промяна в живота ви е разумно в момента, но извършването на всякакъв тип бърза и необмислена промяна не е. Не е добре да бързате за каквото и да било. Бъдете внимателни и разумни. Каква е вашата цел? Какъв е смисълът на живота? На къде отива светът? Това са важни въпроси, но размишляването върху тях днес ще бъде загуба на време. Вместо това запълнете деня си с приятели и смях.Опитайте се да сведете до минимум комуникацията си - наистина ли трябва постоянно да сте в контакт със света? Не харесвате хората, които постоянно са с телефон в ръка, така че не бъдете един от тях, особено днес. Представителите на останалите зодии могат да намерят дневния си хороскоп ", "date": "2019.08.07", "title": "Дневен хороскоп за сряда"}
{"url": "https://www.novinite.bg/articles/178874/Nyama-Zapadnonilska-treska-v-Balgariya", "text": "\r\nВ момента в България няма Западнонилска треска. Това съобщи БНТ, цитирали д-р Магдалена Баймакова от Военно-медицинска академия.\r\n\r\n\r\n\r\n\r\n\r\n\r\n\r\n", "date": "2019.08.07", "title": "Няма Западнонилска треска в България"}
{"url": "https://www.novinite.bg/articles/178864/Nad-2-kg-zlatni-nakiti-zadarjaha-mitnicheskite-slujiteli-v-rajona-na-GKPP-Dunav", "text": "Митническите служители от Главна дирекция „Митническо разузнаване и разследване“ (ГД МРР) задържаха над 2 кг златни накити при проверка на пътнически микробус.На 03.08.2019 г. в района на ГКПП Дунав мост при Русе митническите служители спират за проверка пътнически микробус с полски регистрационен номер, пътуващ от България за Западна Европа. При проверка на пътниците и багаж на шофьора и седемте пътници, в дамската чанта на една от пътничките, е открит полиетиленов плик  с изделия от жълт метал с общо тегло 1338 грама.В хода на проверката, в личния багаж на друга пътничка, е установено куфарче, пълно с бижутерийни изделия с общо тегло 912 грама.  Двете пътнички обяснили, че една част от златните накити са подаръци от сватба, а друга част са закупили лично. На нарушителите са съставени актове. ", "date": "2019.08.07", "title": "Над 2 кг златни накити задържаха митническите служители в района на ГКПП Дунав"}
{"url": "https://www.novinite.bg/articles/178870/Razbiha-nad-40-stranici-s-filmi-v-internet", "text": "Антимафиоти разбиха над 40 страници с филми в интернет. Това съобщиха от МВР. Задържан е 44-годишен мъж от София.Първоначално той публикувал филмите в една част от контролираните от него сайтове. След достигне на определен брой посетители и генериран трафик, за който получавал заплащане от Google, той свалял произведенията и ги споделял отново, но в част от другите домейни. Процедурата се повтаряла 4-5 пъти до изчерпване на ресурса от контролираните от него сайтове. Така за едни и същи обекти на авторско право, столичанинът получавал многократно заплащане от Google, тъй като се касаело за интернет трафик към различни домейни. Повечето сайтове били разположени в интернет пространството на една от най-големите международни компании за предоставяне на облачни услуги в САЩ. ", "date": "2019.08.07", "title": "Разбиха над 40 страници с филми в интернет"}
{"url": "https://www.novinite.bg/articles/178862/Sled-specakciya-Chetirima-dushi-sa-zadarjani-za-prane-na-pari-i-ukrivane-na-danaci", "text": "Четирима души са задържани за пране на пари и укриване на данъци при съвместна специализирана полицейска операция на ТЗ „БОП“ – Русе и ОДМВР-Разград. Процесуално-следствените действия се проведоха рано тази сутрин в хода на образуваните две досъдебни производства.Извършени са претърсвания на четири имота – един в Разград и три в село Ясеновец. В тайник зад картина в единия от имотите, собственост на 41-годишен мъж, са открити над 400 000 евро. Иззети са повече от 3 кг златни накити, 150 хил лв, черна техника и три автомобила от висок клас. Криминално проявеният за данъчни престъпления 41-годишен мъж е привлечен като обвиняем, съобщи на извънредна пресконференция днес окръжният прокурор на Разград Тихомир Тодоров. Останалите трима задържани са 22-годишният му син, 62-годишният му баща и 38-годишна жена, с която мъжът живее на семейни начала.Образуването на делото започнало преди два месеца след анонимен сигнал, подаден лично до окръжния прокурор. В хода на разследването е установено, че типичната алоджийска схема е усъвършенствана – мъжът действал с подставени лица, като теглел парите от държави извън еврозоната, за да не могат да бъдат проследени. Продължава работата по документиране и разследване на престъпната дейност. Мярката за задържане ще бъде удължена на 72 часа, уточниха от прокуратурата.   ", "date": "2019.08.07", "title": "След спецакция :Четирима души са задържани за пране на пари и укриване на данъци"}
{"url": "https://www.novinite.bg/articles/178878/Poreden-falstart-na-deloto-za-Carskite-konyushni", "text": "Пореден фалстарт на делото за продажбата на държавната земя под сградата на \"Царските конюшни\" в София. Причината - адвокатите на бившия областен управител са в отпуск и не са се явили в съдебната зала.Основният обвиняем по делото е Веселин Пенев, бивш областен управител на София.Прокуратурата му търси наказателна отговорност заради безстопанственост и сключване на неизгодна сделка.Според държавното обвинение имотът, който е с големина 7,5 декара и се намира в центъра на София, е бил продаден за 90 лв. на квадратен метър.Реалната му пазарна цена обаче възлиза на почти 11 млн. лв.Обвиняема по случая е и Юлия Цекова, оценила скандално евтино имота.Съдът обяви сделката за нищожна заради изключително занижената цена, а в края на юли миналата година сградите върху имота бяха опожарени.", "date": "2019.08.07", "title": "Пореден фалстарт на делото за \"Царските конюшни\""}
{"url": "https://www.novinite.bg/articles/178881/Top-5-na-naj-skapite-transferi-na-mladi-igrachi-tova-lyato", "text": "Както всяко друго лято, футболните отбори ще потърсят най-добрите възможни попълнения за своя отбор. След като Европа може да предложи само две титли от своите престижни турнири, а наградата е достатъчно мотивираща и за треньорите и за играчите, които остават в световната история на футбола. Ето защо не е изненада, че някои от най-престижните отбори ще платят милиони, за да могат да подсилят редиците си. Това са 5-те най-скъпи трансфера за този трансферен прозорец:Холандецът ще трябва да събере багажа си и да се отправи на едно много по-топло място – Барселона. Играчът, който до скоро се намираше в Амстердам, е получил особена чест да се срещне с президента на Барселона, който е пристигнал на крака, за да потърси неговото съдействие. Трансферът от Аякс дава сериозни шансове на 22-годишният играч, който освен това ще получава сериозна заплата от новия си работодател. Според футболните критици, де Йонг ще има възможността да надгради играта си и да печели трофеи с новия отбор, а това е само допълнителна мотивация. По всичко личи, че каталунците искат да имат добър отбор за предстоящия сезон, а евентуалните пропуски ще бъдат наваксани през зимния трансферен прозорец.След като Ювентус притежават най-добрият нападател в света, трябва да помислят много сериозно и върху защитата. Матиас е вторият играч, който напуска Аякс и ще търси щастието си при италианците. В последните месеци стана ясно, че отборът не е съгласен на сумата от 40 милиона евро, следователно господата от Торино решиха да предложат 85.5 милиона евро, за да са сигурни, че младият играч няма да пропусне тази възможност. Освен това сме сигурни, че е сериозна мотивация да играеш на крехката възраст от 18 години с една легенда. Практически няма причина да се откаже, особено след като всички страни остават щастливи с предложените суми.Един играч напуска Атлетико Мадрид и друг идва на негово място. В този случай срещу скромната сума от 70 милиона евро. Бенфика определено са успели да осребрят чека, след като някога са заплатили само 2 милиона евро. Това се казва добър усет в откриването на талантите, а никой не знае какво още можем да очакваме от португалеца, който освен всичко е едва в разцвета на силите си. Дясното крило ще трябва да покаже онази класа, която някога Гризман показваше на мадридчани. На този етап, Феликс е един от най-благославяните млади таланти в мрежата, следователно неговата царска корона наистина е много тежка. Точно това го поставя в полезрението на сайтове като , които споделих кои букмейкъри какви коефициенти предложиха за залог на него.Французинът направи изненадващ обрат, особено след като адвокатът му се зае с изплащането на неустойките по договора. Да напуснеш отбора си точно в момента, когато се купуват таланти наистина е рисков ход. Гризман даде доста на Атлетико, но сякаш винаги беше една крачка назад пред големите акули. Грешката може би е поправима, особено след като Барселона сякаш се подготвя за трофеи и нови постижения. В новият отбор ще има всички шансове да разгърне максимално потенциала си, а и ще се налага, особено след като е закупен за скромната сума от 130 милиона долара.Срещу сумата от 150 милиона евро, легендата на Челси направи сериозен завой в кариерата си. Повикан и ухажван от най-титлованият клуб в Европа, Азар нямаше особено голям избор. Реал Мадрид винаги е бил убежище за футболни звезди от цял свят. Привличани със сериозни суми и железни договори, играчите от цял свят си мечтаеха и се надяваха на поканата, която белият балет може да направи. За съжаление, времената се промениха и парите вече не са достатъчни.Остаряващият клуб на Реал Мадрид, колкото и добър да беше, започва лека полека да губи своите сили и това е проблем, който трудно би могъл да бъде решен само с помощта на младите надежди от школата на Реал. Ето защо инвестицията от милиони евро се прави всяка година. Визитката на Еден определено е впечатляваща, но на този етап може да се спекулира дали уменията ще бъдат достатъчни за влизане в този отбор. През последното голямо пазаруване, когато Роналдо беше привлечен от Реал Мадрид, не трябва да забравяме, че с него пристигнаха и играчи като Кака. Бразилецът беше изключително талантлив играч и можеше да постигне много, но за жалост не намери своето място в стратегиите на Жозе Моуриньо. Точно това може да е фактор, който не трябва да се пуска толкова свободно. Искрено се надяваме, че Азар няма да бъде поредната звезда в сянка, поне не и за Зидан. Да не забравяме, че Гарет Бейл също живя в друга сянка.   ", "date": "2019.08.07", "title": "Топ 5 на най-скъпите трансфери на млади играчи това лято"}
{"url": "https://www.novinite.bg/articles/178898/Karvav-7-avgust-Atentati-v-Nigeriya-Afganistan-i-Siriya-s-mnojestvo-jertvi-i-raneni", "text": "Две атентаторки самоубийци убиха 3 цивилни и раниха 8 при нападение на „Боко Харам“ в североизточната част на Нигерия, съобщиха спешните служби.Те са били близначки и са се взривили сред тълпа от хора късно във вторник в град Мафа, на около 50 километра от регионалната столица Майдугури.Нападателките са влезли в града, смесвайки се с група местни жени, отишли за дърва за готвене.„Боко Харам“, с 10-годишно доминиране в североизточната част на Нигерия, често използва жени-самоубийци, за да атакува цели като джамии, пазари и автогари. Много от атентаторките са млади жени и момичета.Десетгодишната насилствена кампания на „Боко Харам“ е оставила около 27 000 жертви и над 2 милиона разселени в съседни страни.По-рано днес пък самоубийствено нападение на талибаните в столицата на Афганистан, Кабул взе най-малко 14 жертви и рани 145.Афганистанското вътрешно министерство заяви, че експлозията е причинена от кола-бомба, но талибаните, които застанаха зад нападението, заявиха, че това е много по-голяма бомба с камион. Афганистански служител по сигурността също каза пред АФП, че това е камион-бомба.Снимки в социалните медии показаха срутени стени от взрива, ограждащи няколко до голяма степен унищожени сгради.Афганистанските власти заявиха, че най-малко 10 цивилни и четирима полицаи са били убити. Други 145 души, включително 92 цивилни, са били ранени.САЩ и талибаните се срещнаха в Доха тази седмица на осми кръг от преговори, насочени към постигане на мирна сделка, която ще намали американското военно присъствие в Афганистан. Въпреки кръвопролитието, помитащо нацията, и двете страни посочиха, че е постигнат \"отличен напредък\".Атаката се случва, след като талибаните предупредиха афганистанците във вторник да се пазят от публични събрания преди президентските избори, планирани за 28 септември. Талибаните наредиха на бойците си да се „противопоставят“ на изборите, а предишните избори бяха разтърсени от чести атаки на бойци, опитващи се да подкопаят крехката демокрация в Афганистан.В третото за деня нападение групировката \"Ислямска държава\" пое отговорност за нападение с кола-бомба, което уби 5 души, включително три деца, в държан от кюрдите град в Североизточна Сирия.Превозното средство е взривено в Ал Кахтания, град в провинция Хасаке, съобщи Сирийската обсерватория за правата на човека със седалище във Великобритания.Хокер Арафат, служител по сигурността, заяви, че бомбата е взривена дистанционно пред градската пощенска станция.„Три деца бяха убити при атентата, тъй като е бил много близо до основно училище“, каза той.При нападението е ранен член на местните сили за сигурност.Гражданската война в Сирия е убила над 370 000 души и е изселила милиони, откакто започна през 2011 г. с брутални репресии по време на антиправителствени протести.", "date": "2019.08.07", "title": "Кървав 7 август: Атентати в Нигерия, Афганистан и Сирия с множество жертви и ранени"}
{"url": "https://www.novinite.bg/articles/178882/Blizo-4-800-koli-minali-prez-Dunav-most-2-za-den", "text": "На 3 август през Дунав мост 2 при Видин - Калафат са преминали 4797 автомобила, което е абсолютен рекорд от откриването му през 2013 г. Това съобщи за БТА Любомир Низамов, изпълнителен директор на Българо - румънското дружество \"Дунав мост Видин - Калафат\" АД.Средно на денонощие по моста преминават по 2700 автомобила. Очаква се около 20 август броят на автомобилите, преминали по моста да премине 5 милиона.От началото на 2019 година до сега през Дунав мост 2 са преминали 590 000 автомобила. В края на миналата година за първи път бяха отчетени милион преминали пътни превозни средства за година. От април тази година на разположение на преминаващите през Дунав мост 2 Видин-Калафат има мобилното приложение, което е съвместимо с всички видове мобилни операционни системи. В мобилното приложение може да се открие актуална информация за трафика на моста, тарифите за таксуване при преминаване и новини, касаещи преминаващите по моста.", "date": "2019.08.07", "title": "Близо 4 800 коли минали през Дунав мост 2 за ден"}
{"url": "https://www.novinite.bg/articles/178899/Brekzit-bez-sdelka-shte-narushi-za-meseci-dostavkite-na-nyakoi-hrani-vav-Velikobritaniya", "text": "Брекзит без сделка ще бъде има катастрофален резултат за хранителната индустрия на Острова, който може да доведе до сериозни смущения в доставките на хранителни стоки в в продължение на седмици или дори на месеци, предупреди в сряда изпълнителната директор на британската Федерацията по храните и напитките.\"Хранителният сектор е абсолютно ясен, че излизане от ЕС без споразумение ще бъде пагубно за нас\", посочи пред радио Би Би Си главният оперативен директор на федерацията Тим Рикрофт.\"Ще има селективен недостиг на някои предимно свежи храни, като този недостиг ще бъде до известна степен на случаен принцип, защото ще зависи от това, които камиони с хранителни стоки ще преминават и кои не през границата. Смятаме, че ще има сериозно нарушаване на доставките, което ще продължи седмици или месеци след Брекзит\", предупреди той.Британската хранителна индустрия, в която работят 450 000 души в Обединеното кралство, разглежда Брекзит като най-голямото предизвикателство след Втората световна война, омаловажавайки предишните кризи, свързани със скандала с конското месо през 2013-а година и огнищата на луди крави през 80-те и 90-те години на миналия век.\"Няма да гладуваме, но ще има недостиг на прясна храна и някои специализирани съставки, като това ще бъде доста непредсказуемо\", отбеляза Тим Рикрофт и пред агенция Ройтерс.\"Като се има предвид, че храната много често е нетрайна и има кратък срок на годност, очакваме, че ще има известен селективен недостиг на храна през седмиците и месеците след Брекзит без сделка\", посочи той и допълни: \"Ще има някакъв недостиг и покачване на цените\".С наближаването на зимата Обединеното кралство става все по-зависимо от вносна храна, така че Брекзит без сделка на Хелоуин (на 31-ви октомври) ще бъде потенциално още по-разрушителен за хранителната индустрия.Великобритания внася около 60% от хранителните стоки от началото на ноември - точно времето, когато забавянията, причинени от Брекзит без сделка, биха могли да причинят задръствания по пристанищата и магистралите, посочи Рикрофт.Пресните плодове и зеленчуци, които имат кратък срок на годност в рамките на няколко дни, не могат да се съхраняват дълго, така че всяка проверка във френското пристанище Кале може да доведе и до значителни смущения в Дувър - най-голямото пристанище на Великобритания.Тим Рикрофт заяви, че Федерацията по храните и напитките изчислява, че разходите за подготовка за излизане от ЕС без сделка, включително резервиране на складово пространство, използване на алтернативни дистрибутори и загуба на поръчки в претоварени пристанища, ще струват на индустрията до 100 милиона паунда седмично.", "date": "2019.08.07", "title": "Брекзит без сделка ще наруши за месеци доставките на някои храни във Великобритания"}
{"url": "https://www.novinite.bg/articles/178863/Otkradnata-e-okolo-80-m-ogradna-mreja-ot-AM-Marica", "text": "Открадната е около 80 м предпазна оградна мрежа от АМ „Марица“ при отбивката за с. Крум. Веднага са предприети мерки за възстановяването й, тъй като с премахването на обезопасителни системи се улеснява достъпът на животни до трасето на автомагистралата и се застрашава безопасността на движение.Премахнатата мрежа между 27-ми и 28-ми километър е за около 2 700 лв. От началото на годината това е поредната кражба на обезопасителни системи. В средата на януари в участъка Димитровград - Харманли бяха откраднати 36 м предпазни парапети и 16 м мантинели от три надлеза над АМ „Марица“- от надлез при пресичането с общинския път Узунджово - Воден - Димитровград и от два надлеза над селскостопански пътища. Откраднатите и възставени обезапасителни системи - оградна мрежа, мантинели и парапети, на АМ „Марица“ на територията на област Хасково през 2019 г. са за около 20 000 лв. Агенция „Пътна инфраструктура“ напомня, че премахването на предпазните огради от недобросъвестни граждани застрашава безопасността на движението на всички шофьори и граждани, пътуващи по републиканските пътища. ", "date": "2019.08.07", "title": "Открадната е около 80 м оградна мрежа от АМ „Марица“"}
{"url": "https://www.novinite.bg/articles/178861/Slanchevo-s-temperaturi-mejdu-31-i-36", "text": "Днес ще бъде предимно слънчево. Ще духа слаб, в източните райони до умерен вятър от изток-югоизток. Горещо време с максимални температури между 31° и 36°.Над планините ще е предимно слънчево, след обяд с временни увеличения на облачността в следобедните часове. Ще духа слаб, по високите части умерен северен вятър. Максималната температура на височина 1200 метра около 25°, на 2000 метра – около 16°.Над Черноморието ще бъде предимно слънчево. Ще духа слаб до умерен югоизточен вятър. Максимални температури между 27° и 30°. Температурата на морската вода е от 24-25° по северното крайбрежие до 27° по южното. Вълнението на морето ще бъде 1-2 бала.", "date": "2019.08.07", "title": "Слънчево с температури между  31° и 36°"}
{"url": "https://www.novinite.bg/articles/178888/Pravitelstvoto-dade-741-mln-leva-za-stroeja-na-AM-Struma", "text": "Правителството пое ангажимент за осигуряване на средства от държавния бюджет в размер до 741 073 600 лева за изпълнение на пътен проект до Кресна, съобщи пресцентърът на Министерски съвет.Проект е за лот 3.2 \"Крупник-Кресна\", ляво платно, от км 375+860 до км 399+500, обходен път на Кресна от км 396+137 до км 401+691=км 397+000 (от Лот 3.3), предвиден за частичнофинансиране по Приоритетна ос 2 на Оперативна програма \"Транспорт и транспортна инфраструктура\" 2014-2020 г. от Кохезионния фонд на Европейския съюз.С част от средствата ще се финансира и рехабилитацията на съществуващия път Е 79.", "date": "2019.08.07", "title": "Правителството даде 741 млн. лева за строежа на АМ \"Струма\""}
{"url": "https://www.novinite.bg/articles/178900/ES-nyama-da-podkrepi-sankciite-na-SASht-sreshtu-Venecuela", "text": "Европейският съюз не смята да подкрепи едностранните ограничителни мерки на САЩ срещу Венецуела, каза на брифинг в Брюксел днес говорителят на Европейската комисия Карлос Руис де Гордехуела, цитиран от ТАСС.\"Нашата позиция относно санкциите на САЩ остава пределно ясна. Ние обикновено не коментираме това, но винаги се обявяваме срещу екстериториално прилагане на едностранни мерки\", каза той.Говорителят на ЕК отбеляза също, че вече действащите санкции на ЕС срещу Венецуела имат целенасочен характер и са само персонални ограничения срещу редица представители на ръководството на страната. Според него ЕС може да съкрати или да разшири своя черен списък срещу Венецуела в зависимост от политическата ситуация, но не смята да въвежда никакви санкционни мерки, които могат да влошат положението на населението.Президентът на САЩ Доналд Тръмп в понеделник подписа изпълнителен указ, който напълно блокира собствеността на венецуелското правителство, намираща се под американска юрисдикция, и въвежда забрана да му се предоставят всякакви финансови средства, стоки и услуги. Указът влезе в сила от 5 август и засяга активи на всички ведомства на венецуелското правителство, както и на венецуелската централна банка и на държавната петролна компания \"Петролеос де Венесуела\".Вестник \"Вашингтон пост\" отбеляза по този повод, че указът на Тръмп фактически означава \"въвеждане на пълно икономическо ембарго\" срещу Венецуела. А и самият Тръмп отговори утвърдително на въпроси на журналисти дали американските власти разглеждат възможността за налагане на блокада и изолация срещу южноамериканската страна, като се има предвид обемът на чуждестранната помощ, която Каракас получава от Москва, Техеран и Пекин.", "date": "2019.08.07", "title": "ЕС няма да подкрепи санкциите на САЩ срещу Венецуела"}
{"url": "https://www.novinite.bg/articles/178865/KZP-Do-momenta-ne-sa-otkriti-opasni-plajni-stoki", "text": "През този летен сезон до момента Комисията за защита на потребителите не е установявала предлагане в търговската мрежа на рискови плажни стоки. Не са постъпвали и сигнали за предстоящ внос на изделия от такъв тип, за които има съмнение относно съответствието им с изискванията за безопасност. Това каза Константин Райков, член на Комисията за защита на потребителите в Сутрешния блок на БНТ. Той добави, че през месеците май и юни контролният орган е провел превантивна кампания за проверки в магазините, предлагащи такъв тип стоки. През миналата година обаче са забранени няколко вида опасни детски бански костюма и надуваеми изделия от типа на плаващите седалки. Причината е – несъответствие с европейските стандарти.„Когато избираме бански или надуваеми плажни артикули за децата, е много важно да знаем като родители, че в Европейския съюз има стандарти за безопасност на тези стоки. И при покупката да обръщаме внимание не само на това те да изглеждат добре и да са в съответствие с актуалните модни тенденции, но най-вече на безопасността им”, посочи Райков. Същевременно потребители споделят, че при покупката на бански дори и за децата гледат най-вече картинките, материята и цената.„Един бански костюм за дете, в зависимост от възрастта, следва да няма свободни краища на връзките. Те трябва да са трайно закрепени към основната част, за да не се стига до нараняване или изкълчване на крайник или пък до затрудняване на движението на детето във водата”, обясни Райков. Той допълни, че не се допускат и дребни елементи по банския костюм като пайети, мъниста и пр., които при откъсване и поглъщане могат да доведат до задавяне или задушаване. Райков уточни, че тези изисквания важат по отношение на всички облекла за най-малките деца – до 7-годишна възраст.Наличието на щифтове пък може да доведе до наранявания, поради което и те са забранени по стандарт. „Това, което се констатира като нарушение при търговците и при производителите, е да се произвеждат бански за деца до 14-годишна възраст, с връзки със свободни краища, които се завързват в областта на врата. Това е абсолютно недопустимо”, обясни Христо Милев, регионален директор на КЗП във Варна.При банските за момчета също има изисквания за безопасност. „Шнурчетата, които висят, след завързване на възел, не би следвало да стърчат повече от 20 сантиметра на всяка от страните. Задължително условие е минаващият през тунелче на бански шнур да е фиксиран поне на едно място, за да не може детето да го издърпа и да започне да си играе с него”, добави той. Милев каза още, че в базираната на европейската практика класация ТОП 20 на най-често срещаните опасни продукти за деца под номер 18 са именно облеклата с шнурове. На интернет страницата на КЗП има регистър на забранените опасни стоки. Информацията може да бъде полезна при покупка и на плажни принадлежности. Когато потребителите имат съмнения за качеството и безопасността на стоките, могат да подадат сигнал. В края на разговора Райков потвърди, че гражданите често търсят съдействието на КЗП – по-рядко за летни стоки и предимно за рекламации на телекомуникационни устройства и техника.", "date": "2019.08.07", "title": "КЗП: „До момента не са открити опасни плажни стоки”"}
{"url": "https://www.novinite.bg/articles/178868/MZHG-i-nauchnata-obshtnost-shte-obsadyat-Strategiya-za-likvidirane-na-AChS-v-Balgariya", "text": "Днес заместник-министърът на земеделието, храните и горите д-р Янко Иванов ще представи Стратегия за ликвидиране на Африканската чума по свинете.Документът ще бъде обсъден с научната общност и ветеринарно медицински експерти. Мерките за ликвидиране на заболяването са приложими след като бъде ограничено разпространението на АЧС. Срещата ще се проведе в Тракийския университет, град Стара Загора. На нея са поканени да присъстват омбудсманът на РБ Мая Манолова и представители на политически партии.", "date": "2019.08.07", "title": "МЗХГ и научната общност ще обсъдят Стратегия за ликвидиране на АЧС в България"}
{"url": "https://www.novinite.bg/articles/178873/Serijni-tokovi-udari-v-burgaskiya-kvartal-Sarafovo", "text": "Жители на бургаския квартал „Сарафово” се оплакват, че от няколко седмици имат проблем с електрозахранването. Всяка вечер след 22:00 часа имали серия от токови удари, от които техниката в домовете им започнала да изгаря или да прави проблеми.В квартала започват подписка до електроразпределителното дружество EVN.„За токовите удари разбирам сутринта. Радвам се, че нямам проблеми с изгорели уреди, но това може да се случи във всеки момент. От 25 години живея в квартала, токът винаги е бил проблем. Само да има лошо време и очакваме проблеми”, казва Стоянка Томова, жител на квартал „Сарафово”.„Хладилникът ни изгоря. В последно време токовите удари зачестиха. През годините това винаги се е случвало, но ударите са толкова често от около месец”, казва Нина, също жител на квартала.„Това, което ми обясниха то дружеството е, че проблемът се дължи на птици, които причиняват аварии в целия квартал. Доколкото разбрах, има още два квартала на Бургас с такъв проблем – квартал „Мина Черно море” и квартал „Рудник”. Там също има такива проблеми. Има проблеми и в град Поморие”, заяви представителят от общината Неделин Недялков.„Според мен птиците не са обективна причина. Именно затова стартирахме подписката с иск към EVN прекъсването на тока да престане, защото това се случва от дълги години. Ако няма промяна, ще заведем частни дела към EVN”, коментира Боян Малашев, който е инициирал подписката до EVN.„Направихме детайлен анализ на ситуацията. Според него в последните няколко седмици по мрежа средно напрежение е регистрирано едно изключване в част от квартала. В допълнение по мрежа високо напрежение в последните няколко дни са регистрирани няколко кратковременни смущения, предимно във вечерните часове”, заяви Крум Косев от EVN.„Съзнаваме неудобството, което тези изключвания предизвикват в клиентите. Вече сме предприели възможните технически мерки, за да минимизираме прекъсванията”, каза още той.", "date": "2019.08.07", "title": "Серийни токови удари в бургаския квартал \"Сарафово\""}
{"url": "https://www.novinite.bg/articles/178891/Ministerski-savet-reshi-koj-kakvi-otgovornosti-shte-nosi-pri-kmetskite-izbori", "text": "Министерският съвет прие решение за подготовката и произвеждането на изборите за общински съветници и кметове на 27 октомври 2019 г., съобщиха от пресцентъра.С решението е възложено координацията по изпълнението на дейностите, свързани с организационно-техническата подготовка на изборите, да се осъществява от заместник министър-председателя по чл.5, ал.1, т.2 от Устройствения правилник на Министерския съвет и на неговата администрация.В решението са включени задължения и отговорности и на други министри, свързани с подготовката и произвеждането на изборите.Възложено е на министъра на правосъдието да издава наказателни постановления в случаите на установяване на нарушения на областните управители по Изборния кодекс.", "date": "2019.08.07", "title": "Министерски съвет реши кой какви отговорности ще носи при кметските избори"}
{"url": "https://www.novinite.bg/articles/178893/VSS-e-raztrevojen-ot-negativnata-kampaniya-sreshtu-Ivan-Geshev-i-drugi-prokurori", "text": "Прокурорската колегия във Висшия съдебен съвет реагира с възмущение на публикации, които уронват реномето на редица прокурори и следователи по повод издигнатата кандидатура на Иван Гешев за главен прокурор. От ВСС излязоха с позиция, в която протестират срещу медийни внушения, след като до тях е била адресирана позицията на Асоциацията на прокурорите в България, предаде Нова.\"По повод публикувания на 02.08.2019 г. в интернет сайта „capital.bg“ коментар „Тоягата и морковът зад номинацията на Иван Гешев“, както и във връзка с постъпилата във ВСС Позиция на Асоциацията на прокурорите в България в защита на доброто име на прокурор Силвия Соколова от Специализираната прокуратура, Прокурорската колегия на Висшия съдебен съвет изразява безпокойството си от негативната кампания, реализирана в част от българските медии, срещу заместника на главния прокурор Иван Гешев - кандидат за главен прокурор на Република България, както и срещу прокурорите и следователите, подкрепили неговата кандидатура\", се посочва в оповестеното публично становище. \"С тревога и загриженост следим тенденциозните и манипулативни коментари, мнения и негативни публикации, накърняващи доброто име, професионалния авторитет и независимостта на прокурори и следователи. Тези прояви създават предубеност и поляризират общественото мнение с цел да дискредитират прокурорската институция и да насочат дебата изцяло извън законоустановената процедура и органа по нейното провеждане.Подобни тенденциозни внушения присъстват и в посочения материал „Тоягата и морковът зад номинацията на Иван Гешев“, засягайки и прокурор Силвия Соколова от Специализираната прокуратура, Димитър Петров – административен ръководител на Специализираната прокуратура, и кадровите решения от последните заседания на Прокурорската колегия на ВСС\", посочват прокурорите от ВСС.\"Намираме за необходимо да заявим, че професионалният и обществен дебат по провежданата в момента от Пленума на ВСС процедура за избор на главен прокурор следва да се води със сериозни аргументи и добронамерен тон. Прокурорската колегия на ВСС призовава обществото и медиите за повече толерантност и отговорност в провежданото обсъждане на номинираната кандидатура за главен прокурор. Това би дало възможност на гражданите сами да направят изводи за качествата на издигнатия кандидат, би запазило независимостта на магистратите, които подкрепиха номинацията, както и непредубедеността на останалата общественост, заявила подкрепа. По този начин се създават гаранции за законосъобразно протичане на независим и обоснован избор от Пленума на Висшия съдебен съвет\", казват още от прокурорската колегия.", "date": "2019.08.07", "title": "ВСС е разтревожен от негативната кампания срещу Иван Гешев и други прокурори"}
{"url": "https://www.novinite.bg/articles/178890/Resheno-Spirat-pomoshtite-na-deca-koito-ne-hodyat-na-uchilishte-i-detska-gradina", "text": "Получаването на месечни социални помощи ще се обвърже с редовното посещение на детска градина или училище. Това предвиждат промени в Правилника за прилагане на Закона за социално подпомагане, които бяха одобрени от правителството.Новите разпоредби са във връзка с приетите изменения в законодателството, съобщиха от правителствената информационна служба.С приетите промени институциите ще получават информация и ще правят необходимата проверка на фактите и обстоятелствата за отпускане на помощта по служебен ред. Това ще облекчи административната тежест за гражданите, които кандидатстват за социално подпомагане.Във връзка с преустановяването на дейността на Министерството на здравеопазването по издаването на разрешения за лечение в чужбина, закриването на \"Фонд за лечение на деца“ и преминаването на съответните дейности към Националната здравноосигурителна каса (НЗОК), считано от 1 април 2019 г. се актуализира механизмът за подпомагане на правоимащите лица за покриване на съответните дневни и квартирни разходи. С промяната се продължава установената дългогодишна практика тези хора да получават съответната финансова помощ от държавата, свързана с разрешаването на здравословен проблем - в случая вече от НЗОК и от Министерството на труда и социалната политика. ", "date": "2019.08.07", "title": "Решено: Спират помощите на деца, които не ходят на училище и детска градина"}
{"url": "https://www.novinite.bg/articles/178867/Kim-Chen-un-Raketite-sa-preduprejdenie-za-Seul-i-Vashington", "text": "Изстрелването на тактически управляеми ракети от Северна Корея във вторник е предупреждение към Вашингтон и Сеул, които извършват общи военни маневри. Това заяви севернокорейският лидер Ким Чен-ун, цитиран от агенция КЦТА и БТА.Северна Корея изстреля на 6 август нови тактически управляеми ракети под личното ръководство на лидера Ким Чен-ун, предаде ТАСС, като се позова на южнокорейската агенция Йонхап и на севернокорейски медии. \"Ким Чен-ун приветства успеха на демонстрационното изстрелване на ракети и отбеляза, че това военно действие е повод да се отправи подходящо предупреждение към общите военни маневри, извършвани от САЩ и Южна Корея\", гласи съобщението на КЦТА.\"Тактическите управляеми ракети от нов тип, изстреляни вчера от западен район на Северна Корея, прелетяха над полуострова над района столицата и над централния вътрешен район и улучиха прецизно мишената, която бе малък остров в морето край източния бряг на страната. Ракетните изпитания бяха проверка за надеждността, сигурността и боеспособността на оръжието\", се казва още в съобщението на КЦТА.", "date": "2019.08.07", "title": "Ким Чен-ун: Ракетите са предупреждение за Сеул и Вашингтон"}
{"url": "https://www.novinite.bg/articles/178866/U-nas-uchat-naj-mnogo-chujdestranni-studenti-ot-Garciya", "text": "Чуждестранни студенти от близо 115 държави са учили висше образование у нас през учебната 2017/2018 г., показват данни от анализ на Евростат за мобилността при получаване на висше образование в страните на ЕС, цитирани от БТА.Общият брой на чуждестранните студенти за посочения период е бил 14 000, а на българските - 207 000, като делът на чужденците в нашите ВУЗ-ове е бил около 6 процента. Делът на чужденците, които се обучават в наши висши училища, се увеличава значително през годините, като спрямо учебната година 2015/2016 техният брой е нараснал с 10 на сто, а спрямо периода 2013/ 2014 г. - с 33 процента.Най-голям е бил броят на чуждестранните студенти от Гърция - 26% или около 3 600 души. Следват студентите от Великобритания - 14 на сто или около 2000, от Турция - 14 на сто или 1 400, от Германия - 8 на сто или 1 120 и от Украйна - 5 на сто или 700 студенти.Чуждестранните докторанти през въпросния период са били 529 души от общо 6 546 докторанти в страната, като най-голям е бил броят на докторантите от Гърция - 138 души, от Турция - 75 души и от Казахстан - 50 души.По 1 студент има от такива екзотични дестинации като Сейшелските острови, Мексико, Куба, Ангола, Кения, Еритрея и Таджикистан.През учебната 2017/2018 г. в ЕС е имало около 1,7 милиона мобилни студенти от най-различни дестинации на света, както и от страни от ЕС. Делът на мобилните студенти е бил 8 на сто от всички записани студенти в ЕС за посочения период.Най-висок дял мобилни студенти е регистриран в Люксембург - 47 на сто от всички студенти в страната. Следват Кипър - 23 на сто, Австрия - 17 на сто, Чехия - 13 на сто, Дания и Холандия - по 11 на сто и др.На другия полюс сред страните с най-нисък дял регистрирани чуждестранни студенти са Хърватия, Испания и Гърция - по 3 на сто, Словения, Полша и Литва - по 4 на сто и др.Анализът обхваща и данни по европейската програма за обмен на студенти \"Еразъм плюс\", която подпомага студенти да прекарат обучението си в друго висше учебно заведение в чужбина. По програма \"Еразъм\" в ЕС има завършили близо 193 000 мобилни студенти на бакалвърско и магистърско ниво през посочения период, отчита Евростат.Най-предпочитана дестинация по програмата \"Еразъм плюс\" е била Испания - 21 300 завършили студенти. Следват Германия - 18 400, Великобритания - 12 400, Италия - 11 500 и Холандия - 11 000 завършили мобилни студенти. Тези пет страни са били топ-дестинацията за близо две трети от всички мобилни студенти, които са завършили бакалавърски програми за посочения период.По програмата \"Еразъм\" за магистърска степен най-предпочитана дестинация е била Франция - 20 500 души, следвана от Италия - 15 000 и Германия - 14 600. Тези три държави съставляват почти две трети от мобилните студенти, придобили магистърска степен по програмата \"Еразъм\". ", "date": "2019.08.07", "title": "У нас учат най-много чуждестранни студенти от Гърция"}
{"url": "https://www.novinite.bg/articles/178880/166-GWh-elenergiya-proizvede-VyaEC-Sv-Nikola-za-7-meseca", "text": "Най-големият ветроенергиен парк в България, собственост на ЕЙ И ЕС Гео Енерджи – ВяЕЦ „Св. Никола“ край Каварна, произведе 166 434 MWh чиста енергия за първите седем месеца на 2019 г.Дейността на 156-мегаватовата мощност допринася България да изпълни целите си за дела на ВЕИ в общия енергиен микс. Освен това, чрез производството на вятърна енергия, ВяЕЦ „Св. Никола“ подпомага намаляването на въглеродния отпечатък на българския енергиен сектор, като е спестила на страната ни 184 742 тона СО 2 от началото на годината.За периода януари - юли 2019, с цел предпазване и минимизиране на риска от сблъсък с прелитащи птици, 52-те турбини на ВяЕЦ „Св. Никола“ спряха работа общо за 160 минути. ВяЕЦ „Св. Никола“ е в основата на създадената Интегрирана система за ранно предупреждение за защита на птиците, която е съобразена с европейските изисквания за опазване на застрашените видове птици. Интегрираната система намалява риска от сблъсък на птици с въртящите се части на вятърните генератори, чрез спиране на единични, групи турбини или цели вятърни централи, както и изпълнява мониторингова програма през рисковите периоди за видовете с консервационна значимост. Системата обединява както информация от няколко радарни системи, така и прекия мониторинг на място на специалисти орнитолози, които ежедневно наблюдават птиците в района, оценяват потенциалните рискове и при необходимост издават заповеди за спиране на турбини.Общата инвестиция в проекта за ВяЕЦ „Св. Никола“ е 540 млн. лева. Средствата за проекта са банкови заеми, отпуснати от консорциум воден от Европейската банка за възстановяване и развитие (ЕБВР) и Международната Финансова Корпорация (МФК - част от Световната банка), които дружеството изплаща регулярно. ", "date": "2019.08.07", "title": "166 GWh ел.енергия произведе ВяЕЦ „Св. Никола“ за 7 месеца"}
{"url": "https://www.novinite.bg/articles/178871/Car-Lav-prodaljava-da-gospodstva-u-nas-s-boksofis-nad-2-mln-leva-dosega", "text": "Минаха малко повече от 2 седмици откакто великолепната продукция на Дисни Цар Лъв, завърнала се за нов живот, атакува кината. За това кратко време едно от най-…, всъщност най- зрелищното произведение на феноменалния Джон Фавро досега, успя да привлече повече от 220 хиляди зрители и натрупа приходи от над 2 млн. лева!С този резултат Цар Лъв се нарежда на второ място в класацията за най-гледани филми за 2019 година веднага след Отмъстителите: Краят. И остава на състезателната пътека, за да покорява заслужено още върхове. Премиерата на Цар Лъв се случи на 19 юли и предизвика истински фурор със заветното си завръщане. Анимацията, която претърпя най-висша форма на усъвършенстване чрез иновативните кинематографични технологии, се възроди с коренно нов характер, запазила в себе си изяществото на легендарната история. А зрителите оцениха по достойнство продукцията и я наградиха със своето внимание. Присъединете се и вие към редиците на всички, решили да си подарят това изживяване и не забравяйте – Цар Лъв не е филм, това е събитие! Очаква ви в кината.", "date": "2019.08.07", "title": "\"Цар Лъв\" продължава да господства у нас с боксофис над 2 млн. лева досега!"}
{"url": "https://www.novinite.bg/articles/178869/Nova-Makedoniya-Naj-niska-e-srednata-zaplata-e-v-Severna-Makedoniya-Balgariya-e-na-treto-myasto", "text": "Най-високата средна месечна заплата в Западните Балкани през тази година е в Словения – 1113 евро, докато най-ниската е в Македония, където средното месечно възнаграждение възлиза на 413 евро, пише вестник „Нова Македония“, цитиран от агенция \"Фокус\".За сравнение, според данните на НСИ, средното месечно възнаграждение в България за първото тримесечие на 2019 година възлиза на около 610 евро - 1209 лева. Според националната статистическа служба на Румъния към 11.02.2019 година средната заплата в станата е 570 евро.Според статистическите данни на изданието, средната заплата в Хърватия е 886 евро, в Черна гора – 516 евро, Босна и Херцеговина – 472 евро и Сърбия – 470 евро. Преди Македония е и Косово, където средното месечно възнаграждение е достигнало 422 евро. Ежедневникът отбелязва, че властите в Македония редовно подчертават непрекъснатото увеличение на средната месечна заплата. Правителството на Социалдемократическия съюз на Македония (СДСМ) многократно е заявявало, че планира в рамките на мандата си да вдигне този показател до 500 евро. При средна заплата от 413 евро доходите на македонците са много под месечните разходи за основни нужди. А именно, в синдикалната кошница на Федерацията на синдикатите на Македония (CCM) се казва, че на четиричленно семейство са нужни 531 евро за покриване на основните разходи. ", "date": "2019.08.07", "title": "\"Нова Македония\": Най-ниска е средната заплата е в Северна Македония, България е на трето място"}
{"url": "https://www.novinite.bg/articles/178883/Rusiya-Gorite-v-Sibir-sa-opojareni-za-da-se-prikrie-nezakonna-sech", "text": "Огромните пожари, обхванали сибирските гори, са запалени умишлено. Това заявиха от прокуратурата в Русия.Според разследващите огънят, който е обхванал два и половина милиона хектара, е запален, за да се прикрият следи от незаконна сеч.Екоактивисти, обаче, твърдят, че опожарените гори са два пъти повече като размер и са нанени почти непоправими щети за природата в този регион.В опитите да се загасят огромните пожари са включени стотици пожарникари и войници, както и десетки единици техника, включително самолети и хеликоптери.„Сваляме температурата, така че наземните екипи да могат да работят в близост до огъня. Когато температурата е прекалено висока те не могат дори да се доближат до огнения фронт”, обясни Витали Зайцев, който е пилот на самолет за гасене на пожари.„Езерото Байкал е заобиколено от планини, районът е много трудно достъпен. Това не е равнина и работата ни е много специфична. Взимаме вода от Байкал и я вдигаме, за да преодолеем планинската верига – на височина от около 1500-2000 м”, Заяви Дмитри Пушкарев - пилот на самолет.", "date": "2019.08.07", "title": "Русия: Горите в Сибир са опожарени, за да се прикрие незаконна сеч"}
