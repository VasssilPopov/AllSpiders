{"url": "https://www.novinite.bg/articles/184408/Valentin-Zlatev-Smeshno-e-da-se-tvardi-che-yazovir-moje-da-se-iztochi-za-14-dni", "text": "ВЕЦ „Бебреш“ е работил само 14 дни през последната година и няма как да е отговорен за източването на язовира, който осигурява водоподаването за Ботевград. Това обяви пред БТВ бизнесменът Валентин Златев, син на собственика на ВЕЦ-а – Васил Златев, в отговор на обвиненията на кмета на Ботевград Иван Гавалюгов, предаде БГНЕС.По думите му язовирът почти не работи през последните две години. „Смешно е да се твърди, че един язовир може да бъде източен за 14 дни. Така или иначе прокуратурата и ДАНС ще извършат проверка, ако те установят нарушение, нека понесат отговорност виновните“, коментира бизнесменът.Златев обяви, че построеният през 1977 г. язовир „Бебреш“ не е бил предназначен за питейните нужди на града, а за напоителни и промишлени нужди. Ботевград бил лицензиран да добива питейна вода от 28 водоизточника.„Тези 28 източниха обаче сега не работят. Въпросът е кой кога ги е унищожил и кой кога е подписал документа единственият източник на питейна вода да е яз. „Бебреш“, коментира бизнесменът.По думите му сред причините за атаките на кмета Гавалюгов към семейство Златеви са, че той иска да се къпе в народната любов като бори богатите и успелите, иска и да отклони вниманието от проверките за конфликт на интереси.Валентин Златев заяви, че на територията на Ботевград действа организирана престъпна група, която краде от водата, и с действие или бездействие кметът ги подпомага. „От населението ВиК събира пари за 9 млн. кубика вода, а плаща на държавата само 2,5 млн. куб. м вода, останалите пари са присвоени“, твърди още Златев.Бизнесменът каза, че ако не било уважението към баща му, би разрушил ТЕЦ „Бебреш“, тъй като загубата няма да е голяма.Той отказа да коментира защо от генерален директор на „Лукойл България“ беше понижен до председател на Надзорния съвет на компанията.На въпроса какви са отношенията му с премиера Бойко Борисов Златев попита защо трябва да има някакви специални отношения с него. Уточни, че никога не би играл карти или друг спорт с Борисов, защото той не умеел да губи.", "date": "2020.01.08", "title": "Валентин Златев: Смешно е да се твърди, че язовир може да се източи за 14 дни"}
{"url": "https://www.novinite.bg/articles/184394/Iranski-raketni-udari-po-amerikanski-bazi-v-Irak", "text": "Иран изстреля „повече от дузина“ балистични ракети във вторник срещу две авиобази в Ирак, където са базирани американските и коалиционните сили, обяви Пентагонът, предаде БГНЕС.“Около 22:30 GMT на 7 януари Иран изстреля повече от дузина балистични ракети срещу американските военни и коалиционни сили в Ирак”, съобщи в изявление заместник-министърът на отбраната Джонатан Хофман.До момента няма информация за жертви и пострадали в базата.“Ясно е, че тези ракети са изстреляни от Иран и са насочени най-малко към две иракски военни бази, в които се намират американски военни в Ал Асад и Ербил.”По-рано в нощта на вторник срещу сряда Иран извърши ракетно нападение върху иракска авиобаза в западната част на Ирак, където са базирани американските и коалиционните сили, съобщиха иранските държавни медии.Източници от силите за сигурност съобщиха за АФП, че девет ракети са ударили авиобаза Айн ал-Асад, най-голямото от иракските военни съоръжения, където са базирани чужди войски.Атаката беше извършена на три вълни малко след полунощ, казаха източниците.За първи път Иран поема отговорност за нападение, като държавната телевизия съобщи, че именно Техеран е изстрелял ракетите по базата.Американските инсталации в Ирак през последните месеци бяха атакувани с ракети около 15 пъти, но никога досега Иран не е поемал отговорност за тези нападения.Президентът на САЩ Доналд Тръмп „наблюдава внимателно ситуацията и се консултира със своя екип за национална сигурност“, според Белия дом.Атаката дойде, след като про-техеранските фракции в Ирак се обещаха да обединят сили, за да „отговорят“ на смъртоносния американски удар миналата седмица край летището в Багдад. При атаката беше убит иранския генерал Касем Сюлеймани, определян за “кръстник” на мрежата на Техеран в региона, и върховния командир Абу Махди ал Мухандис, заместник-ръководителят на иракската военна мрежа Хашид ал Шааби.", "date": "2020.01.08", "title": "Ирански ракетни удари по американски бази в Ирак"}
{"url": "https://www.novinite.bg/articles/184398/EK-svikva-speshno-zasedanie-zaradi-krizata-v-Blizkiya-iztok", "text": "Еврокомисарите ще обсъдят днес на на извънредно заседание в Брюксел ситуацията в Близкия изток, информира БНР. Върховният представител за външната политика и сигурността Жозеп Борел ще информира за последните събития в региона.Комисарите ще разгледат рисковете в областите от европейски интерес, по думите на говорителя на Еврокомисията Ерик Мамер такива сфери са транспортът и енергетиката.В изявление от прессекретариата на Комисията се потвърждава, че Борел ще свика среща и външните министри от съюза, за да бъдат активирани всички дипломатически канали при нарастващото напрежение в региона. Тази среща се очаква в петък.Безпокойството се засилва от изявленията от страна на Иран, че повече няма да изпълнява ангажиментите си по ядрената сделка.", "date": "2020.01.08", "title": "ЕК свиква спешно заседание заради кризата в Близкия изток"}
{"url": "https://www.novinite.bg/articles/184403/Air-France-i-Lufthansa-spryaha-poletite-si-do-Iran-i-Irak", "text": "Германският авиогигант „Луфтханза“ заяви, че отменя полетите до Иран и Ирак “до по-нататъшно уведомление”, след като Техеран изстреля ракети по американските бази в Ирак, предаде БГНЕС.Ежедневният полет Франкфурт-Техеран е отменен, а съботната услуга на всеки две седмици до северния иракски град Ербил също няма да се осъществява.Френската „Еър Франс“ също съобщи, че е спряла полетите през иранското и иракското въздушно пространство.", "date": "2020.01.08", "title": "Air France и Lufthansa спряха полетите си до Иран и Ирак"}
{"url": "https://www.novinite.bg/articles/184405/Ot-Teheran-80-amerikanski-vojnici-sa-ubiti-pri-raketnite-ni-udari", "text": "Иранската държавна телевизия съобщи, цитирана от Ройтерс, че 80 „американски терористи“ са убити, а американски хеликоптери и военна техника са повредени. Тя не представи доказателства за това как е получила тази информация, предаде БГНЕС.По-рано източник заяви, че непосредствени данни за загинали американци няма, докато други американски служители отказаха коментар.Общо 22 ракети са ударили две бази, в които се помещават американски войски, но няма жертви в Ирак, съобщиха иракските военни след атаката през нощта.“Между 01:45 и 02:15 ч. (22:45 и 23:15 централно гринуичко време) Ирак беше ударен от 22 ракети, 17 по въздушната база „Айн ал Асад“ и 5 по град Арбил”, съобщи иракското военно командване, добавяйки, че ракетите са ударили градове, използвани от ръководената от САЩ международна коалиция.„Няма жертви сред иракските сили“, съобщиха военните, визирайки нападението, осъществено от Иран в отговор на убийството на висшия ирански генерал от САЩ.Ирански представители заявиха, че Техеран не иска война и ударите му “приключват” отговора си на убийството в петък на Касем Солеймани, мощен генерал, чието погребение в Иран след дни на траур бе завършено приблизително по същото време на изстрелванията на ракетите. Иранската държавна телевизия показа мнозина скърбящи, празнувайки след нападението.Президентът на САЩ Доналд Тръмп заяви в Туитър, че е в ход оценка на щетите от ударите и че той ще направи изявление по-късно.„Всичко е наред!“, туитва Тръмп, който през декември 2018 г. посети един от целевите обекти в Ирак, въздушната база „Айн ал Асад“.Германия, Дания и Норвегия заявиха, че нито една от войсковите им единици им в Ирак не е регистрирала убити или ранени.Иран, който отдавна заяви, че американските сили трябва да напуснат Близкия изток, каза на Вашингтон да изтегли войските си след атаките, за да се предотвратят още смъртни случаи и предупредиха американските съюзници, включително Израел, да не допускат атаки от своите територии.Иранската телевизия съобщи, че служител в кабинета на върховния лидер Али Хаменей е заявил, че ракетните атаки са “най-слабите” от няколко сценария за отмъщение. Той цитира друг източник, според който Иран е взел на прицел 100 други потенциални цели.Иранският президент Хасан Рухани трябва да говори по-късно днес, съобщи държавната телевизия.", "date": "2020.01.08", "title": "От Техеран: 80 американски войници са убити при ракетните ни удари"}
{"url": "https://www.novinite.bg/articles/184406/Netanyahu-zaplashi-Iran-s-nevijdan-udar-ako-Izrael-bade-napadnat", "text": "Израелският премиер Бенямин Нетаняху предупреди, че страната ще нанесе \"чутовен удар\", ако бъде нападната от Иран, предадоха БГНЕС и Нова ТВ.\"Америка няма по-добър приятел от Израел, а Израел няма по-добър приятел от САЩ\", категоричен бе премиерът.Преди дни той определи американския президент Доналд Тръмп като \"достоен за признателност\". Според Нетаняху Солеймани е отговорен за планирането и провеждането на \"много терористични атаки\" в Близкия изток и извън него.По-рано Нетаняху заяви, че Тръмп трябва да бъде поздравен за това, че е действал \"бързо, смело и решително\" срещу иранския генерал Касем Солеймани. Той заяви още, че еврейската държава \"стои изцяло\" зад САЩ. ", "date": "2020.01.08", "title": "Нетаняху заплаши Иран с невиждан удар, ако Израел бъде нападнат"}
{"url": "https://www.novinite.bg/articles/184395/SGS-reshi-12-libijski-oficeri-da-platyat-polovin-milion-na-Valya-Chervenyashka", "text": "Софийски градски съд осъди 12 либийски офицери да заплатят 500 000 лв. за неимуществени вреди, причинени на медицинската сестра Валя Червеняшка. Съдебният състав приема за безспорно установено по делото, че Червеняшка е била изтезавана с цел изтръгване на самопризнания в периода 09.02.1999 г.-24.07.2007 г.Съдът отхвърли като неоснователен и недоказан предявения иск за имуществени вреди в размер на 55 334,56 лв.Решението подлежи на обжалване в двуседмичен срок от връчването му на страните пред Софийски апелативен съд.", "date": "2020.01.08", "title": "СГС реши 12 либийски офицери да платят половин милион на Валя Червеняшка"}
{"url": "https://www.novinite.bg/articles/184392/Poticha-parviyat-gaz-po-Turski-potok", "text": "Президентите на Русия и Турция Владимир Путин и Реджеп Тайип Ердоган пускат в експлоатация газопровода „Турски поток“, предаде БГНЕС. На официалната церемония по откриването в Истанбул присъства българският премиер Бойко Борисов.„На 8 януари 2020 г. президентът на Руската федерация Владимир Путин ще направи работно посещение в турския град Истанбул, където ще участва в церемонията по пускането в експлоатация на газопровода „Турски поток“, се казва в съобщението, разпространено от пресслужбата на Кремъл.На събитието се очаква да присъства и сръбският президент Александър Вучич. ", "date": "2020.01.08", "title": "Потича първият газ по „Турски поток“"}
{"url": "https://www.novinite.bg/articles/184411/Aviokompaniite-zaobikalyashti-iranskoto-nebe-rastat-neprekasnato", "text": "Все по-голям брой авиокомпании съобщават, че избягват иранското и иракското въздушно пространство или забраняват полетите до региона, след като Техеран изстреля балистични ракети срещу бази, в които се намират американски войски в Ирак.„Като обезпечителна мярка и след новините за въздушни удари, „Еър Франс“ реши да спре всички полети през иранското и иракското въздушно пространство”, заяви говорител на Air France пред AFP, предаде БГНЕС.Малко след ракетните атаки Федералната авиационна администрация на САЩ заяви, че забранява на американските превозвачи да летят над Ирак, Иран и Персийския залив.Регионите са важен коридор за полети, пътуващи между Европа и Азия.В Германия „Луфтханза“ заяви, че е отменила ежедневния си полет до Техеран в допълнение към спирането на полетите към Иран и Ирак до по-нататъшно уведомление. Добавя се, че съботната услуга на всеки две седмици до северния иракски град Ербил е отменена.Превозвачите на ОАЕ „Emirates Airlin“ и нискотарифния „Flydubai“ заявиха, че са отменили полети до Багдад по „оперативни причини“.Австралийският „Qantas“ заяви, че един от полетите му Лондон-Пърт ще бъде пренасочен, а другият вече лети по алтернативен маршрут.“Ние коригираме нашите полетни маршрути над Близкия изток, за да избегнем въздушното пространство над Ирак и Иран до по-нататъшно уведомление”, заяви говорител.Сингапурските и малайзийксите авиолинии също заявиха, че ще отклонят полетите от иранското въздушно пространство.Виетнамските авиолинии заявиха, че ще направят “подходящи корекции” на маршрутите, за да избегнат области с потенциална нестабилност, въпреки че редовните им полетни маршрути до Европа не преминават над Иран и Ирак.Японските авиокомпании ANA и JAL и базираната в Хонконг „Cathay Pacific“ заявиха, че самолетите им няма да летят през въздушното пространство, засегнато от последния взрив.", "date": "2020.01.08", "title": "Авиокомпаниите, заобикалящи иранското небе, растат непрекъснато"}
{"url": "https://www.novinite.bg/articles/184391/Dneven-horoskop-za-sryada", "text": "Фантазията ви работи на пълни обороти. Не всичко, което се поражда в ума ви, е потенциално реално събитие. Някои от идеите ви са толкова налудничави, че е най-добре да си останат там.Имате чувството, че всичко в живота ви е наред, и мислите, че няма как нещо лошо да се случи точно днес. Денят няма да е тежък, но вечерта ще ви постави през изпитание, което ще тества волята ви за успех.Очаква ви един ползотворен ден. Имате десетки идеи, които само чакат да бъдат реализирани, а креативността ви е особено засилена днес. Не пропилявайте уникалния шанс да създадете нещо ново и различно.Още на ", "date": "2020.01.08", "title": "Дневен хороскоп за сряда"}
{"url": "https://www.novinite.bg/articles/184419/Borisov-Putin-Evrogan-i-Vuchich-pusnaha-gaza-po-Turski-potok", "text": "На тържествена церемония в Истанбул бе даден стартът на газопровода “Турски поток”. На нея присъстваха президентите на Русия и Турция Владимир Путин и Реджеп Тайип Ердоган, а също така министър-председателят на България Бойко Борисов, предаде БГНЕС.Газопроводът “Турски поток” ще осигури енергийната сигурност на Европа, заяви президентът Путин. Неговият турски домакин посочи, че Русия е главният доставчик на газ за Турция и двете страни ще продължат да развиват своето сътрудничество не само в енергийната, но и в други области. Ердоган посочи, че името на “Турски поток” е дадено от “неговия скъп приятел Путин”.Взаимодействието между Русия и Турция се развива в почти всички области, въпреки намесата на редица международни участници, заяви стопанинът на Кремъл.“Успешното изпълнение на мащабния съвместен проект за изграждането на Транс-Черноморския газопровод ясно показва, че руско-турското стратегическо партньорство дава значителни, осезаеми резултати”, каза Путин. “Взаимодействието между Русия и Турция непрекъснато се развива в почти всички области. Въпреки трудната ситуация в света и опитите на редица международни играчи да предотвратят разширяването на взаимноизгодното сътрудничество между нашите страни, работата продължава”, каза той. През 2019 г. Москва е доставила на Турция около 24 милиарда кубически метра газ.От руска страна в церемонията участват също така министърът на енергетиката Александър Новак и председателят на УС на „Газпром“ Алексей Милер, а от турска – министърът на енергетиката Фатих Дьонмез. На церемонията присъства и сръбският президент Александър Вучич.“Показахме на всички, че нищо не може да застане пред политическата воля. Проектът беше завършен много по-рано от планираното. Гордеем се с резултата от тази работа. Това е стратегически проект, който ще допринесе за енергийната сигурност на Турция и Европа, за подобряване на живота на милиони хора”, каза турският министър на енергетиката Фатих Дьонмез.Той нарече “Турски поток” един от най-важните проекти, който ще позволи да се избегнат рисковете от транспортирането на газ.Проектът “Турски поток” включва изграждането на газопровод, състоящ се от две линии с капацитет 15,75 милиарда кубически метра всяка. Първият е предназначен за доставка на руски газ за турските потребители, вторият е за доставка на страни от Южна и Югоизточна Европа. ", "date": "2020.01.08", "title": "Борисов, Путин Евроган и Вучич „пуснаха“ газа по „Турски поток“"}
{"url": "https://www.novinite.bg/articles/184388/Slanchevo-no-studeno-i-s-vyatar", "text": "Днес ще бъде слънчево. Ще духа слаб северозападен, в Източна България - до умерен северен вятър. Максималните температури ще бъдат между 2 и 7 градуса, в София - около 3, сочи прогнозата на НИМХ.Атмосферното налягане ще бъде по-високо от средното за месеца и през деня ще се задържи почти без промяна.Над планините също ще бъде слънчево. Ще духа умерен и силен север-североизточен вятър. Максималната температура на височина 1200 метра ще бъде минус 1 градус, на 2000 метра - около минус 7.Над Черноморието ще бъде предимно слънчево. Ще духа умерен северен вятър. Максимални температури на въздуха 2-5 градуса, температурата на морската вода е 7-8. Вълнението на морето ще бъде 3-4 бала.", "date": "2020.01.08", "title": "Слънчево, но студено и с вятър"}
{"url": "https://www.novinite.bg/articles/184387/VIDEO-Izvergite-ot-agitkata-na-PAOK-tarjestvuvat-sled-ubijstvoto-na-Tosko-i-peyat-vulgarizmi", "text": "Брутални изцепки шокираха цяла Гърция снощи. Изродите от агитката на ПАОК изобщо не съжаляват, че убиха българина Тоско Бозаджийски, даже напротив. Те ликуват заради фаталната случка, коятоп почерни Пловдив и жълто-черната част от Солун. По време на баскетболно дерби между ПАОК и Арис агитката на \"черно-белите\" се кефи на зверството и крещи: Убихме педала, защото беше от Арис\" Скандиранията се повториха доста пъти, а това имаше негативен отзвук из медиите в Гърция.Групировката \"Двуглавите орли на Севера\", която е сред най-свирепите фракции от ПАОК седи зад зловещото забавление на фона на драмата в България.", "date": "2020.01.08", "title": "(ВИДЕО) Извергите от агитката на ПАОК тържествуват след убийството на Тоско и пеят вулгаризми"}
{"url": "https://www.novinite.bg/articles/184393/Borisov-i-Mustafadavat-start-naStrategicheskiya-dialog-Balgariya-SASht", "text": "Министър-председателят Бойко Борисов и посланикът на САЩ Херо Мустафа ще открият Първата сесия на Стратегическия диалог България-САЩ, която ще се проведе утре, 8 януари, с участието на американска делегация. В рамките на форума в отделни панели ще бъдат обсъдени глобални въпроси, теми от сферата на отбраната, сигурността, икономиката, търговията, енергетиката, върховенството на закона.Срещата на премиера Бойко Борисов с американския президент Доналд Тръмп в Белия дом на 25 ноември 2019 г. затвърди стратегическия характер на партньорството на България със САЩ. В този контекст на нов импулс в отношенията между двете страни у нас се провежда Първата сесия на Стратегическия диалог България-САЩ.Във фокуса на форума ще бъдат установените отлични отношения в областта на сигурността и отбраната както по двустранна линия, така и в рамките на НАТО. Ще се постави акцент също върху по-нататъшното задълбочаване на търговско-икономически отношения между България и САЩ. През 2018 г. беше отчетен ръст на двустранната търговия със стоки от 36%. Предварителните данни на Министерството на икономиката за периода януари-септември 2019 г. показват ново увеличение на двустранния стокообмен от 3,7% на годишна база.В рамките на събитието ще се дискутира още сътрудничеството със САЩ в областта на енергетиката и изпълнението на приоритетни инфраструктурни проекти в сектора, така че България да запази ключовата си роля на газовата карта на Европа.", "date": "2020.01.08", "title": "Борисов и Мустафа дават старт на Стратегическия диалог България-САЩ"}
{"url": "https://www.novinite.bg/articles/184401/Mustafa-Strategicheskiyat-dialog-Balgariya-SASht-ne-e-prosto-jest", "text": "„Бих искала да ви уверя, че стратегическият диалог, който се провежда в Министерския съвет, не е бюрократичен жест. Всичко, което обсъдим днес с българските съюзници, ще бъде от полза за българския народ. Това заяви американският посланик Херо Мустафа преди началото на стратегическия диалог в София, предаде БГНЕС.Екипи на двете страни ще обсъдят споразумения в енергетиката, сигурността, отбраната, 5G технологиите, отмяна на визовия режим. По тези теми ще дойде през март в България помощник държавният секретар по консулските въпроси, съобщи американският посланик.По-късно този месец у нас ще дойде нова американска делегация, която ще посети обекти в областта на енергетиката. Херо Мустафа напомни, че срещата в София е резултат от проведените разговори между Доналд Тръмп и Бойко Борисов във Вашингтон в края миналата година.България ще закупи 20% от акциите на газовия терминал за втечнен газ в Александруполис, обяви премиерът Бойко Борисов.„Диверсификацията не е само на думи. Показахме, че България е стратегически газов хъб на Балканите“, категоричен е Борисов и посочи,че за миналата година сме ползвали 400 млн.кубически метра втечнен газ от Гърция, а само за януари са договорени около 100 млн. куб.м синьо гориво.Министър-председателят съобщи, че в края на януари българска делегация, начело с министъра на енергетиката Теменужка Петкова, ще замине за Гърция, за да договори по-изгодни цени на втечнения газ за българската икономика и индустрия.Борисов още веднъж подчерта, че „Балкански поток“ не е продължение на Турски поток, а разширение на българската газоразпределителна мрежа.Премиерът подчерта, че разговорите в областта на енергийната сигурност са били откровени и честни с президента на САЩ Доналд Тръмп, който за първи път го е изслушал и не е декларирал предварително написани листчета. На срещата в Белия дом ясно е заявено, че България защитава своя интерес с изграждането на стратегическия газов хъб и по този начин се в върнала на газовата карта в региона.Пред американския посланик Борисов отново напомни за стратегическата сделка по закупуването на самолета „Ф16-Блок 70“, за ролята на България по пътя на присъединяването на Северна Македония в НАТО и ЕС, както и за сигурността в Западните Балкани. ", "date": "2020.01.08", "title": "Мустафа: Стратегическият диалог България-САЩ не е просто жест"}
{"url": "https://www.novinite.bg/articles/184415/Borisov-razkaza-na-Putin-kak-se-dviji-proekta-Balkanski-potok", "text": "Премиерът Бойко Борисов разговаря с президента на Русия Владимир Путин, с президента на Турция Реджеп Тайип Ердоган и с държавния глава на Сърбия Александър Вучич преди старта на тържествената церемония по откриването на газопровода „Турски поток“ в Истанбул.Българският премиер отбеляза пред руския държавен глава напредъка по реализацията на проекта „Балкански поток“. Премиерът Борисов изтъкна пред Путин свършената работа по участъците от разширението на газопреносната инфраструктура от българо-турската граница до българо-сръбската. Министър-председателят Бойко Борисов посочи пред руския президент, че компании от Саудитска Арабия, Италия и Турция работят по трасето на строящата се газопреносна инфраструктура у нас.Газопроводът е с обща дължина 474 км, с диаметър 1220 мм и максимално работно налягане от 7,5 мегапаскала. Трасето на газопровода преминава през землищата на 34 общини на територията на 11 области. Към настоящия момент проектът се изпълнява на територията на 4 области - Плевен, Ловеч, Враца и Монтана.Премиерът Борисов благодари на турския президент Реджеп Тайип Ердоган за поканата за участие в церемонията по откриването на „Турски поток“. Турция е непосредствен съсед на България, наш съюзник в НАТО и важен партньор на ЕС при справянето с основни предизвикателства като миграционния натиск върху Европа, борбата срещу тероризма, енергийните доставки и енергийната сигурност, инфраструктурата, селското стопанство, търговията, икономиката.", "date": "2020.01.08", "title": "Борисов разказа на Путин как се движи проекта „Балкански поток“"}
{"url": "https://www.novinite.bg/articles/184417/Borisov-obsadi-s-Vuchich-gazovi-i-patni-proekti", "text": "Развитието на транспортната и енергийната инфраструктура беше акцент в срещата на премиера Борисов и сръбския президент Александър Вучич. Двамата разговаряха в Истанбул преди началото на церемонията по откриването на газопровода „Турски поток“.Премиерът Борисов изтъкна ползотворното сътрудничество в областта на енергетиката между българската и сръбската страна. Българският министър-председател информира Вучич за постигнатия напредък на дейностите по разширение на газопреносната инфраструктура от турско-българската до българо-сръбска граница. Борисов отбеляза, че реализацията на проекта „Балкански поток“ ще осигури възможност за доставки на природен газ от различни източници на конкурентни цени както за България, така и за съседните страни и за региона на Югоизточна Европа. От своя страна президентът Вучич също потвърди, че сърбите ще наричат проекта „Балкански поток“. „Това са нашите газоразпределителни мрежи. България има газов хъб, Сърбия има и ние си обменяме газ в двете посоки. Правим за следващите 20-30-50-години диверсификация и възможност всичко да пътува“, отбеляза българският министър-председател.Премиерът Бойко Борисов посочи още, че АМ „Европа“ се строи за Сърбия. „Единият лот до лятото ще е готов, по другия текат процедурите“, заяви Борисов.През месец ноември миналата година премиерът Борисов посети Сърбия, където заедно с президента Александър Вучич участваха в официалната церемония по откриването на автомагистралния участък по Коридор №10 от българската граница до Ниш.", "date": "2020.01.08", "title": "Борисов обсъди с Вучич газови и пътни проекти"}
{"url": "https://www.novinite.bg/articles/184399/SVladimirov-Voda-za-Pernik-shte-ima-do-mart-dano-sled-topeneto-yazovirat-se-napalni", "text": "„До края на март при този воден режим, при този приток и при този отток, ще имаме вода. Надяваме се след това да започне снеготопенето“. Това заяви пред БНР кметът на Перник Станислав Владимиров. По думите му се обсъждат много мерки с краткосрочен и дългосрочен ефект.„Всяка една добра идея, която може да увеличи притока към язовир „Студена“, стои на дневен ред. много мерки се обсъждат, като някои от тях вече се реализират“, каза Владимиров в интервю за предаването „Преди всички“ на програма „Хоризонт“.„Пречиствателната станция – голямата на язовир „Студена“ – старата и новата, и за двете вече има финансиране и по двете вече се работи. Там има краткосрочни мерки, които да поемат това замътняване, което очакваме при по-голям приток в началото на пролетта или евентуално когато черпим вода от основния изпускател, т.нар. мъртъв обем. В дългосрочен план ще бъдат ремонтирани и двете пречиствателни станции, подмяна на почти цялата ни водопреносна и канализационна мрежа“, продължи кметът.„Бяха предприети бързи стъпки в тази посока и в следващите дни ще започнем да разкопаваме целия град за подмяна на тази изключително амортизирана и стара водопреносна мрежа, която създава огромни проблеми и рискове“, добави той.По думите му смесването на чисти и мръсни води е най-големият риск. Според него това е дори по-голям риск от безводието. В този смисъл той посочи, че с подмяната на ВиК мрежата градът ще получи шанс за развитие в дългосрочен план.Кметът на Перник бе категоричен, че към момента няма как да бъде подавана вода към завод „Стомана“:„Сигурен съм, че ръководството на завод „Стомана“ е помислило и в дългосрочен план как може да има алтернативи за водочерпене. На този етап няма как да бъде подадена никаква вода към завода. Водата ни в момента е изключително ценна и тя приоритетно ще бъде насочвана към жителите на Перник“.", "date": "2020.01.08", "title": "С.Владимиров: Вода за Перник ще има до март, дано след топенето язовирът се напълни"}
{"url": "https://www.novinite.bg/articles/184412/2019-a-e-vtorata-naj-goreshta-godina-v-istoriyata", "text": "2019 г. е била втората най-гореща година и приключва най-топлото десетилетие в историята на метеорологичните наблюдения, обяви днес службата за мониторинг на климата на ЕС, предаде БНР, позовавайки се на АФП.Данните на службата за климатични промени „Коперник“ показват, че високите температури в света през миналата година само на 2016 г., когато бе усетено силно влияние от явлението Ел Ниньо. Тогава бе регистрирано увеличение на температурите с 0,12 градуса по Целзий.Средната температура през 2019 г. е била само с няколко стотни под нивата от 2016 г.Последните пет години са най-горещите в историята на наблюденията, а периодът 2010-2019 – най-горещото десетилетие.За Европа миналата година е била най-горещата досега. ", "date": "2020.01.08", "title": "2019-а е втората най-гореща година в историята"}
{"url": "https://www.novinite.bg/articles/184397/Balgariya-shte-darji-20-ot-LNG-terminala-v-Garciya", "text": "За миналата година сме ползвали около 400 млн. втечнен газ, дошъл от Гърция. Само за януари са 200 млн. кубически метра. Днес на Министерски съвет ще вземем решение и ще закупим 20% от акциите на терминала за втечнен газ. Това обяви министър-председателят Бойко Борисов  преди началото на стратегическия диалог България-САЩ. Той се открива от премиера Борисов и американския посланик у нас Херо Мусатафа.„Само мирът може да реши проблемите в Близкия изток. Това съм го казвал, ще го кажа пак. Ние, разбира се, ще се съгласим с решението на иракския парламент, Но нека ме забравяме, че войските на НАТО, които са там, са по тяхно искане и те стабилизират така крехкото положение след войната\", заяви премиерът относно напрежението между Ирак и САЩ, цитиран от Нова телевизия.\"Във военното сътрудничество, започвам с него, защото там са ни най-ясни отношенията, най-безпроблемните, закупуването, както обещахме на нашите военнослужещи, най-добрият самолет в региона, който ще лети. F16, заедно с всичките към тази сделка допълнителни неща. Двустранното сътрудничество във военната област, която вицепремиерът Каракачанов и днес на една от сесиите ще договаря\", каза още той.„Бих искала да ви уверя, че стратегическият диалог, който се провежда в Министерския съвет, не е бюрократичен жест. Всичко, което обсъдим днес с българските съюзници, ще бъде от полза за българския народ\", каза американският посланик Херо Мустафа преди началото на срещата.\" Ние истински държим на България. Тази невероятна страна, тези прекрасни българи, които срещам всеки ден, заслужават най-доброто за тях и за децата им. Това е същинският смисъл на тези разговори\", заяви на български език посланичката.Тя напомни, че диалогът в София е резултат от проведените разговори между Доналд Тръмп и Бойко Борисов във Вашингтон в края миналата година.В рамките на форума в отделни панели бяха обсъдени отбраната, сигурността, икономиката, търговията, енергетиката, както и върховенството на закона. Тези  теми бяха заложени и в споразумението за стратегическо партньорство, с което завърши посещението на Борисов в Белия дом през ноември.По-късно този месец у нас ще дойде нова американска делегация, която ще посети обекти в областта на енергетиката.Днес премиерът ще присъства и на откриването на \"Турски поток\".", "date": "2020.01.08", "title": "България ще държи 20% от LNG терминала в Гърция"}
{"url": "https://www.novinite.bg/articles/184402/Prezidentatsvikva-zasedanie-na-Konsultativniya-savet-za-nacionalna-sigurnost", "text": "На 9 януари, четвъртък, от 10:00 часа на „Дондуков“2 президентът Румен Радев свиква заседание на Консултативния съвет за национална сигурност. Темата на срещата ще бъде „Възможни рискове и заплахи за националната сигурност в контекста на усложнената среда на сигурност в Близкия изток“, съобщиха от институцията на държавния глава.", "date": "2020.01.08", "title": "Президентътсвиква заседание на Консултативния съвет за национална сигурност"}
{"url": "https://www.novinite.bg/articles/184410/Naznachen-e-nov-chlen-na-Upravitelniya-savet-na-Srebarniya-fond", "text": "Правителството прие промени в РМС № 416 от 17 юни 2010 г. за назначаване на членове на Управителния съвет на Държавния фонд за гарантиране устойчивост на държавната пенсионна система (т.нар. „Сребърен фонд“). Това се налага заради настъпили персонални промени в Министерството на труда и социалната политика, като на мястото на Валентина Чикова в Управителния съвет на Фонда е назначен Евгени Гогушев - директор на дирекция „Финанси“ в МТСП.Ръководството на Фонда се осъществява от Управителен съвет, който се състои от председател и осем членове. Министърът на финансите и министърът на труда и социалната политика участват по право в него, съответно като председател и заместник-председател.", "date": "2020.01.08", "title": "Назначен е нов член на Управителния съвет на „Сребърния фонд“"}
{"url": "https://www.novinite.bg/articles/184413/Za-energijnata-2019-i-kakvo-da-chakame-prez-2020", "text": "Българският енергиен сектор през 2019 г. заслужава внимание не само поради постигнатото, но и предвид няколко същностни проблеми, получили ясни очертания през годината, които очакват решения и адекватни стъпки още през 2020.2019 г. безспорно беше успешна за енергийния сектор в няколко направления. На първо място, след доста години забавяне, започна активното развитие на газопреносна инфраструктура, чиято важност има не само национално, но и регионално и европейско измерения. Става дума основно за т.нар. Балкански поток, но също така и за други инфраструктурни проекти в областта на природния газ.Разбира се, работата по Балкански поток е черешката на тортата. Дори при недостатъчната все още официална информация относно конкретните икономически изгоди за страната, фактът, че най-после нещо толкова мащабно и със стратегическо значение се строи на българска територия, е достатъчно важен сам по себе си. Иначе въпросът за икономическата ефективност на проекта е особено актуален като се има предвид, че транзитът на газ по Трансбалканския газопровод на практика върви към спиране, а именно той беше много съществен източник на доходи под формата на транзитни такси.През 2019 се ускори и работата по изграждането на газовия интерконектор България – Гърция, при това при обезпечено финансиране – така е налице ясно послание, че проектът най-после ще бъде довършен, което ще допринесе за по-голяма сигурност на газовите доставки, вкл. и от конкуриращи се източници.На второ място, от гледна точка на производството на електроенергия, най-важните добри новини са свързани с атомната ни енергетика. От една страна 6ти блок на АЕЦ \"КОЗЛОДУЙ\" получи нов десетгодишен лиценз за експлоатация. Така, след удължаването на работата на 5-и блок през 2017 г., две хиляди мегавата ядрени мощности ще продължат да функционират години напред и да допринасят съществено за енергийната сигурност на страната.В контекста на ядрената енергетика следва да се отбележат и успешно извървените на този етап процедурни стъпки по търсене на стратегически инвеститор за АЕЦ \"БЕЛЕНЕ\" – независимо от горното, за съжаление това все още не прави проектът да изглежда по-реалистичен. Ще се спра на този въпрос малко по-късно.На трето място следва да се отбележи развитието на борсовата търговия. Стартиралата преди няколко години електроенергийна борса направи серия от съществени стъпки през 2019, за да се утвърди като важен фактор за пазарното развитие, който привлича все повече участници; тук е мястото да подчертаем и случилото се през 2019 присъединяване към единния европейски пазар в рамките на деня. Допълнително, през 2019 беше структурирана на практика и борса за природен газ, която впечатляващо бързо беше подготвена от страна на БУЛГАРТРАНСГАЗ – а това позволи в началото на 2020 тя да стартира и своята реална дейност.Списъкът на постиженията в енергийната област през 2019 г. на национално ниво може да бъде продължен и в контекста на опитите за ефективно развитие на нормативната база, по отношение на безспорната тенденция за подобряваща се комуникация между бизнес и управляващи (особено с изпълнителната власт!), балансираното поведение на страната ни в международен план, вкл. и подобряване комуникацията с Русия като важен енергиен партньор и др.Извън горното заслужава да бъде посочен и фактът, че българският електроенергиен сектор и през 2019 беше фактор за енергийната сигурност в региона на ЮИЕ.В рамките на посоченото по-горе може да се заключи, че 2019 допринесе конкретно за развитието на енергийния пазар в страната, което от своя страна тепърва ще има и своите регионални и европейски измерения.Предизвикателствата, които поставя одобрената в края на 2019 т.нар.\"Зелена сделка\" на ЕС, тепърва ще се усещат. Същевременно формирането на адекватна и конкретна позиция на България в това отношение след политическите фанфари по приемането на сделката няма да е нито лесно, нито бързо – затова обаче е нужна експертна мобилизация и много реализъм от страна на вземащите решения. Така, на фона на бързите промени в концепцията за развитие на енергетиката, вкл. и на ниво \"Европейски съюз\", е не по-малко важно обаче да се посочат откритите въпроси, които очакват отговори през 2020. По-долу се спирам на тези, които за мен са водещи...Останалата част от коментара на експерта по енергийна политика Славчо Нейков можете да прочетете на ", "date": "2020.01.08", "title": "За енергийната 2019 и какво да чакаме през 2020"}
{"url": "https://www.novinite.bg/articles/184407/Ignat-Arsenov-Potrebitelite-tarsyat-sadejstvie-naj-chesto-po-povod-reklamacii-na-stoki", "text": "Най-много са оплакванията на потребителите по повод затруднения при уреждането на рекламации на различен тип стоки, заяви по БНТ Игнат Арсенов, който е главен директор \"Контрол на пазара\" в КЗП. Това важи, както при покупките за празници, така и целогодишно.Става дума предимно за случаи, в които закупената стока впоследствие проявява някакъв дефект. Рекламация е налице и когато сме си купили нещо онлайн и то не съответства на договора. „Това означава, че не е такова каквото е рекламирано – не е показаният цвят или размер и т.н.“, обясни Игнат Арсенов. В този случай имаме право да го върнем и да поискаме да ни бъде доставено поръчаното, като всички разходи за куриер се поемат от търговеца.За всяко несъответствие потребителите следва да предявят рекламация първо пред този, от когото са закупили продукта, като е препоръчително това да стане писмено, обясни Арсенов. Търговецът е длъжен да я приеме и да я отрази в регистър, както и да предложи замяна или ремонт в едномесечен срок. Често потребителите настояват за връщане на парите. Това е възможно, ако след три ремонта стоката продължава да дава макар и различни дефекти и не може да бъде поправена.  Игнат Арсенов посочи, че е възможно да постъпят още жалби във връзка с покупките за Коледа и Нова година, тъй като тепърва ще стане ясно дали има спорове, които в момента са в процес на уреждане между клиенти и търговци.Работата по част от вече подадените оплаквания продължава с документални проверки. Например, за доказване истинността на дадено намаление. „В други случаи също се налага събирането на допълнителни доказателства и информация – ако онлайн закупена стока не е доставена навреме, каквито твърдения има в някои от жалбите, трябва да проверим на сайта на търговеца какъв е обещаният от него срок и дали е такъв, какъвто потребителят си мисли“, каза Арсенов. Или пък, когато клиентът заявява, че след като се е отказал от онлайн покупката, търговецът е забавил връщането на парите, следва да се установи дали надлежно е упражнено правото на отказ. Това означава потребителят не само да е изпратил заявлението за разваляне на договора до 14 дни след доставката, но и да е върнал на търговеца самата стока в период не по-дълъг от нов 14 дневен срок след уведомлението за отказ. Едва тогава започват да текат 14 дни, в които търговецът следва да възстанови заплатената от клиента му сума. „В повечето от случаите се оказва, че потребителите основателно са потърсили правата си“, коментира експертът.Най-често жалбите са след покупки от физически магазини, но все повече стават и тези, които касаят пазаруването през интернет. „Практиката показва, че когато потребителят пазарува онлайн, не е така внимателен, както когато влиза в един магазин. Не оглежда толкова добре стоките, а понякога е заслепен от много ниската цена, която по-скоро следва да бъде индикатор, че може да е попаднал на фалшив сайт“, каза още Арсенов. „Измамните сайтове и тези, които не спазват правата на потребителите, обикновено са по-елементарно направени, съществуват само за няколко месеца и после изчезват“, обърна внимание той. Коректните сайтове обикновено са без правописни грешки, с лесно достъпна информация за търговеца и координати за връзка с него, включително за физическия му адрес, завърши Арсенов.     ", "date": "2020.01.08", "title": "Игнат Арсенов: Потребителите търсят съдействие най-често по повод рекламации на стоки"}
{"url": "https://www.novinite.bg/articles/184396/EVN-priklyuchi-parviya-etap-ot-izgrajdaneto-na-podstanciya-Evmolpiya-v-Plovdiv", "text": "В края на 2019 г. приключи първия етап от изграждането на най-новата електрическа подстанция в България, подстанция „Евмолпия“ в Пловдив, собственост на EVN. Към днешна дата е готово подземното ниво на подстанцията, включително с полагането на първата плоча.Следващият етап е изграждане на надземното ниво, включително и сградата. Паралелно се произвежда и оборудването на подстанцията. Електрическата разпределителна уредба 20 кV (киловолта) е вече произведена, а силовият трансформатор ще бъде готов до края на март 2020 г. В процес на производство е и електроразпределителна уредба 110 kV.EVN инвестира в подстанция „Евмолпия“ 11,6 милиона лева. Инсталираната мощност е 50 мегаволтампера (MVA) с възможност да достигне 100 MVA. Подстанцията ще бъде изцяло от закрит тип като присъединяването към мрежата ще бъде с подземна кабелна линия, без въздушни линии или стълбове, водещи към нея. Сградата ще е едноетажна с монолитна стоманобетонова конструкция и шумоизолация. Управлението, постоянният контрол и мониторинг на подстанцията ще бъде дистанционно от диспечерския център на EVN чрез телемеханика.Обхватът на действие на подстанция „Евмолпия“ е централната и източна част на гр. Пловдив, където през последните години се увеличи изграждането на нови обекти, пораждащи необходимост от осигуряване на допълнителен капацитет на мрежата.Инвестицията в подстанцията е само част от проектите на EVN в Пловдив, насочени към развиване на енергийната сигурност и инфраструктура на втория по големина български град. През ноември 2019 г. компанията стартира проекта си за 5 нови водогрейни котли в EVN Топлофикация, които ще модернизират изцяло производството на топла вода в Пловдив. Допълнително през декември 2019 г. в Пловдив EVN започна изграждането и на изцяло нов и модерен диспечерски център за управление на електроразпределителната мрежа в Югоизточна България.", "date": "2020.01.08", "title": "EVN приключи първия етап от изграждането на подстанция „Евмолпия“ в Пловдив"}
{"url": "https://www.novinite.bg/articles/184409/Bulgartransgaz-shte-pridobie-20-ot-kapitala-na-Gaztrejd", "text": "„Булгартрансгаз“ ще придобие 20% от капитала на проектната компания „Газтрейд“ С.А., която изгражда терминала за втечнен природен газ край Александруполис. Това е регламентирано в решение на Министерския съвет, взето на днешното му заседание, с което е одобрено акционерното участие на българския газопреносен оператор.Участието на българската страна в проекта за изграждане на терминал за втечнен природен газ в Северна Гърция е изцяло в съответствие с актуализираната енергийна стратегия на България. Това е съществена стъпка за реализиране на цялостната концепция за газов хъб „Балкан“, в основата на която е утвърждаването на прозрачен, ликвиден и надежден пазар на природен газ.Проектът за терминал за втечнен природен газ край Александруполис, Гърция, се реализира изцяло в изпълнение на политиката и приоритетите за изграждане на единен взаимосвързан общоевропейски енергиен пазар. Той ще съдейства за подобряване сигурността на доставките и диверсификация на източниците на природен газ в региона. Синергията на този проект с изграждането на междусистемната връзка Гърция–България (IGB) ще доведе до повишаване достъпа на България и останалите страни в региона до втечнен природен газ. Компании от САЩ, Катар и др. се очаква да бъдат основните доставчици на газ до терминала в Александруполис. По този начин проектът ще допринесе както за диверсифициране на източниците и трасетата за доставка на газ, така и за насърчаване на конкуренцията в полза на крайните клиенти. Проектът е идентифициран от Групата на високо равнище за газова свързаност на Централна и Югоизточна Европа (CESEC), както и от Европейската стратегия за Енергиен съюз.С днешното си решение Министерският съвет одобри извършването от страна на „Булгартрансгаз“ ЕАД на инвестиционни разходи за изграждане на съоръжението, съответстващи на 20-процентното му акционерно участие.„Булгаргаз“ ЕАД ще участва в обвързващата фаза на процедурата по пазарен тест за резервиране на капацитет от терминала за втечнен природен газ до Александруполис, като резервира до 500 млн. куб. м. на година, но не по-малко от 300 млн. куб. м. на година, за период от 3 до 5 години. За използване на резервирания капацитет, „Булгаргаз“ ЕАД ще проведе преговори за реализиране на доставки на втечнен природен газ през интерконектора Гърция – България.", "date": "2020.01.08", "title": "„Булгартрансгаз“ ще придобие 20% от капитала на „Газтрейд“"}
{"url": "https://www.novinite.bg/articles/184400/Hlebarite-veshtayat-poskapvane-na-hlyaba", "text": "Хлябът ще поскъпва, каза пред БНР Мариана Кукушева – председател на Националния браншови съюз на хлебарите и сладкарите. По думите ѝ причините са комплексни – от тол таксите, през евентуална лоша реколта до поскъпването на тока и газа.„Ние не участваме в никакви стачни действия, защото оставяне на населението без хляб в пряк превод значи обявяване на военно положение. При нас нещата не са толкова пряко свързани с възможността да се включим в активни действия, изразяващи недоволство, но категорично трябва да кажем, че ситуацията е напрегната. Очакванията за отразяване на тол таксите върху цените на насъщния са много тревожни“, каза тя в интервю за БНР.„Нямаме ясна представа какво ще струва това за нашия бранш, тъй като всеки хлебопроизводител има собствен периметър, в който доставя своята суровина и превозва допълнителната суровина – тя не беше включена в таблицата на Световната банка. Световната банка някак много наизуст беше определила някакви 2 стотинки на бройка хляб, като се базираше на цени на основни суровини от преди 3-4 години. Неактуалността на тези изчисления ни прави тревожни и неустойчиви в икономическо развитие“, отбеляза още Кукушева.Тя обаче не се ангажира с точни изчисления за поскъпването на хляба в следствие на тол таксите.В хлебопроизводството има огромен сив сектор, припомни тя и уточни в тази връзка:„Въвеждането на такива тежки, донякъде и рестриктивни мерки спрямо изрядните бизнесоператори би довело до увеличаване на сивия сектор. Той е този, който не плаща задължения и данъци“.Като друг голям проблем Мариана Кукушева посочи сушата:„Сушата рискува правилното развитие на зърнените култури. Липсата на сняг води до невъзможност растенията да създадат своя силна коренова система. Очакваме, че не малко площи в България ще бъдат разорани напролет, когато се установи какви са щетите“.И все пак тя е категорична, че няма никаква опасност България да остане без пшенична реколта.Оскъпяването на хляба и на всички останали стоки и услуги в страната се диктува и от очакваното повишение на цената на енергията за бизнеса, на газа, на новата минималната заплата, покачването на цената на нощния труд и т.н.  ", "date": "2020.01.08", "title": "Хлебарите вещаят поскъпване на хляба"}
{"url": "https://www.novinite.bg/articles/184389/Otbelyazvame-Denya-na-rodilnata-pomosht-Babinden", "text": "На 8 януари се празнува Денят на родилната помощ, известен още като Бабинден – (по стар стил празникът е на 21 януари, по нов – на 8 януари), припомня БГНЕС.Бабинден е един от големите народни женски празници, посветен на “бабите” – жените, които помагали при раждане на младите булки и невести, които са раждали. Обредността през този ден е подчинена главно на желанието да се засвидетелстват почит и уважение към възрастните жени, които са “бабували” на родилките. Този празник е езически и идва от далечните праславянски времена, но се е запазил и по време на Възраждането е бил изключително почитан. Днес Бабинден губи доста от обредните си обичаи, но пък се празнува от по-възрастните и е свързан с много смях и веселие.Още преди изгрев слънце майките с деца от една до тригодишна възраст отиват на чешмата да налеят прясна вода. В котлето с водата пускат стрък босилек или здравец. Вземат калъп сапун и една нова кърпа и се отправят към дома на бабата да “полеят”. Обредното поливане на бабата-акушерка се извършва под плодно дърво в градината, върху дръвника или отпред на стълбите. Всяка жена подава на бабата сапуна, полива вода да се измие и я дарява с пешкира, който е донесла. След това бабата избърсва мокрите си ръце в полите на невестите – да са плодовити и лесно да раждат. Бабата закичва невестата и с китка здравец, вързана с “мартеничка” – червен и бял конец. Често при поливането бабата хвърля с шепите си вода нагоре и подскача три пъти, като изрича: “Да рипкат децата и да станат бели и червени! Колкото капки, толкоз берекет и здраве!”. ", "date": "2020.01.08", "title": "Отбелязваме Деня на родилната помощ - Бабинден"}
{"url": "https://www.novinite.bg/articles/184404/Oleg-Asenov-Ot-pregovorite-s-prevozvachite-platenata-patna-mreja-e-reducirana-s-nad-40-a-tol-taksite-namaleni-s-50-na-sto", "text": "Платената пътна мрежа, която ще ползват собствениците на тежкотоварни превозни средства след въвеждането на тол системата, е редуцирана с 40%, а първоначалните такси бяха намалени с почти 50%, по тяхна препоръка. Това са отстъпки, които от миналата година досега са направени в посока за намиране на консенсус, каза проф. Олег Асенов, член на Управителния съвет на Агенция „Пътна инфраструктура“, в Сутрешния блок на bTV.Повод за участието му беше планираното въвеждане в търговска експлоатация на електронната система за събиране на пътни такси на база на изминато разстояние – тол. С нея собствениците на пътни превозни средства с обща технически допустима максимална маса над 3,5 т ще преминат от е-винетки към тол такси. Дължината на пътищата, за които ще се плащат пътни такси в сравнение с тези в момента, ще бъде намалена от близо 20 000 км на 6 050 км. Проф. Асенов посочи, че от пролетта на м. г. диалогът с превозвачите е активен, благодарение на което е постигнат напредък. “Трябва да се потърси модел на тол системата, така че да има смисъл от въвеждането на реформата“, каза той по повод несъгласието на част от превозвачите с приетите размери на таксите и с планирания обхват. Проф. Асенов напомни, че пътният сектор има нужда тол системата да бъде въведена час по-скоро, за да може да се създаде ефективен модел на финансиране. „Механичното пренасяне на примери от други държави, не е в полза на българската пътна инфраструктура, която има свои специфики“, обърна внимание той и даде за пример факта, че почти една пета от първокласните пътища в България попадат в урбанизирани територии, което ограничава възможността за събиране на пътни такси. Първоначално обсъжданият обхват от 10 800 км беше редуциран до 6 050 км, като от него отпаднаха пътища в лошо експлоатационно състояние. В сравнение с Европа, България има най-ниските тол такси. Единствено в Полша за някои категории тежки превозни средства те са по-ниски, отбеляза проф. Асенов. Очакваните постъпления от пътни такси през 2020 г. при приетата Тарифа и при предложения обхват, са около 450 млн. лв. от тол такси и 270 млн. лв. от е-винетки, което е критичният минимум за нуждите на пътната инфраструктура.Проф. Асенов припомни, че представителите на транспортния бизнес сазапознати с аргументите и методиката за предложените размери на таксите и обхвата. Част от общественото обсъждане беше и широкият публичен форум с участието на експерти на консултанта по въвеждането на тол системата Световната банка на 5 декември 2019 г.Актуализиран анализ на международната институция, извършен след промяната в първоначалния обхват на тол системата, показва, че очакваното максимално поскъпване на основните хранителни стоки е в рамките на 1-2% или до 2 ст. за кг/л при брашното, хляба, прясното и киселото мляко. Повишението на цените на автобусните билети, при положение, че превозвачите прехвърлят изцяло разходите си върху крайните потребители, би трябвало да е между 5 и 96 ст.", "date": "2020.01.08", "title": "Олег Асенов: От преговорите с превозвачите платената пътна мрежа е редуцирана с над 40%, а тол таксите намалени с 50 на сто"}
{"url": "https://www.novinite.bg/articles/184414/Zaradi-F-16-Otvaryame-si-smetka-vav-Federalnata-rezervna-banka-na-Nyu-Jork", "text": "Министерският съвет на Република България прие решение, с което потвърди настоящата редакция на следните три документи: проект на Договор за създаване на сметка, проекта на Споразумение относно някои сметки, свързани с чуждестранно финансиране на продажби за военни цели и проект на писмо за откриване на сметка във Федералната резервна банка на Ню Йорк.Условията на програмата на САЩ за чуждестранни продажби за военни цели (FMS) дават възможност след превеждане от Министерството на отбраната по сметка на правителството на САЩ на сумите за изпълнение на договорите за придобиване на нов тип боен самолет част от тях да се депозират и инвестират чрез банкови и инвестиционни сметки във Федералната резервна банка (Federal Reserve Bank) за осигуряване на доходност от тези средства в полза на българската държава. Процесът на откриване на сметките и прехвърлянето на средства отнема обичайно около 6 месеца. Реализирането на тази възможност изисква сключване на споразумение между Министерството на отбраната, Агенцията на САЩ за сътрудничество в областта на отбраната и сигурността и Федералната резервна банка (Federal Reserve Bank). Стандартно средствата се инвестират в овърнайт депозити и нискорискови краткосрочни федерални съкровищни бонове (treasury bills) с различна срочност.Предстои откриване на сметка на името на МО на България във Федералната резервна банка (Federal Reserve Bank), на която да бъдат преведени тези средства. В този процес съдействие на Министерството на отбраната ще оказват МФ и БНБ.При евентуално реализиране на описаната възможност би могло да се очаква държавата да реализира приходи от инвестиране с нетна доходност до около 1,5 на сто, ако няма съществени промени на текущите пазарни условия.Мотивите за това отговарят на интересите на външната политика и национална сигурност на Република България, както в региона, така и в съюзен формат.", "date": "2020.01.08", "title": "Заради F-16: Отваряме си сметка във Федералната резервна банка на Ню Йорк"}
{"url": "https://www.novinite.bg/articles/184418/117-hil-balgari-jiveyat-v-rejim-na-vodata", "text": "116 951 души живеят в места с нарушено водоснабдяване. Това показват актуалните данни на ВиК операторите в страната към 30.12.2019 година. На воден режим са жители на 5 града  (83 037 засегнати)  и  99 села  (33 914 засегнати жители).Най-много от тях са в Перник - 73 111, като общо за областта засегнатите от нарушено водоснабдяване са 81 969 души, живеещи в 2 града (Перник и Батановци) и 17 села.Другите населени места на воден режим са в областите Търговище, Шумен,  Сливен Велико Търново, Ловеч,   Монтана,  Бургас, Габрово и  Кюстендил.Основната причина за нарушеното водоснабдяване е намаленият дебит на водоизточниците.Ето и данните по области:Бургас: – 2 общини – 2 села, 238 жители.Велико Търново – 3 общини – 1 град (гр. Елена - 27 засегнати жители) и 6 села 3 390 засегнати жители – общо 3 417 засегнати жителиГаброво – 1 община – 9 села, общо 674 засегнати жителиКюстендил – 1 община – 1 село, общо 140 засегнати жителиЛовеч – 3 общини – 4 села, общо 2 133 засегнати жителиМонтана – 1 община – 2 села, общо 1 369 засегнати жителиПерник – 4 общини – 2 града (гр. Перник – 73 111 засегнати жители и гр. Батановци – 2 058 засегнати жители) и 17 села – 6 800 засегнати жители; общо 81 969 засегнати жителиСливен – 2 общини – 6 села; общо 6 742 засегнати жителиТърговище – 4 общини – 1 град (гр. Омуртаг – 4 002 засегнати жители) и 45 села – 6 779 засегнати жители; общо 10 781 жителиШумен – 4 общини – 1 град (гр. Върбица – 3 839 засегнати жители) и 7 села – 5 649 засегнати жители; общо 9 488 засегнати жители. ", "date": "2020.01.08", "title": "117 хил. българи живеят в режим на водата"}
{"url": "https://www.novinite.bg/articles/184390/Ukrainski-Boeing-se-razbi-v-Iran", "text": "Няма оцелели при катастрофата на украински Бойнг 737 в Иран, съобщи иранският Червен полумесец, предаде БГНЕС. Иранската телевизия съобщи съобщи, че всички пътници при катастрофата на украинския Бойнг 737 са загинали.Украинският Бойнг 737 със 170 души на борда е излетял от Техеран в 4:42 часа българско време и е спрял да предава данни 2 минути след излитането си – в 4:44 българско време, според услугата за проследяване на самолети Flightradar.Според сайта, украинският Boeing 737-800 е катастрофирал малко след излитането. “Полет PS752 излетя от Техеран в 2:42 UTC (4:42 българско време). Последните данни бяха получени в 2:44 UTC (4:44 българско време)”, написа Flightradar в своя акаунт в Twitter.По-рано иранската агенция Tasnim съобщи, че украинският самолет със 167 пътници на борда се е разбил поради “технически проблеми” на международното летище „Имам Хомейни“ в Техеран. Според агенцията информация за инцидента е потвърдена от шефа на летището. Той е заявил, че самолетът се е разбил малко след излитането.Първоначално беше съобщено, че броят на хората в катастрофиралата машина е 180, но по-късно тази информация беше коригирана от иранските власти, които обясниха, че на борда са били 170 души.Международното летище в Киев „Бориспол“ все още няма информация за евентуална катастрофа на украинския лайнер, който е летял от Техеран за Киев, съобщи РИА „Новости“.Иранските власти съобщиха, че към мястото на катастрофата са се отправили 10 линейки. При падането самолетът е избухнал в пламъци, а местен представител заяви, че спасителните екипи ще се опитат да спасят част от пътниците.", "date": "2020.01.08", "title": "Украински Boeing се разби в Иран"}
{"url": "https://www.novinite.bg/articles/184416/KPKONPI-vnasya-v-sadilishtata-6-iska-za-otnemane-na-nezakonno-imushtestvo", "text": "На днешното редовно заседание Комисията за противодействие на корупцията и за отнемане на незаконно придобитото имущество (КПКОНПИ) взе 6 решения за внасяне на искове в окръжните съдилища в Благоевград, Плевен, Сливен, София и Шумен за отнемане в полза на държавата на незаконно придобито имущество, след образувани производства. Проверките са започнати след получени уведомления за привличане на лицата в качеството на обвиняеми за извършени престъпления - държане на високорискови наркотични вещества с цел разпространение, избягване плащането на данъци в особено големи размери, държане на акцизни стоки без бандерол, участие в организирана престъпна група за трафик на хора и имотна измама.С решенията на КПКОНПИ се иска от компетентните съдилища отнемане на имущество, придобито от шестте проверявани и свързаните с тях лица на обща стойност 2 734 454.86 лв., включително 27 недвижими имота и 4 автомобила.", "date": "2020.01.08", "title": "КПКОНПИ внася в съдилищата 6 иска за отнемане на незаконно имущество"}
