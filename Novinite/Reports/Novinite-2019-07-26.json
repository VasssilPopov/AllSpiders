{"url": "https://www.novinite.bg/articles/178492/Dnes-predi-obyad-shte-e-slanchevo", "text": "Днес преди обяд ще е слънчево. След обяд ще има временни увеличения на облачността, но само на изолирани места ще превали краткотрайно. След пладне в източната половина от страната ще духа до умерен югоизточен вятър. Максималните температури ще са предимно между 30° и 35°.Над планините ще е предимно слънчево. След обяд ще има временни увеличения на облачността, но само на отделни места ще превали краткотрайно. Ще духа слаб до умерен вятър от запад-северозапад. Максималната температура на височина 1200 метра ще е около 23°, на 2000 метра - около 18°.Над Черноморието ще бъде предимно слънчево. Ще духа до умерен югоизточен вятър. Максималните температури на въздуха: 27°-30°. Температурата на морската вода е 25°-27°. Вълнението на морето ще бъде 2-3 бала.", "date": "2019.07.26", "title": "Днес преди обяд ще е слънчево"}
{"url": "https://www.novinite.bg/articles/178498/Rotvajler-nahapa-14-godishno-dete-v-Gorna-Banya", "text": "14-годишно дете е нахапано от ротвайлер в центъра на Горна баня. Инцидентът е станал около 19:00 ч. Момичето има рани по главата. След инцидента нападната е откарана в „Пирогов”, предаде Нова тв.В страната се обсъждат промени в Закона за ветеринаромедицинската дейност, които депутатите приеха на първо четене със 145 „за” и петима въздържали се. Промените предвиждат 1000 леваглоба за разхождане на агресивно куче без намордник и 300 лева - за куче над 5 кг, което е без повод.Измененията, предложени от депутата от ГЕРБ Десислава Атанасова, предвиждат още с 500 левада се глобяват собствениците на кучета, които ги разхождат на детски площадки.", "date": "2019.07.26", "title": "Ротвайлер нахапа 14-годишно дете в Горна Баня"}
{"url": "https://www.novinite.bg/articles/178501/Carkvata-pochita-pametta-na-Sveta-Paraskeva-Rimlyanka", "text": "Днес Православната църква почита паметта на Св. преподобномъченица Параскева Римлянка.Св. Параскева (Петка) е особено обичана и почитана светица в много поместни православни църкви, в това число и у нас. Трябва обаче да различаваме три светици носещи това име.Преподобната Параскева (Петка) Епиватска, позната у нас и като \"Българска\", живяла в X-XI век (чества се на 14 октомври). Тя била родом от Епиват (Тракия) от родители българи. Животът й и посмъртните чудеса вдъхновено е описал св. патриарх Евтимий.От 1238 г. до падането под турско робство светите й мощи църква почивали в църквата \"Св. Петка Търновска\" във Велико Търново. След вековни странствания те били положени през 1641 г. в катедралата в Яш (Северна Румъния) - място на поклонници от цял свят.Преподобномъченицата Параскева Римлянка е живяла през II век и както апостолите проповядвала на езичниците дори в Рим, столицата на империята. Посечена с меч след жестоки и дълги мъчения, св. Параскева обърнала със смелостта и чудесата си мнозина във вярата. Мощите й по-късно били пренесени в Цариград.Светицата, която почитаме на 28 октомври - великомъченицата Параскева Иконийска, е родом от Икония (Мала Азия), отдала живота си на милосърдие и проповед, посечена след много мъчения по време на гоненията при Диоклетиан през 303 година.На територията на Видинска епархия множество храмове носят името на св. Параскева Римлянка. Един от тях е храмът във Вълчедръм, област Монтана, Ломска духовна околия. По своята архитектура, храмът е умалено копие на Патриаршеската катедрала „Св. Александър Невски”. ", "date": "2019.07.26", "title": "Църквата почита паметта на Света Параскева Римлянка"}
{"url": "https://www.novinite.bg/articles/178507/Kmetat-na-Svishtov-ogranichi-dostapa-do-svinekompleksa-v-s-Balgarsko-Slivovo", "text": "\r\nКметът на Свищов Генчо Генчев ограничи движението на хора и превозни средства до промишления свинекомплекс в село Българско Сливово, за да бъдат предпазени от заразяване отглежданите там 20 000 прасета,предаде БНР.\r\n\r\n\r\n\r\n\r\n\r\n\r\n\r\n", "date": "2019.07.26", "title": "Кметът на Свищов ограничи достъпа до свинекомплекса в с. Българско Сливово"}
{"url": "https://www.novinite.bg/articles/178502/Ogranichavat-dvijenieto-na-paten-vazel-Plovdiv-Iztok", "text": "От 7.30 ч. до 12.00 ч. се ограничава движението по пътната връзка София-Пловдив на пътен възел „Пловдив Изток“ при 133-ти км на АМ „Тракия“ в района на Войводиново поради извършване на текущи ремонтни дейности. Няма да се спира движението по основното трасе на автомагистралата.Обходният маршрут на пътната връзка е през Пловдив по пътен възел „Север“ при км 126 и през с. Войводиново.От 7.30 ч. до 19.00 ч. се ограничава движението и по пътната връзка Раковски-Бургас. Обходният маршрут за пътуващите от Раковски в посока Бургас е през Пловдив по път I-8 Пловдив-Свиленград, по път II-66 Поповица-Плодовитово и от пътен възел „Плодовитово“ при км 165 обратно на АМ „Тракия“, съобщиха от АПИ.В събота – 27 юли от 7.30 ч. до 19.00 ч. ще се ограничи движението по пътната връзка Бургас - Раковски. Обходният маршрут за Раковски е от пътен възел „Белозем“ при км 150 на АМ „Тракия“ по път Шишманци - Раковски.През април т.г. бяха ремонтирани общо 5 бр. пътни връзки на пътен възел „Пловдив Изток“. На съоръжението поетапно ще се ремонтират и останалите 3 пътни връзки /София-Пловдив, Бургас-Раковски и Раковски-Бургас/.Необходимо е шофьорите да карат внимателно, със съобразена скорост и да спазват пътната сигнализация.", "date": "2019.07.26", "title": "Ограничават движението на пътен възел „Пловдив Изток“"}
{"url": "https://www.novinite.bg/articles/178510/Balgarska-ekspediciya-zamina-za-dolinata-Charakuza-v-Pakistan", "text": "Четирима български алпинисти са амбицирани да проправят изцяло нов маршрут към четиристенната пирамида на връха „Nayser Brakk“ в Пакистан. Николай Петков и Руслан Вакрилов от АК “Планинец”, Дойчин Боянов – СК “Вертикален свят” и Венцислав Костов от АК „Млад дихател“ имат шанс да бъдат първите български катерачи, стъпили на върха. Само 10-тина души в света са успели да го покорят.Причината е, че високият 5200 метра „мъник“ е с почти отвесни, изцяло скални стени, което го прави изключително сложен технически за изкачване. „Идеята ни е да прокараме нов маршрут по „Nayser Brakk“ или по някой от околните ненаименувани върхове. Ще катерим по изцяло скален терен, в отвес (т.нар. big wall). Техническата сложност на този вид катерене е много по-висока, изискват се специални технически умения за изкачване по такъв терен“, разказа Руслан Вакрилов. Трасето, което се очаква да изкачат нашите алпинисти ще е с дължина около 1000 метра, каквото е отстоянието от ледника до върха.„Искаме да го направим в максимално чист стил, което ще рече със свободно катерене и минимално използване на изкуствени опорни точки“, допълни още Вакрилов. Експедиция в долината Чаракуза ще продължи около месец. В състава ѝ са едни от най- опитните ни алпинисти. Всеки от тях ни тръгва с по 50 кг. багаж (като в Пакистан теглото ще се увеличи), който включва екипировка, лични вещи, специализирана храна и снимачна техника. Участието на Руслан Вакрилов е подкрепено от „Оргахим“ с премиалния бранд интериорни бои SPIRIT. „Решихме да подкрепим Руслан и по този начин да допринесем за осъществяването на българската експедиция в Каракорум, защото вярваме в духа на тези момчета.Предизвикателството да стигнеш до върха, дори когато е изключително трудно, заслужава респект. Духът е предпоставка за успех“, каза маркетинг мениджърът на компанията Емил Кунчев. Ето кои са участниците в експедицията: Николай Петков и Дойчин Боянов са едни от най-опитните алпинисти в България, с множество премиерни изкачвания по трудни стени и върхове.Николай Петков е участник в първата българска експедиция на Еверест през 1984 г, когато е направен пълен траверс на върха, с изкачване по “Жестокия път” по западния гребен и слизане през южното седло. Дойчин Боянов има зад гърба си множество премиери в Каракорум и на Антарктида, както и осемхилядниците Нанга Парбат, Гашербрум 1 и Еверест без кислород. Венцислав Костов е натрупал опит в катеренето по дълги стени в Йосемити и в планините на Европа и Азия, а Руслан Вакрилов е фотограф и катерач, участник в експедициите Гранитни Алпи и Опашката на Дракона, Патагония (2015-2016г), чиято обща цел беше изкачване на Серо Торе и премиерни маршрути в Патагония. Експедицията е посветена на 90 години организирано алпийско движение в България и е с подкрепата на Българската федерация по катерене и алпинизъм.", "date": "2019.07.26", "title": "Българска експедиция замина за долината Чaракуза в Пакистан"}
{"url": "https://www.novinite.bg/articles/178511/Fandakova-Vazstanovyava-se-dvijenieto-po-yujnoto-platno-na-bul-Balgariya", "text": "От тази нощ се възстановява движението по южното платно на бул. \"България\" в участъка от бул. \"И. Гешов\" до бул. \"Черни връх\". Това каза кметът на София Йорданка Фандъкова след проверка на ремонтните дейности на южното платно на бул. \"България\", съобщава Агенция „Фокус“.Тя припомни, че движението е спряно, за да бъде ремонтиран цялостно участъкът с тротоарите. \"Работата по тротоара ще продължи. Тя няма да пречи на движението\", поясни Фандъкова.Кметът заяви, че от 27 юли започва ремонтът на северното платно. \"До края на август се очаква да бъде затворено за движение северното платно\", каза Йорданка Фандъкова, като поясни, че всичко зависи от времето. Тя добави, че са започнали работа и на още едно пътно платно. \"Възложихме да се работи и по подхода от бул. \"България\" по посока бул. \"Витоша\", който също беше в много лошо състояние\", обясни Фандъкова и каза, че това няма да пречи на движението в южното платно.Тя добави, че си дава сметка за трудностите, които се причиняват на гражданите по време на големите ремонти. \"Решението изисква смелост. Винаги съм смятала, че хората проявяват разбиране, когато виждат, че се работи и когато виждат, че се получава и става по-добра инфраструктурата. Бул. \"България\" е един от последните неремонтирани основни булеварди\", каза още тя.Фандъкова припомни, че ремонтът е започнал миналата година, но на друг участък от булеварда. Най-късно преди началото на учебната година трябва да бъдат готови всички участъци, по които работим, а постоянната маркировка ще бъде поставена тогава, когато приключи изцяло ремонтът и в двете платна\", заяви още Йорданка Фандъкова.  ", "date": "2019.07.26", "title": "Фандъкова: Възстановява се движението по южното платно на бул. \"България\""}
{"url": "https://www.novinite.bg/articles/178518/NAP-Nyama-povod-za-panika", "text": "Няма поводи за паника. Това каза говорителят на НАП Росен Бъчваров на пресконференция на Агенция по повод на изтичането на личните данни на милиони българи.„Няма пряка и непосредствена заплаха за имуществото на българските граждани или хипотетична възможност за задлъжняване на лицата. Няма причина за паника и необмислени действия”, каза Бъчваров.Българите не се налага да правят смяна на личните си документи, потвърдиха от НАП.Извършени са около 500 хил. справки от българите.  Приблизително за две трети от направилите справки имат неправомерно разпространени данни. Бъчваров обяви, че в момента се съпоставят данните в базата на НАП с тези, които са разпространени публично. „Към момента не сме сигурни, че разпространената информация не е манипулирана”, каза той.", "date": "2019.07.26", "title": "НАП: Няма повод за паника"}
{"url": "https://www.novinite.bg/articles/178519/Garciya-zabrani-vnosa-na-svinsko-meso-ot-Balgariya", "text": "Гърция забрани вноса на свинско месо от България, обяви от трибуната на Народното събрание земеделският министър Десислава Танева. Подсилен ще бъде контролът на границата със страната ни. На влизане в южната ни съседка, ще бъдат проверявани и багажите на всички туристи за внос на месни продукти.", "date": "2019.07.26", "title": "Гърция забрани вноса на свинско месо от България"}
{"url": "https://www.novinite.bg/articles/178494/Uil-Smit-sreshtu-Uil-Smit-v-BLIZNAKAT", "text": "На 11 октомври в кината връхлита новият екшън трилър БЛИЗНАКЪТ на всепризнатия режисьор и носител на „Оскар“ Анг Лий („Животът на Пи“, „Планината Броукбек“, „Тигър и дракон“).Суперзвездата Уил Смит влиза в ролята на елитния наемен убиец Хенри Броган, който става мишена на мистериозен млад таен агент – негово собствено копие. Образът на 23-годишния Младши е изцяло дигитално създаден на 100% от актьорското изпълнение на Смит.Благодарение на използваната революционна нова технология двамата участват в ръкопашен бой един срещу друг в невероятно двойно изпълнение. „Гледаме Уил, който се изправя сам срещу себе си от преди 30 години,“ коментира продуцентът Джери Брукхаймър. „Това не е подмладяване или лицево проследяване, а изцяло дигитално творение. Всяка сълза, всеки удар, всичко, което виждате, е Уил Смит,“ допълва специалистът по визуалните ефекти Бил Уестенхофер. Самият Уил Смит също коментира своето историческо двойно изпълнение: „Когато го видях за първи път, беше много особено. Това бях АЗ.Взирах се в идеалната 23- годишна версия на самия себе си. Сякаш някой беше премахнал всички недостатъци. Това ще промени начина, по който се гледат и правят филми.“В продукцията участва и Клайв Оуен ,който влиза в ролята на Клей Варис – безскрупулният шеф на програмата за клониране. Той стои зад създаването на Младши. Бенедикт Уонг е Барън, бивш колега и близък приятел на Хенри. Мери Елизабет Уинстед е младата агентка Дани, чиято задача е да следи Хенри, но става негов съюзник. В официалния трейлър на БЛИЗНАКЪТ виждаме повече и от кръстеното от Анг Лий „байк-фу“. Уил Смит и ....Уил Смит завихрят истински дуел с мотори по улиците на Картахена, Колумбия. Но има ли как да победиш, когато се изправяш срещу самия себе си? Именно идеята човек да преследва самия себе си е и интригуващата идея зад екшъна, който всички очакваме тази есен. Пригответе се за близка среща с БЛИЗНАКЪТ от 11 октомври само в кината и IMAX.СИНОПСИС:БЛИЗНАКЪТ е иновативен екшън трилър с участието на Уил Смит в ролята на елитния наеменубиец Хенри Броган, който изведнъж става мишена на мистериозен млад таен агент, койтоочевидно може да предвиди всеки негов ход. Филмът е режисиран от носителя на „Оскар“ АнгЛий и е продуциран от Джери Брукхаймър, Дейвид Елисън, Дейна Голдбърг и Дон Грейнджър.Във филма участват още Мери Елизабет Уинстед, Клайв Оуен и Бенедикт Уонг. Режисьор:Анг ЛийСценаристи:Дейвид Бениоф („Игра на тронове“), Били Рей („Игрите на глада“) и Дарън Лемке („Шрекзавинаги“, „Шазам“)По идея на:Дарън Лемке и Дейвид БениофПродуценти:Джери Брукхаймър, Дейвид Елисън, Дейна Голдбърг и Дон ГрейнджърС участието на:Уил Смит, Мери Елизабет Уинстед, Клайв Оуен и Бенедикт Уонг", "date": "2019.07.26", "title": "Уил Смит срещу... Уил Смит в БЛИЗНАКЪТ"}
{"url": "https://www.novinite.bg/articles/178520/Intenziven-e-trafikat-na-granicite-s-Garciya-Sarbiya-Turciya-i-Rumaniya", "text": "Интензивен е трафикът на границите с Гърция, Сърбия, Турция и Румъния. Това съобщиха от ГД „Гранична полиция“.Информацията за трафика на граничните пунктове е към 13.00 часа.На българо-сръбската граница на ГКПП „Калотина“ трафикът е интензивен на вход и изход за леки автомобили.На българо-гръцката граница на ГКПП „Кулата и ГКПП „Маказа“ трафикът е интензивен на вход и изход за леки автомобили.На българо-турската граница на ГКПП „Капитан Андреево“ и на ГКПП „Лесово“ трафикът е интензивен на изход зa товарни и леки автомобили.На българо-румънската граница трафикът е интензивен на всички гранични контролно-пропускателни пунктове поради ремонтни дейности на пътното платно от румънска страна движението на „Дунав мост“ - Русе ще бъде затруднено.При възможност избирайте алтернативни маршрути. На ГКПП „Дунав мост“ - Русе трафикът е интензивен на изход зa товарни автомобили. На ГКПП „Дунав мост“ - Русе, „Дуранкулак“, „Кардам“ трафикът е интензивен на вход за леки автомобили.На границата със Северна Македония трафикът е нормален на всички гранични контролно-пропускателни пунктове.", "date": "2019.07.26", "title": "Интензивен е трафикът на границите с Гърция, Сърбия, Турция и Румъния"}
{"url": "https://www.novinite.bg/articles/178537/800-000-sa-diabeticite-u-nas-300-000-ne-znayat", "text": "525 000 са диагностицираните диабетици в Бълария. Оказва се, че твърде много хора не знат, че са засегнати от заболяването. Предполага се, че с тях броят им е около 800 000 души.\r\nТова съобщи Деян Денев, директор на Асоциацията на научноизследователските фармацевтични производители в България (ARPharM) по време на семинар по проблемите на диабета, който се провежда в Боровец. Половината от  диагностицираните не се лекуват адекватно, допълни Денев.\r\nЕдин на всеки десет възрастни има диабет. 425 млн. души по света са с това заболяване, от тях 65 млн. живеят в Европа. Тези данни пък съобщи проф. Цветелина Танкова от Катедрата по ендокринология на Медицинския университет в София, позовавайки се на данни на Световната здравна организация. Тя припомни, че преди петнадесет години ООН прие резолюция за диабета, като световна здравна заплаха, макар заболяването да не е инфекциозно.  По прогнози на организацията се очаква след около 20 – 25 години броят на страдащите от него в света да се  увеличи с 50 млн. души, като се очаква в Европа броят им да нарастне с около 30 милиона.\r\n525 000 са регистрираните с някаква форма на диабет в България, за които НЗОК плаща, но има и такива, които сами си осигуряват лечението. От него е засегнато около 8% от възрастното население. 1 106 500 деца в света са с диабет тип 1. Всяка шеста бременна жена има гестационен диабет, който излага на риск и майката, и плода. В състояние на предиабет страдат 352 млн. души по света, т.е. 7,3% от населението. Предиабета може да прогресира в диабет, в сърдечно-съдово състояние или други усложнения. Тези хора имат увреждания на очите, преживяват инсулти, засегнати са бъбреците им. Над 60% от хората с диабет имат артериална хипертония, 90 на сто от засегнатите от захарна болест са със затлъстяване.\r\n6,1 е нормата на кръвната захар. На всеки 6 секунди един човек в света умира от усложненията на диабета. Има голяма връзка между кръвната захар и нервите, зрението, бъбреците, краката.\r\nПоловината с диабет у нас не постигат добър контрол въпреки медикаментите.\r\nКато причина за това проф. Цветелина Танкова посочи изследването на гликираният хемоглобин. По думите й то не всякога е достатъчно, за да се установи какъв е резултатът от контрола на диабета. Той не отчита флуктоациите на кръвната захар, хипо и хипергликемиите.\r\nВ света за постигане на постоянно добър контрол чрез продължително мониториране се използват т. нар. сензори. Те се носят на ръката или се прикрепват към корема, посочи тя и уточни, че те могат да измерват от 7 до 90 дни. Един сензор прави 288 измервания за 24 часа, което не може да се постигне чрез изследване на кръвта. Вече са създадени и сензори, свързани с инсулиновите помпи, като по този начин се осъществява една ефикасна затворена система. Сензорите обаче не се поемат от НЗОК към момента. Около 400 човека в България са си купили сами този медицински апарат за своя сметка от чужбина.\r\nПроф. Цветелина Танкова съобщи още, че вече са създадени нови групи медикаменти, които лекуват диабета, но оказват и добър  ефект към нормализиране на теглото, на кръвното налягане и на работата на бъбреците.\r\n", "date": "2019.07.26", "title": "800 000 са диабетиците у нас, 300 000 не знаят"}
{"url": "https://www.novinite.bg/articles/178499/Dneven-horoskop-za-petak", "text": "Ще имате поводи за черногледство, но не оставяйте това чувство да ви води. Потърсете утеха на нечие приятелско рамо. Не изпадайте в самосъжаление и не подхранвайте чувството си за винаДен за планиране и действие с размах. Отърсете се от ограничаващите модели, именно те са тези ,които ви спират да се движите напред. Мислете мащабно, гледайте няколко крачки напред, разгърнете потенциала си.Днес е ден, в който трябва да поработите върху себе си. Опитайте се да бъдете честни, погледнете се обективно, без да се осъждате и да си давате оценки. Просто наблюдавайте и мислете и нещата сами ще се наместят. Вижте повече на: ", "date": "2019.07.26", "title": "Дневен хороскоп за петък"}
{"url": "https://www.novinite.bg/articles/178505/Geshev-Moje-da-ima-i-drugi-obvineni-ot-TAD-GRUP", "text": "\r\nВъзможно е да има още обвинени от служителите на ТАД ГРУП, компанията чието има се свързва с хакерската атака срещу НАП. Това заяви пред NOVA зам.главният прокурор Иван Гешев. Той коментира, че оставките, които са подали всички служители на фирмата не изключва наказателната отговорност.\r\n\r\nГешев уточни, че са иззети всички работни компютри от офиса на ТАД ГРУП. След декриптирането им, ако се съберат доказателства за извършено престъпление, ще бъдат бъдат привлечени към наказателна отговорност и други хора.\r\nВ четвъртък Спецпрокуратурата повдигна обвинение в подбудителство на собственика и на търговския директор на фирмата, в която работи компютърният специалист Кристиян Бойков, подведен под отговорност за хакерската атака срещу НАП. Собственикът на ТАД ГРУП Иван Тодоров и търговският директор Георги Янков ще отговарят за това, че умишлено са склонили Бойков да извърши компютърно престъпление. Търговският директор и Бойков са освободени под парична гаранция от 20 000 лв. Собственикът е обявен за общодържавно издирване и с европейска заповед за арест.\r\n„Констатирани 500 хил. пароли и 500 хил. имейли. Факт е, че е осъществявано нерегламентирано търсене в тази база данни. Тези неща и други, които нямам право да коментирам, ни дава основание да мислим, че има две направления на дейността на фирмата. Едното е осъществяване на киберрекет, а втората насока е, че тези технически възможности за този киберрекет са използвани и надградени за осъществяване на кибертероризъм”, коментира още зам.главният прокурор.\r\n“Аз правя нещо, което другите могат само да обещаят“. Така коментира номинацията си за главен прокурор Иван Гешев. Той подчерта, че не следи политическите събития и затова вчерашният протест пред ВСС не го е засегнал.\r\n", "date": "2019.07.26", "title": "Гешев: Може да има и други обвинени от ТАД ГРУП"}
{"url": "https://www.novinite.bg/articles/178495/Zlato-za-Balgariya-na-olimpijskiya-festival-v-Baku", "text": "Валентин Андреев донесе първа титла на България от Европейския младежки олимпийски фестивал в Баку. Андреев спечели златото в хвърлянето на чук с най-добър резултат в състезанието от 82.72 метра. Олимпийският вицешампион от младежките игри в Буенос Айрес 2018 премина границата от 80 метра в още един от опитите си - 82.42 метра. Среброто заслужи германецът Мерлил Хумел с 81.06 метра, а бронзът бе за французина Жан-Баптист Бруксел със 78.44 метра. Това е второ поредно отличие за Андреев от олимпийски младежки европейски фестивали. Преди две години в Гьор (Унгария) той бе единият от двамата ни медалисти с бронза на чук. В началото на юли 17-годишният Валентин Андреев завърши пети на Европейското първенство за юноши под 20 години с национален рекорд при по-големите от 77.15 метра.", "date": "2019.07.26", "title": "Злато за България на олимпийския фестивал в Баку"}
{"url": "https://www.novinite.bg/articles/178508/Vtori-smarten-sluchaj-v-boksa-tazi-sedmica", "text": "Аржентинският боксьор Уго Сантиян почина от травми в следствие на двубой на ринга само дни след смъртта на руския боец Максим Дадашев, съобщи Би Би Си, цитирана от БНР.23-годишният южноамериканец припадна на ринга миналата събота малко след мача със сънародника му Едуардо Хавиер Абреу за титлата в лека категория на WBCLatino Silver (Световен боксов съвет), който завърши наравно.Във вторник почина и 28-годишният Дадашев, който беше приет в интензивно отделение след мозъчен кръвоизлив след двубоя срещу Субриел Матиас в категория лека-средна на IBF (Международен боксов съвет), който беше спрян в 11-ия рунд.", "date": "2019.07.26", "title": "Втори смъртен случай в бокса тази седмица"}
{"url": "https://www.novinite.bg/articles/178516/Utre-se-ogranichava-dvijenieto-po-patnata-vrazka-Burgas-Rakovski", "text": "Утре - 27 юли, от 7:30 ч. до 19 ч. се ограничава движението по пътната връзка Бургас - Раковски на пътен възел „Пловдив Изток“ при 133-ти км на АМ „Тракия“ в района на Войводиново поради извършване на текущи ремонтни дейности. Няма да се спира движението по основното трасе на автомагистралата. Обходният маршрут за Раковски е от пътен възел „Белозем“ при км 150 на АМ „Тракия“ по път Шишманци - Раковски. През април т.г. бяха ремонтирани общо 5 бр. пътни връзки на пътен възел „Пловдив Изток“. На съоръжението поетапно се ремонтират останалите 3 пътни връзки /София-Пловдив, Бургас-Раковски и Раковски-Бургас/. Необходимо е шофьорите да карат внимателно, със съобразена скорост и да спазват пътната сигнализация.", "date": "2019.07.26", "title": "Утре се ограничава движението по пътната връзка Бургас - Раковски"}
{"url": "https://www.novinite.bg/articles/178513/Notr-Dam-moje-da-se-srine-zaradi-jegite", "text": "\r\nКатедралата Нотр Дам, която оцеля при големия пожар преди 5 месеца, е изправена пред нова заплаха: горещата вълна, обхванала Европа, предаде АФП.\r\n\r\nВисоките температури в Европа могат да бъдат заплаха за пострадалата сграда според главният архитект по възстановяването на храма Филип Вилньов.\r\nМного се притеснявам от горещата вълна, защото, както знаете, катедралата пострада от огъня, гредите паднаха надолу, но също влияние оказва и водата при гасенето на огъня, каза архитектът. Пожарът разруши покрива на 850-годишната сграда. Сега експертите се страхуват, че сградата може да рухне под напрежението от рекордната жега.Европа се „топи“ в неистовите жеги обхванали континента през последната седмица, съобщи CNN. За втори път това лято най-малко 12 страни на Стария континент отчитат рекордни температури.\r\nМетеоролозите твърдят, че Европа е на път да отбележи най-горещия юли в историята си, като статистиката за времето започва да се води от 1880 година.Учени предупредиха, че в световен мащаб се очакват дори още по-високи температури заради глобалното затопляне и горещините в момента съвпадат с прогнозите, направени преди десет години.\r\nБелгия, Германия, Холандия и Великобритания отчетоха рекордни температури през изминалата седмица. В сряда в Белгия беше регистриран най-горещият ден в историята на страната – 39,9 градуса. В Холандия беше подобрен 75-годишен рекорд - 40 градуса в четвъртък. А живакът в термометрите продължава да се покачва. В германския град Гайленкирхен температурата в сряда достигна 40,5 градуса. Във Великобритания беше отчетен най-горещият юлски ден в историята на Обединеното кралство, кат температурите подобриха отчетените стойности от 38,5 градуса през 2003 година.И в четирите европейски държави остава в сила червен кон – най-високото ниво за опасност от горещо време. През юни горещата вълна подобри рекордите в 8 държави в Европа, включително Франция, Чехия и Швейцария. Във Франция живакът в термометрите скочи до 45,9 градуса. В страната е обявен червен код за опасност от горещини като в Париж се очакват температури от над 42 градуса. За втори път в историята си Франция обявява код червено за опасни горещини.Предишният път беше през юни тази година, когато във Вергарг, край Монпелие в Южна Франция, бяха измерени рекордните 46 градуса.Предишният рекорд беше 44,1 градуса, измерен по време на горещата вълна през 2003 г., която предизвика 15 000 смъртни случаи повече от обичайното във Франция и още 70 000 в останалата част от Европа.\r\n", "date": "2019.07.26", "title": "Нотр Дам може да се срине заради жегите"}
{"url": "https://www.novinite.bg/articles/178503/Fandakova-shte-proveri-remonta-na-yujnoto-platno-na-bulevard-Balgariya", "text": "Кметът на София Йорданка Фандъкова ще провери ремонта на южното платно на булевард „България“ от 10.00 часа днес, това съобщиха от пресцентъра на Столична община.В момента се изпълнява рехабилитация на южното пътно платно на булеварда в участъка от бул. „Черни връх“ до бул. „Акад. Иван Гешов“.Проверката ще започне от след кръстовището с бул. „Черни връх“ (до „Макдоналдс“).", "date": "2019.07.26", "title": "Фандъкова ще провери ремонта на южното платно на булевард „България“"}
{"url": "https://www.novinite.bg/articles/178525/Do-30-ti-yuli-e-ogranicheno-dvijenieto-po-patya-Srednogorci-Rudozem", "text": "От днес до 18 ч. на 30 юли /вторник/ е ограничено движението по път II-86 Средногорци - Рудозем за извършването на взривни работи. Те ще са в участък, който е в средата на трасето между двете населени места. Обходният маршрут е по направлението: Средногорци - Смолян (кв. „Устово“ - кв. „Райково“) - Рудозем и обратно.В момента по Програмата за трансгранично сътрудничество „ИНТЕРРЕГ V-A Гърция – България 2014-2020 г.“, финансирана чрез Европейския фонд за регионално развитие и националния бюджет, се реконструира 7-километровата отсечка между Рудозем и Средногорци. Инвестицията е за близо 11 млн. лв. с ДДС. Строителните работи включват подмяна на асфалтовата настилка, подобряване на отводняването, ремонт на подпорни стени и мостово съоръжение, обрушване на скалните откоси и на необходимите места ще се монтират предпазни стоманени мрежи. За допълнително укрепване на откосите е предвидено затревяване, засаждане на дървета и храсти. Основно ремонтираният път ще бъде с нови ограничителни системи, знаци и хоризонтална маркировка.", "date": "2019.07.26", "title": "До 30-ти юли е ограничено движението по пътя Средногорци - Рудозем"}
{"url": "https://www.novinite.bg/articles/178536/Balgarski-i-rumanski-evrodeputati-poiskaha-70-miliona-evro-ot-ES-za-borba-s-chumata", "text": "Български и румънски евродепутати поискаха 70 милиона евро от Европа за борба с чумата. От Еврокомисията пък обещаха да поемат 75% от разходите за умъртвяването на животните и дезинфекцията на фермите.А заразата стана повод за спешно изслушване на ресорния министър в парламента.  Десислава Танева увери, че опасност за хората няма.", "date": "2019.07.26", "title": "Български и румънски евродепутати поискаха 70 милиона евро от ЕС за борба с чумата"}
{"url": "https://www.novinite.bg/articles/178517/Pusnaha-dvijenieto-v-platnoto-za-Sofiya-ot-AM-Struma-kraj-Blagoevgrad", "text": "Пуснаха движението в платното за София от AM \"Струма\" край Благоевград. Отсечката беше затворена за няколко дни заради профилактика на фуга на моста.Заради очаквания интензивен трафик към Гърция през уикенда, ще са отворени и двете платна от магистралата, но от понеделник ще започне профилактика на лентата за \"Кулата\". През това време шофьорите ще използват главния път Е-79 през Благоевград.", "date": "2019.07.26", "title": "Пуснаха движението в платното за София от AM \"Струма\" край Благоевград"}
{"url": "https://www.novinite.bg/articles/178500/Makron-pokani-Djonsan-na-poseshtenie-vav-Franciya", "text": "\r\nФренският президент Еманюел Макрон е поканил новият британски премиер Борис Джонсън на посещение във Франция „през следващите няколко седмици“, заяви официален представител на Елисейския дворец. Макрон е оправил предложението по време на телефонен разговор с Джонсън.\r\n\r\n\r\n\r\n\r\n\r\n\r\n\r\n\r\n\r\n", "date": "2019.07.26", "title": "Макрон покани Джонсън на посещение във Франция"}
{"url": "https://www.novinite.bg/articles/178497/Dnes-glasuvat-vetoto-na-prezidenta-varhu-sdelkata-za-F-16", "text": "Депутатите гласуват ветото на президента върху сделката за нови изтребители. Държавният глава върна ратификацията на четирите договора за F-16 с мотива, че са одобрени прибързано и без дебат.Сделката, която вече е договорена между България и Съединените щати е за 2, 1 млрд. лева за 8 бойни самолета. Те трябва да бъдат платени наведнъж до 4 септември. Депутатите от ГЕРБ, ДПС и ВМРО вече подкрепиха ратификацията на договорите. Ако сделката бъде окончателно одобрена от парламента, всички осем F-16 трябва да пристигнат в Българи до 2023 г.", "date": "2019.07.26", "title": "Днес гласуват ветото на президента върху сделката за F-16"}
{"url": "https://www.novinite.bg/articles/178504/Garciya-vavede-izvanredni-merki-za-zashtita-ot-afrikanska-chuma", "text": "Гърция въведе високо ниво на бдителност и контрол по границите с България, за да се предпази от разпространение на африканската чума по свинете.Аграрното министерство, както и всички служби по контрол на храните, с повишено внимание следят разпространението на африканската чума по свинете в България и Румъния, съобщи БНР.Министърът на земеделието в Атина проведе извънредна среща с фермерите за мерките по предпазване от разпространение на болестта и в Гърция.Под силен контрол са районите в близост до границата с България.Абсолютно е забранено внасянето на свинско месо, проверките по граничните пунктове са постоянни.От аграрното министерство в Атина информират, че българските власти съвместно с екипа за спешни действие на Европейската комисия прилагат всички мерки за локализиране на огнищата от чумата.Днес премиерът Кириакос Мицотакис посети министерството на аграрното развитие, за да се запознае със стратегията по предпазване от африканската чума по свинете.", "date": "2019.07.26", "title": "Гърция въведе извънредни мерки за защита от африканска чума"}
{"url": "https://www.novinite.bg/articles/178534/BSP-ima-oshte-5-kandidati-za-rajonni-kmetove-v-Sofiya", "text": "Организациите на БСП в столичните райони „Младост“, „Нови Искър“, „Подуяне“, „Сердика“ и „Панчарево“ определиха кандидатите си за кметовеВ „Младост“ БСП ще подкрепи кандидатурата на арх. Стефан Стефанов. Той е номиниран от инициативен комитет. Стефанов е главен архитект на района, работил е като проектант обществено и жилищно строителство. На 44 години е.Социалистите в „Нови Искър“ издигат председателя на районната организация Милко Панов. Той е на 50 години и има дългогодишен стаж в сферата на транспорта.БСП – Подуяне залага на 44-годишния юрист Веселин Жечев, който се занимава с търговия.Кандидатът за кмет на район „Сердика“ ще бъде Янко Янков. 63-годишният магистър по военно дело, транспортно строителство и публична администрация има управленски опит в областта на транспортното стрителство. Янков е бил член на надзорния и управителния съвет на „Локомотив София“ и началник щаб на спортната школа на клуба.В „Панчарево“ БСП застава зад независимия кандидат за районен кмет Радко Петров. Той е строителен инженер и е управител на строителна фирма. На 72 години.", "date": "2019.07.26", "title": "БСП има още 5 кандидати за районни кметове в София"}
{"url": "https://www.novinite.bg/articles/178506/Okonchatelno-Siderov-Chukolov-i-Shopov-sa-izklyucheni-ot-Obedineni-patrioti", "text": "Волен Сидеров, Десислав Чуколов и Павел Шопов са изключени от ПГ на \"Обединени патриоти\". Това обяви председателят на парламента Цвета Караянчева, съобщи „Фокус“.Решението беше взето вчера, след като лидерите на НФСБ и ВМРО Валери Симеонов и Красимир Каракачанов обявиха, че „Атака“ е изключена от малката коалиция. Според тях партията е саботирала работата на обединението.В Народното събрание зам.-председателят на ВМРО Искрен Веселинов заяви, че голямата коалиция продължава да работи и няма промяна в управленската формула. „Коалиция \"Обединени патриоти\" съществува, тя продължава своя път. Държи на подписите в коалиционното споразумение с ГЕРБ”, изтъкна той.„Няма драма в развода с „Атака“, коментира зам.-председателят на НФСБ Валентин Касабов. „Много малко от тях гласуват наши законопроекти. Тях ги няма в залата, те не работят“, посочи той.", "date": "2019.07.26", "title": "Окончателно: Сидеров, Чуколов и Шопов са изключени от „Обединени патриоти“"}
{"url": "https://www.novinite.bg/articles/178493/Pargov-Upravlyavashtite-v-Stolichna-obshtina-pileyat-parite-na-sofiyanci", "text": "Управляващите в Столична община пилеят парите на софиянци. Освен това не постигат заложените цели и не подобряват средата на живот на гражданите. Този извод направи Калоян Паргов, лидер на БСП - София и председател на групата на социалистите в СОС по време на днешната сесия по повод на внесен Доклад от кмета Йорданка Фандъкова с годишния отчет за изпълнението на бюджета на СО към 31 декември 2018 г.. Той беше приет, въпреки че групата на социалистите не го подкрепи.\"Този доклад показва политиката на управляващите в Столична община при решаването на редица проблеми в София, коментира Калоян Паргов. - За поредна година можем да кажем, че касовото изпълнение на бюджета на столицата за 2018 г. не реши нито един проблем. Отсъства програмното бюджетиране, за което ние, от БСП, говорим години наред\".Според Калоян Паргов изпълнението в приходната част ясно показва, че общинските съветници от БСП са напълно прави да критикуват управляващите в СО за това, че приходите са занижени нарочно.\"При отчитането те се хвалят с преизпълнение на приходната част, обясни той. - Ефективността на разходваните публични средства обаче е не повече от 60-70%. Това означава, че 200 милиона са останали неизразходвани. На практика имаме за 200 милиона лева нематериализирани надежди на софиянци и спестени средства от инвестиции за подобряване на качеството на живот в града. А всички виждаме и усещаме в каква среда живеем. Тя зависи именно от публичните средства, които управляващите в СО са похарчили. Примери има достатъчно - като започнем от най-пресния - ремонтът на Западния парк и се върнем назад през улица \"Граф Игнатиев\", бул. \"Дондуков\" и редица други. Всичко това ясно показва, че липсва ефективност при разходването на средствата и контрол. А резултатът, в крайна сметка, е един - управляващите в Столична община пилеят парите на софиянци. Освен това не постигат заложените цели и не подобряват средата на живот на гражданите\". Лидерът на БСП - София беше категоричен, че бюджетът, който управляващите в СО отчетоха за 2018 г. на днешната сесия, се отличава от този по време на управлението на Стефан Софиянски само по размера на средствата в него. \"Просто 10-15 години по-късно имаме различна финансова среда. По нищо друго обаче не се отличава - нито по съставянето му, нито по отчитането, коментира Калоян Паргов.", "date": "2019.07.26", "title": "Паргов: Управляващите в Столична община пилеят парите на софиянци"}
{"url": "https://www.novinite.bg/articles/178509/BSP-iska-pravitelstvoto-da-plati-za-novite-lichni-dokumenti-sled-hakerskata-ataka-v-NAP", "text": "Изтичането на личните данни на 5 милиони българи е криза. Това заяви лидерът на БСП Корнелия Нинова на брифинг на партията в кулоарите на парламента, предаде Novini.bg.\"Вчера НАП публикува приложение, в което всеки може да провери дали има изтекли данни и хиляди граждани се оказаха потърпевши\", каза още тя.\"Правителството действа неадекватно и не предприе никакви мерки. Трябва да се направи нещо и ние поемаме инициативата\", допълни Нинова.\"Внасяме проект за решение в парламента, с който да задължим правителството да осигури безплатно подмяната на личните документи на засегнатите граждани. И това да се случи без опашки и чакане. Нека държавата поеме разходите на желаещите\", разкри лидерът на БСП.\"В момента искаме и търсим действащи решения за помагане на хората. БСП поема инициативата това да се свърши\", завърши Корнелия Нинова.", "date": "2019.07.26", "title": "БСП иска правителството да плати за новите лични документи след хакерската атака в НАП"}
{"url": "https://www.novinite.bg/articles/178512/Prezidentskoto-veto-padna-kupuvame-F-16", "text": "Президентското вето върху сделката за покупката на 8 изтребители F-16 беше съборено от парламента. Това окончателно отвори пътя за финализиране на процедурата и покупката на новите изтребители.128 депутати гласуваха \"за\" договорите със САЩ, 73 се обявиха \"против\" и застанаха зад резервите на президента Румен Радев по сделката. Трима се въздържаха.След повече от два часа дебати партиите в парламента заеха традиционните си позиции по темата без изненади.От ГЕРБ обявиха мотивите на президента за несъстоятелни. Според депутата от комисията по отбрана Христо Гаджев държавният глава цели с това вето да провали процедурата, като изпуснем сроковете за плащане и така да започнем нови преговори с други страни.", "date": "2019.07.26", "title": "Президентското вето падна - купуваме F-16"}
{"url": "https://www.novinite.bg/articles/178515/Ninova-zayavi-Zasegnatite-ot-hakerskata-ataka-da-smenyat-lichnite-si-karti", "text": "\r\nБСП настоява държавата да поеме разходите за смяна на личните документи, на гражданите, чиито данни изтекоха при хакерската атака срещу НАП. Това каза лидерът на социалистите Корнелия Нинова.\r\nКорнелия Нинова, председател на БСП: Изтичането на личните данни на 5 млн. българи е прецедент. Бих нарекла и кризисна ситуацията. Правителството действа абсолютно неадекватно и не предприема никакви мерки. Затова ние поемаме инициативата да защитим сигурността на хората, на собствеността и финансовите им средства. Държавата и правителството не можаха да опазят личните данни и днес внасяме проект за решение в парламента, с което задължаваме правителството да осигури безплатно смяната на личните документи на онези българи, които поискат това.\r\n\r\n\r\n\r\n\r\n\r\n\r\n\r\n", "date": "2019.07.26", "title": "Нинова заяви: Засегнатите от хакерската атака да сменят личните си карти"}
{"url": "https://www.novinite.bg/articles/178524/Donchev-Tryabva-da-se-promeni-modelat-po-kojto-se-sluchvat-proektite-i-investiciite", "text": "Трябва да бъде променен моделът, по който се случват проектите и инвестициите. Това, че са се похарчили законосъобразно едни средства, все още не означава нищо. Същественият въпрос е каква е ползата от тях, заяви вицепремиерът Томислав Дончев в Смолян.Заместник министър-председателят и заместник-министърът на регионалното развитие и благоустройството Деница Николова участваха в заседание на Регионалния съвет за развитие на Южен централен район, на който се обсъди подходът за регионалната политика след 2020 г. Вицепремиерът посочи, че през следващия програмен период са предвидени значително повече средства за страната ни, като обем финансовата рамка е около 26-27 милиарда лева. \"Пари ще има, най-същественият въпрос е как да бъдат инвестирани по такъв начин, че от тях да има максимален ефект\", допълни заместник министър-председателят.\"Основният въпрос е как да адресираме нуждите и възможностите, свързани с демографията, с необходимостта от по-агресивно стръмно икономическо развитие. Това само с инвестиции в улици, кръстовища, градинки няма да стане. Необходим е нов тип инвестиции\", допълни вицепремиерът.По думите му през следващия програмен период е нужно да се смени гамата на инвестициите, както в традиционна бизнес инфраструктура, така и в изграждането на иновационна инфраструктура. Друго предизвикателство, според Дончев, е \"да променим мащабите на мислене\", да се намерят решения и възможности да се правят проекти на надобщинско ниво. \"Имаме няколко сфери, където нивото ни на мислене, планиране и осъществяване на такива проекти трябва да бъде надобщинско, регионално\", посочи Томислав Дончев. Той смята, че трябва да се осигури достатъчен дял бюджети от всяка програма за такива проекти на надобщинско ниво.Относно необходимостта от промяна на модела, по който се случват проектите и инвестициите, вицепремиерът препоръчва обществената дискусия да се направи преди нещо да се построи. \"Трябват ни мерки преди нещо да се случи, преди фазата на проектиране, дори инвестиционният процес да става по-бавен, но в режим на по- добра обществена информираност и подкрепа\", допълни Томислав Дончев.", "date": "2019.07.26", "title": "Дончев: Трябва да се промени моделът, по който се случват проектите и инвестициите"}
{"url": "https://www.novinite.bg/articles/178529/Sobstvenikat-na-Tad-grup-e-obyaven-za-izdirvane-v-Shengen", "text": "Собственикът на \"Тад груп\" Иван Тодоров е пуснат за издирване в шенгенското пространство, съобщи NOVA. Иван Тодоров е с обвинение в подбудителство за източване на личните данни от НАП на милиони българи. Той заяви, че не може да каже със сигурност дали случващото се е плод на атака от страна на конкуренцията. \"Ние сме фирма за киберсигурност. Не сме кибертерористи. Не мога да коментирам дали е удар от конкуренция или не. Адвокатите бяха убедени, че всичко е нагласено, но нямам представа\", заяви Тодоров.  Той бе категоричен, че не се опитва да се скрие от властите. \"Не се страхувам от нищо. Моята идея е, когато се прибера - във вторник, да отида при органите, които искат някакво съдействие от мен\", заяви шефът на компанията, който в момента е в Канада.", "date": "2019.07.26", "title": "Собственикът на \"Тад груп\" е обявен за издирване в Шенген"}
{"url": "https://www.novinite.bg/articles/178496/Lichnite-danni-Maya-Manolova-sa-iztekli-pri-hakerskata-ataka-na-NAP", "text": "Личните данни Мая Манолова са изтекли при хакерската атака на НАП. Това стана ясно, след като в ефира на Нова омбудсманът провери чрез приложението на Приходната агенция дали е от засегнатите български граждани.\"Проблемът не е с моите неправомерно разкрити лични данни, защото данните ми така или иначе са публични, известен е и номерът на телефона ми и финансовото и имущественото ми състояние, но по този начин НАП не помага на българските граждани да се информират до каква степен са „похитени” техните данни\", каза Манолова.„Най-големият проблем е липсата на информация и липсата на желание и смелост от страна на институциите и държавата да информират гражданите и да ги предупредят за последствията. Има мерки, които вчера е издала НАП, с които се прехвърля отговорността на нотариуси, на банки, но в крайна сметка институциите не поемат никаква отговорност. Проблемът не е толкова дали ще трябва да си платим нови лични карти, а проблемът е дали няма да се появи някой друг Виктор Николаев или Мая Манолова някъде в Европа или извън Европа да извърши опасни неща. Хората наистина са притеснени”, добави тя.\"Въпрос на късмет е, че не е пробита някоя друга система от данни. Представете си, ако бяха пробили компютрите на АЕЦ „Козлодуй” например. Намерението, след като бяха „похитени” личните данни, НАП да бъде глобена с 20 млн. лв., които отново да платим ние, наистина звучи цинично по отношение на българските граждани”, каза омбудсманът.Според нея е необходимо да се организира външен одит на системите с база данни, които касаят българските граждани. „Оказва се, че много институции и висши държавни служители не са си свършили работата. Те се опитват да избягат от отговорност с това, че не казват цялата истина”, каза Манолова и добави: „Това е удар срещу националната сигурност, удар срещу правата на българските граждани\".Мая Манолова обяви, че само интересът на гражданите ще определи окончателното й решение дали да се кандидатира за кмет. Тя заяви, че има натиск към нея, но не се страхува. „Решението ще бъде мое. Опитите да бъда сплашена. Ясно е, че някой много се притеснява от моята кандидатура. Тези, които държат на статуквото, тези, които не искат ситуацията да се променя и тези, които се притесняват от овластяването на гражданите. Не съм изплашена от тези атаки, не са познали човека, сбъркали са случая. Показала съм, че не се страхувам и че решенията ги взимам аз, не под натиск, въпреки че дават всичко от себе си всеки ден да ми демонстрират пренебрежение в опитите ми да защитя гражданите. Ще преценя в коя роля ще бъда по-полезна на гражданите”, каза Манолова.Тя добави, че ако реши да участва в местния вот ще го направи само от граждански позиции с подкрепата на гражданите.Омбудсманът коментира и избора на главен прокурор: „Прекалено много се политизира изборът на висш магистрат, където е главният прокурор. В понеделик изтича срокът за номинации. Може би е по-коректно да коментираме след това”.", "date": "2019.07.26", "title": "Личните данни Мая Манолова са изтекли при хакерската атака на НАП"}
{"url": "https://www.novinite.bg/articles/178532/Desislava-Taneva-Vinagi-moga-da-podam-ostavka", "text": "Мога винаги да подам оставка. Повярвайте ми, този въпрос на фона на тази криза звучи само като облекчение. Това каза пред журналисти в парламента министърът на земеделието Десислава Танева по повод поисканата й оставка от БСП заради кризата с Африканската чума по свинете. Министър Танева коментира още нивото на диалог, който се води. \"С този Интернет вече и интелигентните деца в пети клас могат да разпознаят глупостта\", каза тя.Министър Танева информира още, че се очакват резултатите от две нови проби. Тя обаче не каза нито в коя област са, нито в кои населени места са. Според Танева в момента една от най-важнитезадачи е депопулацията на дивата свиня, която е сред основните разпространители на заболяването.Министър Танева обясни, че за заболяването има европейска пътна карта, в която са разписани стъпките и опита на всички 13 европейски държави, в които е регистрирано заболяването. По думите на Танева всяка мярка, която се предприема за справяне с кризата, се координира от една страна с ветеринарните власти, от друга със самия бранш и от трета с ЕК. Тя обясни, че от практиката на въпросните страни, става ясно, че най-успешно с дивата свиня са се справили местните ловни дружинки. \"Въпросът е те да бъдат достатъчно добре мотивирани и финансово стимулирани. На етапа, на който сме - с открити 20 случая на африканска чума по дивите свине, ще направим зони, в които заедно с ловните дружинки ще претърсваме за трупове\", поясни министърът.По отношение на обезщетението за домашните прасета, които не са регистрирани, Танева каза, че темата ще бъде поставена на европейско ниво. \"За личните стопанства, които не са регистрирани, нямат мерки за биосигурност, темата ще постави на ниво ЕК. Темата засяга всички страни от Източна Европа\", обяви министър Танева и уточни, че всичко зависи от това какво решение ще вземе ЕК.Относно унищожаването на животните Танева обясни, че във всички европейски страни се прилага методът на загробването. \"В никоя държава такъв обем не е унищожаван по друг начин\", коментира тя.По време на изслушването в пленарна зала Бюрхан Абазов (ДПС) каза: \"Не помогна нито бутафорната ограда, нито крути мерките с движението на товари и на хора по границата. Само за 2 седмици огнищата са 21. Решенията на правителството са ненавременни, хаотични, некординирани, неправилни\", каза той и настоя за намеса на армията и полицията за справяне с кризата.Министър Танева отговори, че ще вземе предвид съветите, но на този етап опитът показвал, че най-добре се справяли местните ловни дружинки. Тя каза, че ще продължат мерките по превенция. \"Ще се опитаме да убедим хората, че не трябва да имат лични стопанства, които не са регистрирани, защото нерегистрирането означава, че няма мерки за биосигурност. Разчитаме много на местната власт, независимо, че й предстоят избори\", каза земеделският министър по време на изслушването.Александър Сабанов настоя министърът да опровергае публично изказванията, че в страни с АЧС е забранен износът на зърно.Министър Танева настоя, че подобни изказвания в публичното пространство не почиват на знания и даде примери с Русия и Украйна - основни износители на зърно, в които заболяването е регистрирано.\"Категорично заявявам няма такава забрана\", каза тя. От \"Воля - българските родолюбци\" поискаха да знаят дали се работи съвместно с МОСВ за предотвратяване на екологична катастрофа.Министър Танева увери, че има определена нова площадка за село Бръшлен, която е съгласувана с РИОСВ и Басейнова дирекция. \"В прилагането на мерките няма никакъв компромис и без това съгласуване не се преминава\".", "date": "2019.07.26", "title": "Десислава Танева: Винаги мога да подам оставка"}
{"url": "https://www.novinite.bg/articles/178522/Aleksandar-Novak-Turski-potok-shte-mine-prez-Balgariya", "text": "Второто разклонение на газопровода „Турски поток“ ще премине през територията на България, а не през Гърция. Това заяви днес пред журналисти руският енергиен министър Александър Новак в кулоарите на заседание на руско-турска междуправителствена комисия в Анталия, предаде ТАСС.Първото разклонение на газопровода, което ще свърже Русия с Турция през Черно море, ще започне работа на 1 януари 2020 г. Що се отнася до второто, което ще мине през България, Сърбия и Унгария, Новак отбеляза, че сроковете на реализация зависят от съпътстващата газотранспортна инфраструктура на европейските страни. Той допълни, че проектът за разширяване на газотранспортната система на България за прием на газ от „Турски поток“ върви по план.„Там има споразумение между „Газпром“ и министерството на енергетиката на България, подписана е пътна карта и реализацията на проекта върви в съответствие с нея“, каза руският министър в отговор на въпрос има ли безпокойство за сроковете на строителство на приемаща инфраструктура в България. ", "date": "2019.07.26", "title": "Александър Новак: „Турски поток“ ще мине през България"}
{"url": "https://www.novinite.bg/articles/178531/Karakachanov-Balgarskiyat-oficer-tryabva-da-ima-samochuvstvieto-na-lider-v-obshtestvoto", "text": "\"Българският офицер трябва да има съзнанието, че е лидер в българското общество. Имайте самочувствието на лидери в обществото, а не само в подразделенията, в които служите\". Това каза министърът на отбраната Красимир Каракачанов в поздравлението си към курсантите от випуск „Александровски“ на Националния военен университет (НВУ) \"Васил Левски\" във Велико Търново днес, 26 юли. \"Предайте знанията и уменията си на своите подчинени\", допълни министър Каракачанов. \"Благодарен съм ви най-напред като българин и след това като министър на отбраната, че преди 5 години избрахте пътя на българския офицер\", каза още министър Каракачанов.\"Вашата служба е тежка, в някои случаи - опасна. Но тя е благородна. Това е служба за защита на българската нация и държава. По вашия път са минали десетки хиляди мъже и жени. На тях се крепи българската държава\", подчерта министър Каракачанов.\"Във ваше лице виждам утрешната Българска армия, която трябва да посрещне предизвикателствата на бъдещето\", заяви заместник-началникът на отбраната генерал-лейтенант Димитър Илиев. На базата на своя 34-годишен военен опит той се обърна към випускниците с думите, че трябва да се стремят към отлична военна и специална подготовка, да бъдат полезни на системата и да са готови да носят отговорност.Генерал-лейтенант Димитър Илиев поздрави и завършващите сержантския колеж с думите: \"Вие имате изключително важна мисия: да осъществявате връзката между командира и войниците. Бъдете пример с професионалните си способности и нравствени качества\".Началникът на НВУ бригаден генерал Пламен Богданов подчерта, че над 160 офицери и 30 сержанти влизат в редиците на Българската армия днес. Това е най-големият брой офицери в редиците на Въоръжените сили в последните години. \"Административният и академичният състав на НВУ с гордост показваме на българското общество, че Българската армия има ново попълнение добре обучени, знаещи и можещи млади хора\", заяви бригаден генерал Пламен Богданов.В слово-отговор отличникът на випуска лейтенант Иван Пърчев благодари на преподавателите за професионализма и търпението и на родители и близки на курсантите за подкрепата. Благословия към завършващите отправи Негово Високопреосвещенство Великотърновският митрополит Григорий. За да изпратят новите офицери в тържествения за тях ден във Велико Търново дойдоха още много висши военни, представители на местната и държавната власт, много близки на курсантите.Награди от министъра на отбраната Красимир Каракачанов получиха първенецът на випуска курсант-старшина Иван Пърчев, както и завършилите с диплома „Отличен“ курсант-старшина Иван Радоев, курсант-старшина Михаел Павлов, курсант-старшина Станислава Павлова, курсант-старшина Калоян Атанасов, курсант-старшина Милен Георгиев, курсант-старшина Ивайло Тодоров, курсант-старшина Георги Цурев. Отличен беше и първенецът на курса за придобиване на професионална квалификация по военно дело офицерски кандидат 2-ри клас Николай Николов.От името на началника на отбраната награди получиха тримата първенци на випуска на Професионалния сержантски колеж към НВУ – младши сержант Димитър Андонов, младши сержант Диана Бонева и младши сержант Мая Димитрова.В отговор на въпрос на журналисти министърът на отбраната Красимир Каракачанов коментира отхвърленото вето на президента върху ратификацията на договорите за новите самолети. Според него дебатът в българското общество по темата е бил достатъчно задълбочен и то е добре информирано. \"Като министър на отбраната мен ме интересува Българската армия да е добре въоръжена, със съвременно въоръжение\", заяви министър Каракачанов.По думите му разходите по инвестиционния проект на Военновъздушните сили няма да се отразят по никакъв начин на другите два модернизационни проекта - на Сухопътните войски и на Военноморските сили. \"Една от най големите грешки в миналото е да се подпомага модернизацията само на един вид въоръжена сила\", посочи той и нарече спекулации твърденията, че тези разходи ще се отразят и върху доходите на военнослужещите.За нов началник на НВУ е предложен полковник Иван Маламов, в момента командир на 110-и полк. \"Идеята ми е да се промени досегашната практика във Военния университет да се изпращат хора, които са накрая на кариерата си. Моята амбиция е да изпращаме тук ръководители, които да са в средата на кариерата си и да защитават и развиват младите български офицери\", посочи министър Каракачанов. Процедурата по съгласуване на кандидатурата на полковник Иван Маламов вече е в ход.", "date": "2019.07.26", "title": "Каракачанов: Българският офицер трябва да има самочувствието на лидер в обществото"}
{"url": "https://www.novinite.bg/articles/178521/VMRO-vnasya-zakonodatelni-predlojeniya-za-borba-sas-zamarsyavaneto-na-vazduha", "text": "Правомощията на общините за контрол над битовото отопление трябва да се разширят, за да спре изгарянето на гуми, парцали и пластмасови предмети през зимата – проблем, характерен основно за гетата. Също така трябва да се помисли дали има възможност да се въведат забрани за движение на автомобили под определен евроклас в най-проблемите зони на града. Това става ясно от дебатите в Столичния общински съвет, предизвикани от доклад на заместник-кмета на София по екологията.Общинските съветници от ВМРО в София настояват за сериозни промени в закона за чистотата на атмосферния въздух, за да се дадат повече правомощия на кметовете и общинските съвети да налагат мерки за намаляване на вредните емисии. На сесията на Столичния общински съвет на 25 юли ВМРО и ГЕРБ влязоха в задочно пререкание дали това, което се прави, е достатъчно и дали е нужен по-радикален подход.Повод стана докладът на заместник-кмета по екологията за актуализиране на Планът за качеството на атмосферния въздух. Във връзка с това Карлос Контрера направи остро изказване:„Съжалявам, че госпожа Христова не е в залата, за да си проведем един разговор. Хубаво е, че го започваме сега, през лятото, а не като предния път в ситуация, да кажем, на криза да се опитваме да приемаме мерки на коляно, които е ясно, че трудно ще сработят. Анализът, който е представен в доклада на липсващата г-жа Христова, е доста интересен и той потвърждава едни наши стари опасения, че по отношение на едни показатели битовото отопление се явява най-голямото предизвикателство за качеството и чистотата на атмосферния въздух. По отношение на други показатели това е автомобилният трафик в града. Което означава, че подходите, с които трябва да борим двата проблема, очевидно са различни. Всички знаем, че имаме този проблем и трябва да работим в посока намаляването на ефекта. Защото ясно е, че въздухът няма да стане през зимата кристално чист. Оттук нататък за битовото отопление. Аз бих поразсъждавал, отправям и това предизвикателство към Вас, по темата за законодателна промяна, която да даде повече и по-радикални правомощия на общините що се отнася до битовото отопление. Защото в момента ние имаме правна възможност да ограничим използването на определени горива в определени територии. Но тази мярка, това правомощие по закон никога не е използвано. И то не само в София. Може би една от причините е, че текстът е много неясен -  как се случва това, за какъв срок, каква точно е процедурата? Но категорично мисля, че едно изменение – мисля, че това е чл. 28 от Закона за чистотата на атмосферния въздух - би могло да даде повече правомощия не само на кмета дадена община, но и на общинските съвети да налагат принудителни мерки. И в определени зони, ако трябва, да се забранява използването на определен вид гориво. Или на определен вид отоплителни тела. Да, това се непопулярни мерки. Да, вероятно ще има брожения, ще има протести. Но когато западна София дими дни наред и оттам се носи на талази отровен въздух, аз не виждам друго решение.Следващото нещо за трафика - защото нашият основен проблем в София е с техническото състояние на автомобилите. Да, по софийските улици има автомобили, които дори не са регистрирани на територията на общината, но които обикалят, цапат, пушат и създават огромни проблеми. Но тук ние отново трябва да поискаме някаква възможност от законодателя, за да контролираме този процес. Иначе този разговор ще го водим непрекъснато, с тези думи, година след година в София. Затова, г-жо Едрева (председател на ГЕРБ в СОС), когато ме репликирате от място, Ви казвам - провокирам Ви да мислим и да  предложим на народните представители. В момента се подготвя поредно изменение. И е редно да помислим, защото аз не съм убеден, че със забрани за паркирането намаляваме особено трафика. Трафикът ще продължи да се движи в други зони и автомобилите ще продължат да цапат въздуха. Дали е възможно да забраним дизелите в София - на този етап мисля, че отговорът е „не“. Дали е възможно да въведем ограничения за навлизане на автомобили от определена еврокатегория в определени зони на града - по-скоро „да“. Така че това са темите, по които да мислим.“Общинският съветник от ВМРО Димитър Антов пък допълни, че нищо не се прави по въпроса с гетата и горенето на всякакви отпадъци. Той настоя за крути мерки, ако трябва и законодателни, с които да се принудят жителите на гетата да спрат с обгазяването на София.„Искам да продължа темата за битовото замърсяване и за нашите действия. Аз живея близо до циганската махала в Бакърена фабрика, съсед съм, през една улица. Аз мога да Ви кажа в кой ден се горят кабели и дворът ми прилича на нападнат от химическа атака. Мога да Ви кажа в кой ден се горят гуми и тогава кълба черен дим се разнасят над мене и върху  двора ми валят черни сажди. В същото време ние там не предприемаме никакъв контрол и нито сме глобили някого, нито знаем как да глобим някого. Ако се сложи една станция около тази махала, тя ще избухне. Тя ще гръмне веднага. В същото време говорим за някакви мерки, ще ограничаваме някой да си пали дървата, ще спрем колите. Може и това да бъде направено, но ние не правим основните неща. Ние пак отиваме в някакви дреболии. Основните неща са големи, онези които видимо замърсяват. Направете нещо там! Не го правим, господа!“.Предложенията на патриотите са да се дадат правомощия на местната власт да налага принудителни мерки над замърсителите, включително забрани за ползване на определени видове горива, изземване на от общините на материали и отпадъци, ползвани за гориво в незаконни постройки. Предлага се и въвеждане на възможността в общинските жилища да се въведат забрани за отопление на твърдо гориво.По отношение на проблемите с автомобилния трафик ВМРО предлагат засилване на функциите на екоминистерството чрез изпълнителните му агенции, за да се гарантира, че по улиците не се управляват автомобили, които цапат въздуха.Според Контрера и Антов е нужно да се проведе дискусия с народни представители от всички партии и преди есенния сезон да се внесат законодателни предложения, за да не се окажем неподготвени за зимния сезон на 2019-2020 г.", "date": "2019.07.26", "title": "ВМРО внася законодателни предложения за борба със замърсяването на въздуха"}
{"url": "https://www.novinite.bg/articles/178514/BSP-i-GERB-v-spor-Da-smenyame-ili-ne-lichnite-karti", "text": "ГЕРБ и БСП влязоха в задочен спор по темата дали се налага да сменят личните карти всички онези граждани, които се оказаха \"хакнати\" с пробива в базата данни на НАП.В изявление пред медиите в парламента соцлидерката Корнелия Нинова обяви инициатива на \"БСП за България\" - правителството да смени безплатно за своя сметка всички лични карти, ако собствениците им пожелаят. Това да стане в срок до три месеца, е записано в проекторешението на социалистите, обясни Нинова.По думите й управляващите се оказали \"безсилни и безхаберни\", затова от БСП излизат с това предложение. Това е политическо хакерство с цел да се всява паника, опонира в кулоарите на НС Красимир Ципов от ГЕРБ.\"Българските граждани да бъдат спокойни. Хубаво е да разберат, че не трябва да сменят личните си документи\", призова бившият заместник-министър на вътрешните работи. Той успокои, че с изтеклите данни няма как да се извършат измами и злоупотреби с имотите, МПС или средствата на хората.\"Корнелия Нинова трябва да разбере много ясно, че така няма да натрупа никакъв дивидент. Изключителен популизъм е това да карат хората да ги подменят. Гражданите да са спокойни - не трябва да подменят личните си документи\", убеден е депутатът от вътрешната комисия.Преди ден НАП пусна специалното приложение, чрез което всеки може да провери дали е станал жертва на хакерската атака, за която се разследва служителят на \"ТАД Груп\" Кристиян Бойков, вече с обвинение за тероризъм. За 189 души, при които освен ЕГН, са изтекли и други лични данни, ще има разпращане на лични съобщение от приходната агенция.", "date": "2019.07.26", "title": "БСП и ГЕРБ в спор: Да сменяме или не личните карти"}
{"url": "https://www.novinite.bg/articles/178539/Shefat-na-BABH-za-chumata-Osnovniyat-problem-v-Balgariya-e-zadniyat-dvor", "text": "Борбата с чумата не може да се води само от една структура. Всички в държавата трябва да се обединят. БАБХ непрекъснато е алармирала и предлагала мерки. Последните години няма чуваемост на това, което говорим ние. Всеки коментира без дори да е специалист. Хората за съжаление не ни вярват и не ни помагат за това, което правим.Това каза в предаването \"Плюс минус\" по Нова телевизия изпълнителният директор на БАБХ д-р Дамян Илиев, който коментира темата за африканската чума по свинете. \"Зад местата за загробване на умъртвените животни стоят много институции. Те са толкова много, че хората не могат да си ги представят. Още преди 2 години всяка община е трябвало да осигури такива места. Аз съм твърдо за загробване на животните. Към момента няма никаква опасност за заразяване на подпочвените води. Екарисажите нямат капацитет да поемат всички животни. Ще отнеме много повече време да се изгарят животните в инсинератори. Евтанизирането на животните трябва да се случи бързо. Ако решим да горим животните от Бръшлен, ще ни отнеме 150 дни. Никой в Европа не го прави. Нито една държава няма резерв от инсинератори за едно такова бедствие. Единственото изгаряне на животни е имало в Чехия, но там е нямало \"заден двор\", а иживотните са били само диви. Във всички останали държави животните се загробват. Фермите, в които се избиват животни, ще могат да бъдат използвани отново, след като премине известно време на оздравяване\", категоричен бе д-р Илиев.\"Заявявам отговорно, че оградата по границата с Румъния не е отговорност на БАБХ. Прасетата съвсем спокойно могат да плуват. Днес чух мнение, че болно прасе не може да преплува Дунав. Това е така, но само ако прасето е клинично болно и има температура. 10 дни преди това прасето съвсем спокойно може да преплува реката. В момента ние спазваме европейско решение и стратегия за борба с африканската чума. Ние спазваме тези правила. Основният проблем в България е \"задният двор\". Ние не получаваме никаква подкрепа от селските кметове и хората. Всички регистрирани свиневъди ще бъдат компенсирани на пазарни цени. Запознат съм, че министър Танева търси начини и нерегистрираните да бъдат обезщетени по някакъв начин, въпреки че те са нарушители\", завърши шефът на БАБХ.", "date": "2019.07.26", "title": "Шефът на БАБХ за чумата: Основният проблем в България е \"задният двор\""}
