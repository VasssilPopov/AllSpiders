{"url": "https://www.novinite.bg/articles/176764/Petar-Haralampiev-izliza-ot-aresta-sreshtu-garanciya-ot-100-000-lv", "text": "Бившият шеф на ДАБЧ Петър Харалампиев излиза от ареста срещу парична гаранция от 100 000 лв. Това реши Апелативният спецсъд, който прецени, че трябва да се измени мярката му за неотклонение от \"задържане под стража\" към \"парична гаранция\", предаде репортер на БГНЕС.След като я плати, Харалампиев следва да бъде освободен, освен ако не бъде задържан на друго основание.Адвокатът му Николай Кокинов намира определението на апелативните спецмагистрати за справедливо. , каза Кокинов. На въпрос дали ще бъде внесена гаранцията от сто хиляди лева, Кокинов съобщи, че близките на Харалампиев ще събират пари от познати и роднини, и ще внесат сумата.Припомняме, че в края на октомври 2018 г. Харалампиев бе арестуван след разследване на корупционна схема за незаконно издаване на удостоверение за българско гражданство, а при спецакцията в агенцията задържани бяха общо над 20 души. Обвиняемите обаче бяха редуцирани до четирима, а от тях само Харалампиев и секретарят на агенцията Красимир Томов бяха задържани под стража. В края на миналия месец спецсъдът остави в ареста бившия шеф на ДАБЧ, след като той за първи път поиска по-лека мярка за неотклонение.", "date": "2019.06.11", "title": "Петър Харалампиев излиза от ареста срещу гаранция от 100 000 лв."}
{"url": "https://www.novinite.bg/articles/176780/Fandakova-Nalojih-sankcii-za-6-mln-lv", "text": "Над 500 хил. лв. е общият размер на санкциите, които съм наложила до момента за ремонта на ул. „Граф Игнатиев“ - това са глоби както за изпълнителя, така и за надзора и проектанта.Това написа в профила си във „Фейсбук“ Йорданка Фандъкова.Налагала съм най-големите санкции в държавата и няма чадър за никоя фирма, която не работи добре.Ще припомня санкциите от 600 хил. за трамвайния път по „България“, над 600 хил. за ремонта на парка около НДК, 350 хил. и прекратяване на договора за основния ремонт на бул. „Шипченски проход“.", "date": "2019.06.11", "title": "Фандъкова: Наложих санкции за 6 млн. лв."}
{"url": "https://www.novinite.bg/articles/176781/Kaci-Vapcarov-otpadna-ot-konkursa-za-direktor-na-BNT", "text": "Съветът за електронни медии реши, че Кръстьо Вапцаров, които беше един от осемте кандидата за нов генерален директор на БНТ, няма право да участва в конкурса, поради разрез с правилата. Според позицията на СЕМ той е вписан като едноличен собственик на няколко дружества.\r\n\"Осем души подадоха документи за този конкурс. След сериозна и обстойна работа на комисията докладвам, че един от кандидатите - именно Кръстю Вапцаров, не може да участва в конкурса, защото са налице законови предпоставки за това. Комисията констатира несъответствие с изискването на чл.26, т.2 от ЗРТ, а именно, че при проверка в Търговския регистър е установено, че лицето е вписано като едноличен собственик и управител на няколко дружества\", заяви членът на медийния регулатор и председател на техническата комисия по проверка на документите на кандидатите Бетина Жотева.В конкурса за мястото остават да се борят Емил Кошлуков, Сашо Диков, Стоил Рошкев, Сашо Йовков, Никола Тодоров, Явор Симов и Радостлав Главчев. СЕМ ще избере генерален директор на БНТ на 5 юли.\r\n", "date": "2019.06.11", "title": "Къци Вапцаров отпадна от конкурса за директор на БНТ"}
{"url": "https://www.novinite.bg/articles/176782/Roditeli-sreshtu-Nacionalnata-strategiya-za-deteto", "text": "В Агенцията за закрила на детето ме превърнаха в страшилище за собствената ми дъщеря, имаше денонощен психологически тормоз. В един момент бях пред угрозата да загубя и работата си, и жилището си заради опитите им да вкарат детето ми в кризисен център, за да могат да получат някой лев. Това сподели пред журналисти една от участничките по време на пресконференция на група-инициатива ''Граждани срещу стратегията за детето 2019- 2030 г.''. ,,Каузата с децата е и моя лична кауза. През февруари тази година внесох петиция до всички държавни институции и до Светия синод. До момента имам отговор единствено от администрацията на омбудсмана. В тази своя пецития на фокус бях поставила демографската криза, високата детска смъртност, геноцида в системата на здравеопазването, както и Националната стратегия за детето'', заяви лекарят Мая Стоянова, представител на гражданската инициатива. ''Граждани срещу стратегията за детето 2019- 2030 г.'' подчертаха също така, че осиновяванията са изключително опасна тенденция и се обявиха против нея, след което поискаха и оставката на Държавната агенция за закрила на детето.  \r\n\"Искам пак да потвърдя, че проектът на Националната стратегия за детето 2019 - 2030 година е оттеглен. По него не се работи. По никакъв начин чрез законодателни или по общо нормативни промени не се прокарват принципи и положения от проекто-стратегията\", посочи още той.\r\nПо думите му основанията за отнемане на дете от семейство не са променяни от 2003 година, когато са записани в чл. 25 от Закона за закрила на детето.Това заяви от своя страна министърът на труда и социалната политика Бисер Петков в пред Нова тв.\r\n \r\n\"Отнемането на дете може да се случи когато грижата за него е неглижирана, детето е поставено в риск или ако детето е насилвано. Това са изброените основания при които като крайна мярка се предприема извеждане на детето от семейството\", обясни Петков.\r\n \r\n\"Всеки може да прецени, че дадено дете се нуждае от закрила и може да подаде сигнал. Но тук е ролята и преценката на органите за закрила на детето. Те трябва да преценят дали това дете наистина е подложено на риск и дали е необходима работа със семейството\", посочи още социалният министър.\r\n", "date": "2019.06.11", "title": "Родители срещу Националната стратегия за детето"}
{"url": "https://www.novinite.bg/articles/176778/Gradushka-unishtoji-golyama-chast-ot-posevite-v-Novozagorsko", "text": "Обилен дъжд, придружен с градушка и вятър, унищожи част от посевите в новозагорските села Караново, Асеновец и Брястово през изминалата нощ, предаде БНР. Силният вятър е съборил клони, а в село Панаретовци обилният дъжд е наводнил една къща. Посевите от пшеница на някои места в землището на новозагорското село Караново са 100% унищожени, съобщи кметът на селото Николина Стефанова. „Унищожени са стотици хиляди декара. Повечето са на 100 процента унищожени“, коментира Стефанова.В съседното село Брястово са наводнени мазета в ниските места, а в някои къщи все още няма ток. Това заяви кметът Станко Стоянов. „С помпите за поливане ще ги обезводняваме. Няма проблем, няма да има нужда от чужда помощ. Ние ще се справим“, коментира той.\"В община Сливен от поройния дъжд е пострадала най-вече част от инфраструктурата по селата\", заяви Снежана Кънева, началник на отдел „Управление при кризи“ към Общинската администрация.", "date": "2019.06.11", "title": "Градушка унищожи голяма част от посевите в Новозагорско"}
{"url": "https://www.novinite.bg/articles/176772/Sredniyat-osiguritelen-dohod-za-stranata-za-april-e-99112-leva", "text": "Националният осигурителен институт обявява, че размерът на средния осигурителен доход за страната за април 2019 г. е 991,12 лв. Това съобщиха от пресцентъра на института.Средномесечният осигурителен доход за страната за периода от 01.05.2018 г. до 30.04.2019 г. е 920,83 лв.Определеният средномесечен осигурителен доход за страната за посочения период служи при изчисляване размерите на новоотпуснатите пенсии през май 2019 г., съгласно чл. 70, ал. 2 от Кодекса за социално осигуряване.", "date": "2019.06.11", "title": "Средният осигурителен доход за страната за април е 991,12 лева"}
{"url": "https://www.novinite.bg/articles/176784/Ot-BSP-Sofiya-podkrepyat-protestirashtite-grajdani-ot-Drujba", "text": "Днес в 18.00 часа ще се проведе втори пореден протест на граждани от „Дружба – 1“. Вчера десетки жители на столичния квартал се събраха на спонтанен протест до бл. 121, при езерото, защото забелязали, че се подготвя поставянето на ограда в зелената площ. Те категорично се обявиха против готвения строеж на 5-етажен блок. Подобен опит имаше преди две години на същото място, но тогава бе осуетен от протестиращите. Теренът е частен и се намира в непосредствена близост до езерото в „Дружба“.Общинският съветник от БСП Борис Цветков, който също се включи в акцията, заяви, че досега собственикът на имота е извършил няколко нарушения. Първото е, че е поставил тежка ограда с циментови колове и мрежа с височина два метра. По закон всеки собственик може да огради терена си, без специално разрешение, само с ажурна ограда. Освен това инвеститорът е започнал да реже части от дърво, което се намира в близост до терена. За това нарушение му е съставен акт. Санкцията е между 1000 и 5000 лева.Цветков припомни, че вече е внасял в общината предложения за отчуждаване на терена, заедно с два подобни спорни имота около езерото в \"Дружба\", но те са останали без реакция.За днешния протест гражданите от „Дружба – 1“ са поканили институциите в лицето на районния кмет и националния омбудсман.", "date": "2019.06.11", "title": "От БСП – София подкрепят протестиращите граждани от „Дружба“"}
{"url": "https://www.novinite.bg/articles/176786/Avarijno-remontni-dejnosti-promenyat-vremenno-marshrutat-na-trolejbus-9", "text": "Във връзка с изпълнение на аварийно-ремонтни дейности се променя временно маршрутът на тролейбус №9, съобщиха от пресцентъра на Столична община.Причината е авариен ремонт на канализация от „Софийска вода“ на ул.“Раковски“ в близост до кръстовището на ул.“Врабча“. Участъкът по ул. \"Г. С. Раковски\" от ул. \"Московска\" до ул. \"Врабча\" е затворен за движение. Маршрутът на тролейбусите от линия №9 се променя след тунела на НДК по бул.“Васил Левски“ до Сточна гара двупосочно. Планира се дейностите да приключат до 14.06.2019г. и маршрутът на тролейбусите да бъде възстановен.", "date": "2019.06.11", "title": "Аварийно-ремонтни дейности променят временно маршрутът на тролейбус №9"}
{"url": "https://www.novinite.bg/articles/176787/Predstaviha-blizo-70-specifichni-celi-za-razvitieto-na-Sofiya", "text": "Представиха близо 70 специфични цели за развитието на София и повече от 450 мерки за тяхното изпълнение на пресконференция по повод старта на Стъпка 5 от работата по създаване на дългосрочната стратегия за развитие на София и крайградските територии - Визия за София. Това съобщиха от пресцентъра на Столичния общински съвет, цитиран от БТА.  Визията бе представена днес от председателя на Столичния общински съвет Елен Герджиков и Любо Георгиев, ръководител на екип „Визия”.Целите са резултат от експертна работа в първите четири стъпки от инициативата, в която бяха събрани, създадени и анализирани множество данни и информация за състоянието на града в направленията „Градска среда”, „Околна среда”, „Транспорт”, „Икономика”, „Управление”, „Хора” и „Идентичност и култура”.В процеса на работа са проведени над 600 експертни срещи и събития, в които се се включили над 5600 представители на различни заинтересовани страни - политици, администрация, бизнес, неправителствени организации, активисти, изследователи и граждани.Започващата Стъпка 5 от Визия за София цели широко публично представяне, обсъждане и подреждане на изведените предложения за цели и мерки на Визия за София. Идеята е да се измери ангажираността на гражданите и различните заинтересовани страни към тях. На база на събраната обратна връзка от широката общественост, чрез различни акции и комуникационни канали, ще бъдат допълнени, финализирани и подредени по приоритет дългосрочни и краткосрочни стратегически цели за развитие на града.Всички граждани са поканени да се включат в инициативата чрез различни комуникационни активности, които предстоят.", "date": "2019.06.11", "title": "Представиха близо 70 специфични цели за развитието на София"}
{"url": "https://www.novinite.bg/articles/176770/Zaradi-stroeja-na-metroto-Ochakvat-se-tapi-po-ul-Jitnica-ot-utre", "text": "\r\nОчаква движението между кварталите \"Овча купел\" и \"Красно село\" да бъде затруднено. Причината - започва цялостната реконструкция на ул. \"Житница'' заради изграждането на третия лъч на метрото.\r\n\r\n\r\n\r\n\r\n\r\n\r\n", "date": "2019.06.11", "title": "Заради строежа на метрото: Очакват се тапи по ул. \"Житница\" от утре"}
{"url": "https://www.novinite.bg/articles/176790/Katastrofa-s-linejka-na-magistrala-Hemus-ima-postradal", "text": "Един човек е пострадал при катастрофа между лек автомобил и линейка на магистрала „Хемус“ в посока Варна. Това съобщиха за Агенция „Фокус“ от СДВР.  Пътният инцидент е станал около 12:40 ч. на 12-13 км на автомагистралата. Пострадалият е транспортиран за преглед в болница", "date": "2019.06.11", "title": "Катастрофа с линейка на магистрала „Хемус“, има пострадал"}
{"url": "https://www.novinite.bg/articles/176765/Vzriviha-avtomivka-v-stolichniya-kvartal-Nadejda", "text": "\r\nАвтомивка в кв. \"Надежда\" е била взривена тази нощ. По първоначална информация е използвано самоделно взривно устройство. Няма пострадали. Извършителят на престъплението се издирва.\r\n\r\n\r\n\r\n\r\n\r\n\r\n\r\n\r\n", "date": "2019.06.11", "title": "Взривиха автомивка в столичния квартал  \"Надежда\""}
{"url": "https://www.novinite.bg/articles/176777/Trolejbusnata-spirka-v-tunela-na-NDK-e-premestena-ot-vatreshnata-strana-na-lokalnoto-platno", "text": "Тролейбусната спирка в тунела на НДК от днес е преместена от вътрешната страна на локалното платно. Това съобщиха от пресцентъра на Столична община. Решението за промяната беше взето в първите дни на април т.г. Целта е по-голяма безопасност, уточняват от общината. Трасето на тролеите е преместено в локалното платно, което е максимално отдалечено от автомобилния поток. В момента се подготвя проект за цялостен ремонт на тунела. В него трябва да бъдат предвидени и допълнителни мерки за безопасност на движението в тази зона, като промени при осветлението и асфалтовата настилка, се посочва в съобщението.", "date": "2019.06.11", "title": "Тролейбусната спирка в тунела на НДК е преместена от вътрешната страна на локалното платно"}
{"url": "https://www.novinite.bg/articles/176749/Dneven-horoskop-za-vtornik", "text": "Въпреки че не се чувствате отпочинали, днес ще имате достатъчно енергия и сила да се справите с всички предизвикателства. Опитайте се да мислите позитивно! Там ще бъде разковничето към успеха.Какво ви коства да бъдете учтиви с околните? Днес ще осъзнаете, че понякога се държите излишно дръпнато. Завържете нови приятелства и се радвайте на споделените мигове с интересни хора.Спрете да се държите с най-близките си сякаш въобще не ви пука за тях. Постарайте се да показвате еднозначно чувствата си и допуснете най-сетне някого до себе си.Представителите на останалите зодии могат да намерят дневния си хороскоп ", "date": "2019.06.11", "title": "Дневен хороскоп за вторник"}
{"url": "https://www.novinite.bg/articles/176788/Noviyat-trejlar-na-Zamraznaloto-kralstvo-2-ni-otvejda-oshte-po-navatre-v-novite-priklyucheniya-na-lyubimite-geroi", "text": "Тази година ще очакваме зимата с нетърпение. Ще я посрещнем с много настроение и ентусиазъм, за да се потопим в снежния, приказен свят на Замръзналото кралство 2.Приключенската анимация, вдъхновена от книгата „Снежната кралица“ на Ханс Кристиан Андерсен, чиято първа част се превърна в една от класиките на Дисни за всички времена, се завръща с изумителна нова част, която представя прелестна картина, вдъхновяваща динамика и шеметна история. В новия трейлър на Замръзналото кралство 2 пред зрителите се открива още малко от новите опасности, които дебнат зад всеки ъгъл, и очакват обитателите на Арендел. Време е Елза, Анна и техните верни приятели да се изправят очи в очи с мистериозната тайна за тяхното кралство, която датира от древни времена.Миналото не е това, което познават, и изисква много кураж и дързост, за да се впуснат в неговите безкрайни загадки. Сериозни изпитания и челен сблъсък с непознатото очаква любимите ни герои, които за пореден път ще ни превърнат в част от приключението. Какво се случва с магическите способности на Елза?Ще бъде ли магията достатъчна, за да „замръзне“ злото завинаги? Дали двете сестри ще се справят със сложните и непредсказуеми изненади на съдбата и миналото? Ще разберем заедно този ноемви, пътувайки смело през сезоните на любимата анимация. Режисьори на Замръзналото кралство 2 са Крис Бък и Дженифър Лий, която е и сценарист заедно с Алисън Шрьодер. Продуцент на филма е Питър Дел Веко.Замръзналото кралство 2 ни приветства в снежните си обятия в кината от 22 ноември на 2D, 3D и IMAX 3D.", "date": "2019.06.11", "title": "Новият трейлър на \"Замръзналото кралство 2\" ни отвежда още по-навътре в новите приключения на любимите герои"}
{"url": "https://www.novinite.bg/articles/176759/Mnim-policaj-obra-vazrastna-jena-s-50-grama-zlato-i-600-leva", "text": "На 10 юни 2019 г. в 14.00 ч. в полицията в Долна Митрополия е получен сигнал за извършена телефонна измама. Изяснено е, че на същата дата мъж се обадил на 72-годишна жителка на градчето.Представил се за началника на Долна Митрополия и под претекст, че се провежда операция по залавяне на телефонни измамници я въвел в заблуждение. Дал указания да събере пари и бижута и да ги остави в кошче до автоспирка.Около 11.00 ч. възрастната жена занася сумата от около 600 лева и около 50 гр. златни накити, завити в жълта найлонова торбичка, като ги поставя в кошче за смет.По случая е образувано досъдебно производство. Случаят се изяснява.", "date": "2019.06.11", "title": "Мним полицай обра  възрастна жена с 50 грама злато и 600 лева"}
{"url": "https://www.novinite.bg/articles/176775/Palej-na-kabelna-shahta-ostavi-bez-tok-stolichniya-kvartal-Drujba", "text": "Умишлен палеж на кабелна шахта на ул. \"Цветан Лазаров\" в столичния квартал \"Дружба\" предизвика повреда на кабелна линия, съобщиха от пресцентъра на ЧЕЗ България. Аварията е предизвикала спирането на електрозахранването на около 5500 домакинства и фирми в района на ж.к. \"Дружба\" 2, кв. \"Гара Искър\" и 7-ми км. ЧЕЗ Разпределение е възстановило електрозахранването по алтернативно трасе.Заради пожара в шахтата са засегнати и други електропроводни линии. Дружеството е започнало незабавно ремонтни дейности. В тази връзка са възможни временни смущения на електрозахранването, за да се обезопасят повредените кабели и да се гарантира животът и здравето на служителите на компанията, допълниха от ЧЕЗ.За умишления палеж са уведомени органите на МВР и представители на район \"Искър\".В момента ЧЕЗ Разпределение извършва мащабна реконструкция за 4,5 млн. лв. на подстанция \"Фестивална\", която доставя електроенергия на кв. \"Дружба\" и други столични квартали. За периода на изпълнение на подобни обекти се използва алтернативно електрозахранване на потребителите. Това води до риск от претоварване на мрежата и е възможно възникване на аварии, както е станало в кв.\"Дружба\" предходни дни. Посегателства върху съоръжения от мрежата са сериозна заплаха за сигурността на алтернативното захранване и увеличават риска от аварии и неудобства за клиентите, пише още в съобщението.", "date": "2019.06.11", "title": "Палеж на кабелна шахта остави без ток столичния квартал \"Дружба\""}
{"url": "https://www.novinite.bg/articles/176793/Nelepo-Majka-pregazi-3-godishnoto-si-dete-dokato-parkira", "text": "3-годишно дете е починало в неделя вечерта, след като майка му, при опит да паркира своя офроуд джип, го е прегазила.Нелепият инцидент е станал на паркинг в центъра на градчето Монблан, разположено в североизточната провинция Каталуния.По информация на местната полиция жената е заявила, че нито е видяла детето, нито е знаела къде точно е било застанало.На мястото на произшествието веднага пристигнали две линейки и хеликоптер, но усилията на медицинския екип да го реанимират не дали резултат и то издъхнало.Заради трагедията кметската управа в Монблан е взела решението да свали наполовина знамето на града и да обяви тридневен траур, съобщи ''La Vanguardia\".По случая е започнало разследване под наблюдението на прокуратурата.", "date": "2019.06.11", "title": "Нелепо! Майка прегази 3-годишното си дете, докато паркира"}
{"url": "https://www.novinite.bg/articles/176742/10-kandidati-se-boryat-za-posta-na-Tereza-Mej", "text": "Десет кандидати бяха номинирани да участват в надпреварата за наследник на Тереза Мей като лидер на Консервативната партия и премиер на Великобритания, информира Нова.В четвъртък ще бъде първият тур на гласуванията сред депутатите от партията, в които броят на кандидатите постепенно ще намалява, докато останат само двама. Те ще се явят на вътрешни избори, на които ще гласуват членовете на партията. Тереза Мей обяви миналата седмица, че се оттегля, но остава министър- председател до избирането на свой приемник.", "date": "2019.06.11", "title": "10 кандидати се борят за поста на Тереза Мей"}
{"url": "https://www.novinite.bg/articles/176779/Konsultirat-balgari-v-Kipar-za-pensii-i-majchinstvo", "text": "Службата по трудовите и социални въпроси към социалното министерство ще консултира българите в Кипър за различните видове обезщетения - за старост (пенсии), безработица, майчинство, инвалидност\r\nИнформационните дни за сънародниците ни ще бъдат в периода 17-22 юни. Те ще имат възможност да зададат въпроси за трудови и осигурителни отношения и да получат информация за процедурите по потвърждаването на осигурителен стаж в ЕС за различни осигурителни рискове. Ще им бъдат разяснени практически въпроси относно процедурите за удостоверяване на осигурителен стаж и спецификите за изчислението му в Кипър.\r\nНа 17 и 18 юни (понеделник и вторник) от 9:00 до 13:00 часа ще се проведат консултациите в гр. Никозия, в сградата на посолството на България (адрес: 13, Konstantinou Paleologou, 2406, Engomi, Nicosia). Вторият ден ще присъства и представител на Министерството на труда, социалните грижи и социалното осигуряване на Кипър\r\nНа 22-ри юни (събота) пък е информационния ден в гр. Ларнака. Той ще се проведе от 9:30 до 14:00 часа. Адресът на събитието е ул. \"Константинос Калогера\" 87, офис 3.\r\nСлужбата по трудовите и социални въпроси е базирана в Атина, Гърция. Тя има компетенции за консултиране и подпомагане на българските граждани в Кипър при упражняване на трудова дейност и ползването на съответните социално-осигурителни права в рамките на координацията на системите за социална сигурност на държави-членки на ЕС.\r\n", "date": "2019.06.11", "title": "Консултират българи в Кипър за пенсии и майчинство"}
{"url": "https://www.novinite.bg/articles/176774/Bojko-Borisov-napravi-ogled-na-izvarshenite-stroitelni-dejnosti-v-otsechkata-Skutare-Orizovo", "text": "„Правителството продължава приоритетно с инвестиционната програма в жп транспортната инфраструктура. Влакът пести енергия, представлява 100 процента екологично чист транспорт и ще се спести трафик от стотици хиляди тонове товари“. Това каза премиерът Бойко Борисов по време на инспекцията на ремонтите и строителните работи по проектите от Трансевропейската транспортна мрежа (ТЕН-Т).Общо 400 км железопътна инфраструктура ще бъде модернизирана по проектите, които министър-председателят Бойко Борисов инспектира днес заедно с министъра на транспорта, информационните технологии и съобщенията Росен Желязков, министъра на финансите Владислав Горанов и вицепремиера Томислав Дончев. „Важно е хората да видят свършеното. Ние работим здраво“, заяви министър-председателят.С инвестициите в националната жп инфраструктура ще се облекчи трафикът по магистралите. Премиерът Бойко Борисов даде пример с данните от натовареността по магистрала „Тракия“ - на националния празник трафикът е бил 53 000 автомобила, а в последния от почивните дни около 24 май – 57 000 автомобила“.В района на гара Белозем министър-председателят Бойко Борисов направи оглед на извършените строителни дейности в отсечката Скутаре-Оризово. Тя е част от проекта „Рехабилитация на железопътната линия Пловдив-Бургас, фаза2“. В този участък са напълно подновени 28 км. жп линия. Изградени са шумозащитни и предпазни стени в гара Маноле и Белозем и едно пешеходно пресичане с осигурен достъп за лица с намалена подвижност. Контактната мрежа е изцяло нова.„Последните дни видяхме пълна подкрепа на президента. Всичко, което правим, той го промотира съответно в Словения и в Санкт Петербург“, отбеляза министър-председателят Борисов и изтъкна изграждането на интерконекторите и магистралите. „Съжалявам, че върна закона за предварителното отчуждение, защото всичко това, което говоря, ако го няма този закон, няма да бъде построено, поне следващите 15-20 години. Но да речем, че някой го е подвел“, добави премиерът.", "date": "2019.06.11", "title": "Бойко Борисов направи оглед на извършените строителни дейности в отсечката Скутаре-Оризово"}
{"url": "https://www.novinite.bg/articles/176767/Turciya-i-ES-podpisvat-sporazumenie-za-jp-liniya-Balgariya-Istanbul", "text": "Турция и Европейския съюз ще подпишат споразумение за изграждането на участък от проекта за високоскоростна железопътна линия от границата с България до Истанбул. Брюксел участва във финансирането на проекта с 275 млн. евро. Новата отсечка ще позволява на пътническите и товарни влакове да развиват до 200 км./час и ще бъде снабдена с най-модерна система за сигнализация, съобщава БНР.", "date": "2019.06.11", "title": "Турция и ЕС подписват споразумение за жп линия България - Истанбул"}
{"url": "https://www.novinite.bg/articles/176754/Pochti-600-rastitelni-vida-sa-izcheznali-ot-divata-priroda-prez-poslednite-250-godini", "text": "Почти 600 растителни вида са изчезнали от дивата природа през последните 250 години. Това показва ново изследване, цитирано от Би Би Си. Броят на загубените растения се базира на реално изчезнали видове, а не на предположения и е два пъти по-голям от всички изтребени видове птици, бозайници и риби взети заедно.Според учените растенията измират 500 пъти по-бързо отколкото се предполагаше първоначално.През май в доклад на ООН се посочваше, че 1 милион животни и растения са заплашени от изчезване. Учените твърдят, че анализът на всички документирани изчезнали растения в света показва какви поуки трябва да си вземат хората, за да спрат бъдещи подобни трагедии., посочва доктор Аелис Хъмфрис от Университета в Стокхолм.Сред изчезналите растения са чилийското сандалово дърво, което е било ценено заради етеричните си масла, цветето Трисмиа американа, което прекарва голяма част от жизнения си цикъл под земята, и маслиненото дърво Света Елена, което има розови цветове.Най-големи са пораженията върху флората на островите и в тропиците, които са дом на високо ценените тропически гори и имат голямо биоразнообразие.За щастие има и светлина в тунела – няколко растения, смятани за отдавна отмрели като чилийският минзухар бяха отново открити.", "date": "2019.06.11", "title": "Почти 600 растителни вида са изчезнали от дивата природа през последните 250 години"}
{"url": "https://www.novinite.bg/articles/176750/Harvatiya-izdigna-ograda-po-granicata-s-Bosna-i-Hercegovina", "text": "Хърватското министерство на вътрешните работи издигна висока метална ограда по границата с Босна и Херцеговина, за да попречи на незаконните мигранти да влязат в страната, съобщава МИА. Граничната полиция в Босна и Херцеговина вчера заяви, че хърватското министерство на вътрешните работи ги е информирало, че ще има прекъсване на трафика заради инсталирането на оградата. Много мигранти се опитват да пресекат границата между двете държави около КПП Малевац, за да влязат в Европейския съюз. ", "date": "2019.06.11", "title": "Хърватия издигна ограда по границата с Босна и Херцеговина"}
{"url": "https://www.novinite.bg/articles/176744/Skasa-se-yazovirna-stena-kraj-selo-Nova-Varbovka", "text": "Скъсала се е част от язовирната стена край село Нова Върбовка в община Стражица, област Велико Търново. Това потвърди пред NOVA зам.-председателят на Агенцията за метрологичен и технически надзор ген. Кирил Войнов.\"Преливането на язовира е започнало към 1 ч. през нощта\", съобщи Кирил Войнов.Наводнено е училището в село Камен. Към момента не знае какво е състоянието в селата по поречието на реката.", "date": "2019.06.11", "title": "Скъса се язовирна стена край село Нова Върбовка"}
{"url": "https://www.novinite.bg/articles/176791/Gruevski-veche-ne-e-deputat", "text": "Бившият македонски премиер Никола Груевски днес загуби депутатското си място в парламента, но ще продължи да получава заплата като народен представител поне още една година, предаде БГНЕС.Това предвижда Законът за народния представител. Груевски, който има ефективна присъда, избяга през октомври миналата година в Унгария, където получи политическо убежище.Груевски е осъден да лежи в затвора, след като беше признат за виновен по делото за закупуването на луксозен „Мерцедес“ за него в качеството му на премиер.По-късно ще заседава Държавната изборна комисия, която трябва да предложи други двама кандидати за депутатските места на Груевски и още един политик, оттеглил се от парламента.", "date": "2019.06.11", "title": "Груевски вече не е депутат"}
{"url": "https://www.novinite.bg/articles/176745/Kmetat-na-SofiyaNyama-da-ima-kompromis-za-Graf-Ignatiev", "text": "\r\nПоела съм ангажимент, че няма да има компромис по отношение на никого. Това заяви в Сутрешния блок на БНТ1 кметът на София Йорданка Фандъкова относно новите проблеми, появили се след завършването на ремонта на трамвайното трасе по ул. \"Граф Игнатиев\". Санкцията за целия обект може да стигне до един милион лева, категоричен е кметът.\r\n\r\n\r\n\r\n\r\n\r\n\r\n\r\n\r\n\r\n\r\n\r\n\r\n\r\n\r\n\r\n\r\n\r\n\r\n\r\n\r\n\r\n\r\n\r\n\r\n\r\n\r\n\r\n", "date": "2019.06.11", "title": "Кметът на София:Няма да има компромис за \"Граф Игнатиев\""}
{"url": "https://www.novinite.bg/articles/176741/Prodaljava-bedstvenoto-polojenie-v-Strelcha", "text": "Продължава тежкото положение в Стрелча. Градът е без водоподаване и обяви бедствие. Единственият водопровод в района е замърсен с тиня и кал след пороите от последните дни. От вторник в Стрелча ще бъдат осигурени водоноски. Прогнозите на експертите в общината са бедственото положение да остане в сила до 17 юни, когато се надяват водопреносната мрежа да заработи нормално", "date": "2019.06.11", "title": "Продължава бедственото положение в Стрелча"}
{"url": "https://www.novinite.bg/articles/176753/Svetoven-den-na-kravodaritelya", "text": "По повод Световния ден на доброволния и безвъзмезден кръводарител – 14 юни, Българският Червен кръст и Националният център по трансфузионна хематология (НЦТХ) ще връчат почетни плакети на дългогодишни доброволни и безвъзмездни кръводарители. Те са номинирани от комисия, в която участват представители на двете институции, въз основа на изпратени предложения от цялата страна.За принос в доброволното и безвъзмездно кръводаряване ще бъдат наградени 10 индивидуални кръводарители, някои от тях дарили кръв над 100 пъти, както и колективите на Бизнес парк София, Национална природо-математическа гимназия „Акад. Любомир Чакалов“, Park Center Sofia & Ceres Management Service и Sofia Airport Centar & Ceres Management Service.", "date": "2019.06.11", "title": "Световен ден на кръводарителя"}
{"url": "https://www.novinite.bg/articles/176755/Izpektiraha-nov-jelezen-pat-po-otsechkata-Sofiya-Elin-Pelin", "text": "Полагането на нов железен път по отсечката София-Елин Пелин инспектира министър-председателят Бойко Борисов заедно с министъра на транспорта, информационните технологии и съобщенията Росен Желязков, министъра на финансите Владислав Горанов и вицепремиера Томислав Дончев.Железопътната отсечка София-Елин Пелин  е част от жп линията София-Пловдив. С изграждането на този и другите участъци ще се постигне намаляване на времето за пътуване между София и Пловдив до 1 час и 10 минути. Също така ще се създаде възможност придвижването на хората от крайградските зони към София и обратно да се поеме от жп транспорт в тясна връзка с градския транспорт, основно метрото. Това ще даде удобна алтернатива на над 3000 човека от Елин Пелин, Казичене, Искър и др., които ежедневно пътуват с автомобилите си към София. При изпълнението на проекта ще бъдат реконструирани 6 броя мостове, ще се премахнат прелези и на тяхно място ще се построят 17 броя нови надлези и подлези. В 6 гари ще се модернизират пероните за улеснен достъп на гражданите и лицата с намалена подвижност. Проектът се финансира по Механизма за Свързана Европа и е на обща стойност 133 млн. лв., от които 113 млн. лв. безвъзмездна помощ от ЕС и 20 млн. лв. национално съфинансиране.В строителството  на трасето са ангажирани 6-7000 души, стана ясно от думите на транспортния министър Росен Желязков. След завършването на отсечката влаковете по нея ще се движат със 160-200 км/ч. В този програмен период се работи по рехабилитацията на 30 жп гари. ", "date": "2019.06.11", "title": "Изпектираха нов железен път по отсечката София-Елин Пелин"}
{"url": "https://www.novinite.bg/articles/176756/NZOK-e-globila-bolnicite-s-1-mln-lv-za-parvoto-trimesechie", "text": "Здравната каса е санкционирала болниците с едва 1.048 млн. лв. за първите три месеца на годината, сочат данните на НЗОК, цитирани от clinica.bg. Направени са 1308 проверки. Глобите са за 254 888 лв, а начислените неоснователно получени суми в размер на 726 912 лв. При внезапен контрол на място обаче санкциите са за едва 66 941 лв. Бюджетът на болничната помощ тази година е 2 млрд. лв.Сумата е под рамките на обичайното - например за цялата 2014 г. глобите бяха за 1.8 млн. лева, а неплатените на болниците неоснователно начислени суми - 5 млн. лв. Други 2.2 млн. лв. тогава са платени, но след това поискани за възстановяване, тъй като са платени неправомерно. През 2017 г. вече общата сума от глоби и неплатени суми е за над 10 млн. лв. Освен това традиционно касата не успява да събере повече от 60-70 на сто от наложените глоби.Причините за санкциите са свързани с липса на обективно доказани индикации за хоспитализация, нелекуване на придружаващи заболявания, неизвършени задължителни изследвания, пропуски при попълване на болничната медицинска документация на пациентите. Наказания са наложени и за неотразяване на извършена дейност, неизпълнени изисквания за завършена клинична пътека, неспазени критерии за дехоспитализации, заплащане или доплащане на медицинска дейност, която се покрива изцяло от НЗОК.Два пъти повече - 3631, са проверките в извънболничната медицинска и дентална помощ. Санкциите са за 241 930 лв., а най-честите нарушения са свързани с отказ да бъде оказана медицинска помощ, заплащане за издаване на болничен лист, неудовлетвореност от качеството на оказаната помощ, доплащане от пациенти на дейности, които се покриват от здравната каса. В аптеките са направени 1086 проверки, установени са 1720 нарушения и са наложени санкции за 279 570 лв.", "date": "2019.06.11", "title": "НЗОК е глобила болниците с 1 млн. лв. за първото тримесечие"}
{"url": "https://www.novinite.bg/articles/176746/Sadat-reshava-dali-da-ostavi-v-aresta-kmeta-na-rajon-Severen-Plovdiv", "text": "\r\nАпелативният специализиран съд ще реши окончателно дали кметът на район \"Северен\" в Пловдив Ральо Ралев остава в ареста.\r\n\r\n\r\n\r\n\r\n\r\n", "date": "2019.06.11", "title": "Съдът решава дали да остави в ареста кмета на район \"Северен\" - Пловдив"}
{"url": "https://www.novinite.bg/articles/176747/Proekt-na-MON-Palna-promyana-v-klasnite-stai", "text": "Нов проект на наредба на Образователното министерство е свързан с промяна в класните стаи. Те трябва да станат Г-образни, с мобилни, преместваеми стени. Двойните чинове да бъдат заменени с единични маси, а към оборудването на класните стаи да се прибавят и камини, посочва Нова Директорът на столичното 131-во училище Надежда Николчева, коментира идеите наМинистерството на образованието: „Проектът за тази наредба наистина е много чакан дълго време от гилдията. Той би трябвало да внесе ред в образователното пространство, в средата, в която пребивават учениците. Наредбата разписва много детайлно как трябва да изглежда една училищна сграда и сграда на детска градина. Описва и как трябва да изглежда една класна стая, един физкултурен салон, един специализиран кабинет. И всъщност това, което тя рамкира, мога да обобщя, че е мечтата на всеки, който работи в системата”, допълва Николчева. Проектът обаче се оказва неприложим във всяко училище. „Всъщност това е големият проблем, който директорите виждаме в наредбата. Тя е с един пожелателен характер, тъй като не е приложима във вида, в който е излязъл проектът за училищни сгради, които са строени преди влизане наредбата за устройство на сградите за обществени ползи”, посочи директорът. Надежда Николчева коментира и другата промяна, заложена в проекта - заместването на двойните чинове с единични маси:„Чиновете много отдавна в значителна част от училищата вече са сменени с единични модулни маси. Аз не мисля, че това е проблем. По-скоро проблемите са в изискванията за сграднотопространство”, допълни още тя.  Друга част от законопроекта, който предизвика дебати, е изграждането на камини в класните стаи. „Камината е изискване за кабинета по химия. Тя е специална камина”, добави директорът на столичното 131-во училище.", "date": "2019.06.11", "title": "Проект на МОН: Пълна промяна в класните стаи"}
{"url": "https://www.novinite.bg/articles/176752/KZP-Tryabva-da-zapazim-tendenciyata-za-podobryavane-kachestvoto-na-turisticheskiya-produkt", "text": "Има подобрение в качеството на туристическия продукт в България през последните години, което е резултат от комплексните усилия и на институциите, и на търговците. Наблюдава се спад на нарушенията. Тази тенденция трябва да се запази, за да може при едни по-трудни условия, при изострена конкуренция от съседните държави да продължим да привличаме туристите. Това каза председателят на Комисията за защита на потребителите (КЗП) Димитър Маргаритов по телевизия Bulgaria ON Air, като прогнозира че тази година сезонът ще бъде труден и всички трябва да го разберат, а най-вече тези, които предоставят туристическите услуги.„Много е важно тези, при които след проверки е установено, че има някакви проблеми, да приведат дейността си в съответствие с изискванията на закона. Тези, които не са имали проблеми, да не разчитат на принципа „ден година храни”, а на това, че когато при тях дойде някой, основната им задача трябва да бъде да дойде пак догодина или когато реши”, каза още той. Димитър Маргаритов посочи, че много от нарушенията в сферата на туризма се дължат на лош подход при поднасянето на информацията от страна на търговците.„Не ни се казва какво да очакваме, какви точно са условията и когато отидем в туристическия обект, виждаме че нещата не са както трябва”, каза той и призова потребителите да са активни в подобни случаи. „Ако не реагират, проблемът си остава за тях, а търговецът си мисли, че може да му мине номерът. Когато човек е активен, когато се обърне към институциите с доверие, вижда, че те се отзовават”, добави председателят на КЗП и подчерта, че има редица примери от последните години, в които контролният орган се е притекъл на помощ на туристи, включително и при неволи в чужбина. В студиото на „България сутрин” председателят на КЗП коментира и организираната от омбудсмана Мая Манолова кръгла маса по въпросите, свързани с бързите кредити.„Това беше много добра инициатива. Установихме, че координацията между институциите може да подобри средата и хората да изпитват по-малко затруднения тогава, когато трябва да връщат тези пари”, изтъкна Маргаритов. Той обясни, че през годините Комисията е преглеждала за неравноправни клаузи общите условия на всички фирми за бързи заеми и почти навсякъде са открити такива.„Повечето казват, че се съобразяват с нашите препоръки, но на терен не го правят. Със съдебната система бихме могли да изградим една система на координация – когато ние им изпратим цялата информация за нашите произнасяния и те в рамките на това, което предлага и Мая Манолова, като промени в заповедното производство в ГПК, следят служебно за тези неравноправни клаузи, малко ще се затвори средата, в която фирмите за бързи заеми биха могли да отпускат тези кредити и да шиканират по някакъв начин своите клиенти”, завърши Маргаритов.", "date": "2019.06.11", "title": "КЗП: „Трябва да запазим тенденцията за подобряване качеството на туристическия продукт\""}
{"url": "https://www.novinite.bg/articles/176760/Na-12-i-13-yuni-shte-se-provede-59-ta-Nacionalna-konferenciya-po-transfuzionna-hematologiya", "text": "На 12 и 13 юни 2019 г. в аулата на Националния център по трансфузионна хематология ще се проведе 59-та Национална конференция по трансфузионна хематология.Във форума ще вземат участие представители на Националния център по трансфузионна хематология, на районните центрове по трансфузионна хематология в Пловдив, Плевен, Стара Загора и Варна, както и на отделенията и лабораториите по трансфузионна хематология на многопрофилните болници в страната и др.В рамките на събитието ще бъде направен цялостен отчет на извършената дейност по кръводаряване, диагностициране, преработване и предоставяне за приложение на кръв и кръвните съставки през 2018 година. По време на форума ще бъдат представени и нови продукти и технологии в областта на трансфузионната хематология.С програмата на Националната конференция може да се запознаете в прикачения файл.На 12 юни от 12.00 часа, в аулата на Националния център по трансфузионна хематология (гр. София, ул. „Братя Миладинови” № 112),  и  на тържествена церемония ще наградят с почетен плакет „“ дългогодишни кръводарители от цялата страна. Награждаването е по случай предстоящия Световен ден на безвъзмездния кръводарител – 14 юни.На награждаването са поканени представителите на медиите.", "date": "2019.06.11", "title": "На 12 и 13 юни ще се проведе 59-та Национална конференция по трансфузионна хематология"}
{"url": "https://www.novinite.bg/articles/176761/Bojko-Borisov-napravi-ogled-na-priemnoto-zdanie-na-gara-Pazardjik", "text": "Министър-председателят Бойко Борисов направи оглед на приемното здание на гара Пазарджик. Тя е финансирана по Оперативна програма „Транспорт“ на стойност 3,63 млн. лв., от които 3,085 млн. лв. са от ЕС. Гара Пазарджик е завършена за 9 месеца в периода януари-септември 2014 г. Преди началото на проекта през гарата са минавали 231 000 пътници годишно. След модернизацията на гарата и на жп отсечката Септември-Пловдив броят на пътниците е нараснал на 260 000 души.От гара Пазарджик премиерът Борисов се качи на влак, с който ще премине по трасе за скоростно движение, изградено по европейските стандарти за проектиране на скоростни линии за пътнически превози.", "date": "2019.06.11", "title": "Бойко Борисов направи оглед на приемното здание на гара Пазарджик"}
{"url": "https://www.novinite.bg/articles/176740/Slanchevo-s-temperaturi-mejdu-25-i-30", "text": "Днес повече слънце ще има над Западна България, докато над североизточната половина от страната облачността ще е по-често значителна – купеста и купесто-дъждовна. Отново ще има превалявания, придружени с гръмотевици и временно усилване вятъра, има условия и за градушка. Ще духа слаб до умерен север-североизточен вятър. Максималните температури ще са между 25° и 30°, в София - около 25°.Над планините облачността ще е по-често значителна и на места, главно в следобедните часове, ще превали и прегърми. Ще духа до умерен североизточен вятър. Максималната температура на височина 1200 метра ще е около 20°, на 2000 метра – около 13°.Над Черноморието ще преобладава облачно време и на много места в часовете до обяд ще има валежи от дъжд и гръмотевична дейност. След обяд валежите ще спират и облачността ще се разкъса и намалее. Ще духа слаб до умерен вятър от север-североизток. Максимални температури между 25° и 28°. Температурата на морската вода е от 19° по северното крайбрежие, до 23-24° в Бургаския залив. Вълнението на морето ще е 2-3 бала.", "date": "2019.06.11", "title": "Слънчево с температури между 25° и 30°"}
{"url": "https://www.novinite.bg/articles/176758/Vijte-kade-nyama-da-ima-voda-v-Sofiya-na-12-yuni", "text": "На 12 юни 2019 г. (сряда), във връзка с подмяна на сградно водопроводно отклонение на ул. „Юрий Венелин“ Център се налага спиране на водоподаването от 09:00 до 18:00 часа на клиентите на „Софийска вода”, живеещи в района на:по ул. „Юрий Венелин“ от бул. „Васил Левски“ до ул. „Любен Каравелов“.При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Любен Каравелов“ ъгъла с ул. „Юри Венелин“.На 12 юни 2019 г. (сряда), във връзка с изпълнение на инвестиционен проект за подмяна на уличен водопровод на ул. „Обрадовски път“ кв. „Бенковски“ , се налага спиране на водоподаването от 09:00 до 21:00 часа на клиентите на „Софийска вода”, живеещи в района на:по ул. „Глас народен“ от ул. „Единство“ до ул. „Долна махала“по ул. „Обрадовски път“ от ул. „Селска поляна“ до ул. „Глас народен“При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Глас народен“ ъгъла с ул.“Единство“.След възстановяване на водоснабдяването е възможно временно повишаване  мътността на водата.След реализацията на този инвестиционен проектr клиентите на „Софийска вода” живеещи в района ще почувстват значително подобреното качество на предоставяните услуги.На 12 юни 2019 г. (сряда), във връзка с изграждане на сградно водопроводно отклонение на ул. „Родна стряха“ кв. „Драгалевци“ се налага спиране на водоподаването от 09:00 до 16:00 часа на клиентите на „Софийска вода”, живеещи в района на:ул. „Родна стряха“, по ул. „Вълшебно биле“ от ул. „Горски дух“ до ул. „Вълшебно биле“№16.При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Родна стряха“ ъгъла с ул. „Вълшебно биле“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.Засегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството -  .“Софийска вода” АД предварително се извинява на своите клиенти за причинените временни неудобства!Интернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2019.06.11", "title": "Вижте къде няма да има вода в София на 12 юни"}
{"url": "https://www.novinite.bg/articles/176763/Dji-Pi-Grup-Problemat-s-Grafa-e-v-proekta-ne-v-izpalnenieto", "text": "След като вчера в социалните мрежи бяха публикувани любителски снимки как на места новата настилка на току що ремонтираната столична улица \"Граф Игнатиев\" се е надигнала и кметът Йорданка Фандъкова наложи глоба от 280 000 лв., днес отговор дойде от фирмата-изпълнител на проекта.Според \"Джи Пи Груп\" проблемите са заради недостатъци на проекта, а не на изпълнението им.\"Обектът е приет на 18 демекври, така че твърдението, че 10 дни след приключването на ремонта са се появили дефекти не е вярно. Като изпълнител сме част от един процес, който включва проектиране и избор на материал. В качеството си на изпълнител сме длъжни да изпълним зададения ни проект и го направихме\", обясни пред bTV Георги Гигов, продуктов мениджър на компанията.По думите му, след като бъдат направени проверки, ще се види откъде реално идва проблемът.Даниел Евлогиев от дирекция \"Транспортна инфраструктура\" към Столична Община пък беше категоричен, че не приема оправданията на строителя относно това, че няма никаква вина за изпълнението.\"На база на това се налага и санкцията, която е в размер на около 280 000 лв. Назначена е проверка на всички проектни решения, които са взети. Ако са допуснати грешки, проектантите ще си понесат пълните последствия, а именно - глоби\", изтъкна той.Глобите за фирмата-изпълнител до момента са около половин милион лева.Вчера стана ясно и че Министерството на регионалното развитие и благоустройството е глобило София с над 1 милион лева заради нередности в обществената поръчка по ремонта на \"Графа\".5% от сумата е финансова корекция наложена и върху договора за ремонта на зоната около катедралния храм \"Св. Александър Невски\".Столична община вече обяви, че ще оспорва всички аргументи на министерството в съда.", "date": "2019.06.11", "title": "\"Джи Пи Груп\": Проблемът с \"Графа\" е в проекта, не в изпълнението"}
{"url": "https://www.novinite.bg/articles/176768/Medicinski-rabotnici-ot-Stara-Zagora-protestirat-s-iskane-za-dostojno-zaplashtane", "text": "\r\nСпециалистите по здравни грижи от болница \"Проф. д-р Стоян Киркович\" в Стара Загора отново излизат на протест. Те настояват за достойно заплащане, както и за премахването на търговските дружества в здравеопазването. В протеста се включи и националният омбудсман Мая Манолова.\r\nВижте повече подробности от прякото включване на Десислава Петкова.\r\n\r\n\r\n\r\n\r\n\r\n\r\n", "date": "2019.06.11", "title": "Медицински работници от Стара Загора протестират с искане за достойно заплащане"}
{"url": "https://www.novinite.bg/articles/176757/Silen-poroj-zasegna-Hotnica-kmetat-na-Veliko-Tarnovo-predprie-nezabavni-merki", "text": "Силен порой се изсипа над великотърновското село Хотница във вечерните часове на 10 юни. Сериозното количество валежи доведе до наводняване земеделски територии, засегнати бяха дворовете на 12 къщи и частично – приземни помещения. След сигнал, подаден от кмета на с. Хотница Десислав Йорданов, кметът на община Велико Търново Даниел Панов предприе незабавни мерки за овладяване на ситуацията.Веднага бе изпратена специализирана техника, а координацията на дейностите на място бе възложена на заместник-кмета проф. Георги Камарашев. С багери и фадроми бяха разчистени наносите по улиците и край моста над р. Бохот. Прокопани бяха и локални урви за оттичане и отвеждане на събралата се вода. При необходимост от отводняване на стопански помещения ще бъде изпратена още специализирана техника.", "date": "2019.06.11", "title": "Силен порой засегна Хотница, кметът на Велико Търново предприе незабавни мерки"}
{"url": "https://www.novinite.bg/articles/176762/Otchayan-maj-se-obesi-v-doma-si-v-Dupnica", "text": "Млад мъж от Дупница се обеси в дома си. Трагедията станала около 8,30 часа тази сутрин. Близките на 38-годишния В. П. се натъкнали на зловещата гледка и веднага се обадили на телефон 112,пише струма бг. На място пристигнала линейка и екип криминалисти, които все още са на мястото. Медиците констатирали смъртта на младия мъж. Причините за трагедията се изясняват.", "date": "2019.06.11", "title": "Отчаян мъж се обеси в дома си в Дупница"}
{"url": "https://www.novinite.bg/articles/176766/Mashtabna-obrabotka-sreshtu-komari-na-teritoriyata-na-obshtina-Vidin", "text": "Късно вечерта на 10 юни бе направена мащабна аерозолна обработка срещу комари на територията на град Видин и 8 населени места в Общината по поречието на Дунав (Антимово, Ботево, Дунавци, Гомотарци, Кошава, Кутово, Симеоново и Сланотрън).Преди няколко дни фирмата „Д.Д.Д-1“ ООД, която е ангажирана с тази дейност, извърши обработка с топъл аерозол във видинските паркове – Крайдунавски, „Владикина бахча“ и „Рова“. Всичко това се осъществява по график, съгласуван с Община Видин. За целия сезон през тази година – от месец май до месец септември са планирани общо седем аерозолни обработки.", "date": "2019.06.11", "title": "Мащабна обработка срещу комари на територията на община Видин"}
{"url": "https://www.novinite.bg/articles/176751/Zaharieva-prizova-Severna-Makedoniya-da-ne-promenya-istoriyata-a-da-kaje-istinata", "text": "Ние не искаме да правим компромис с истината. Не искаме Северна Македония да променя историята, а да каже истината. Това каза вицепремиерът и министър на външните работи Екатерина Захариева в сутрешния блок на bTV.„Комисията по исторически въпроси заседава вече малко повече от година. И на първото заседание на Междуправителствената комисия вчера направихме препоръки към нея, с които настояваме до края на годината да има съществени резултати, акцентирайки върху Гоце Делчев и Илинденско-преображенското въстание – тези две неща са всъщност разковничето“, заяви Захариева и посочи, че те са най-важни за България.„Няма как да направиш компромис с истината. Аз много пъти съм казвала, че ние не искаме да правим компромис с истината. Той и самият Гоце Делчев е казвал много пъти, че е българин. Това, което за мен е абсурдно и подчертавам, че не е предложение на тяхното правителство, беше за общото празнуване на Гоце Делчев на 7 октомври. Много българи дори не я знаят тази дата, тя е най-голямото предателство и няма как да го честваш“, посочи външният министър и обясни, че на 7 октомври под натиск на Сталин Георги Димитров изпраща костите на Гоце Делчев в Скопие.Тя посочи, че правителствата на България и Северна Македония биха искали да видят много по-бързи темпове в работата на историческата комисия.„Защото те продължават да лъжат децата си, а няма как да се опитваме да ги възпитаваме във фалшив национализъм. България няма претенции към историята на Македония след 1944 г.“, коментира тя.„За изминалите 30 години не сме имали такова развитие между двете държави, каквото се случва през последните няколко години“, допълни Захариева.", "date": "2019.06.11", "title": "Захариева призова: Северна Македония да не променя историята, а да каже истината"}
{"url": "https://www.novinite.bg/articles/176792/Patna-policiya-proveri-20-807-vodachi-za-sedmica", "text": "20 807 водачи са проверени по време на последната операция за употреба на алкохол, наркотични вещества и техните аналози, съобщиха от МВР.Тя се проведе в седмицата от 3 до 9 юни и бе организирана по линя на Европейската мрежа на службите на Пътна полиция – TISPOL.По време на проверките е установено, че 212 водачи са употребили алкохол, а 48 са управлявали след употреба на наркотични и упойващи вещества. За сравнение, при проведената последна подобна операция през месец декември 2018 година, проверените водачи са били 19624, установените случаи на употребили алкохол са били 204, а 42 са управлявали МПС след употреба на наркотични вещества и/или техните аналози.По време на операцията екипите са установили още 286 нарушения за управление на моторно превозно средство без задължителната застраховка Гражданска отговорност. На 480 водачи са отнети свидетелствата за управление на МПС заради неплатени в предвидения от закона срок, от екипите са връчени 3100 електронни фишове на водачи и 237 на техни спътници. При проверките от екипите са открити 9 издирвани лица, установени са и 2 случая на превозване на крадени стоки. ", "date": "2019.06.11", "title": "„Пътна полиция“ провери 20 807 водачи за седмица"}
{"url": "https://www.novinite.bg/articles/176771/Da-remontirat-mosta-do-s-Lisicite-razporedi-Borisov-na-mladejkiya-GERB", "text": "Премиерът Бойко Борисов е разпоредил на младежкия ГЕРБ този уикенд да ремонтират моста до село Лисиците. Това е най-големият пешеходен мост на Балканите, заяви Борисов. Той е разпоредил да се подменят дървените дъски на моста. \"Казал съм им да намерят двама-трима майстори. Ще им дадем пари от партията. Ще се съберат децата там, на Горанов и на Томислав също по една четка ще им дам, аз ще ръководя\", посочи Бойко Борисов.", "date": "2019.06.11", "title": "Да ремонтират моста до с. Лисиците, разпореди Борисов на младежкия ГЕРБ"}
{"url": "https://www.novinite.bg/articles/176773/Maya-Manolova-shte-podkrepi-protesta-sreshtu-zastroyavane-na-parka-v-Drujba-1", "text": "Днес, 11 юни 2019 г., в 18.00 часа по покана на жители от ж.к. „Дружба“ 1 Омбудсманът Мая Манолова ще подкрепи протеста им срещу застрояването на парка до езерото, до Бл. 121. Хората настояват за запазване на зелените площи, където да играят децата им.", "date": "2019.06.11", "title": "Мая Манолова ще подкрепи протеста срещу застрояване на  парка в „Дружба“ 1"}
{"url": "https://www.novinite.bg/articles/176748/Glavniyat-prokuror-Sotir-Cacarov-e-na-poseshtenie-v-Rumaniya", "text": "Главният прокурор Сотир Цацаров е на посещение в Букурещ, където ще се срещне с колегата си Богдан Лику. В румънската столица той е придружаван от заместника си г-н Иван Гешев и завеждащия отдел „Международен“ във ВКП г-н Цветомир Йосифов.По време на визитата ще бъде подписан Меморандум за сътрудничество между Прокуратурата на Република България и Дирекцията за разследване на организираната престъпност и тероризма – (DIICOT) към Прокуратурата при Върховния касационен съд на Румъния.До момента Прокуратурата на Република България има подписани меморандуми за сътрудничество с прокуратурите на 14 държави. Българската делегация ще бъде запозната с работата на DIICOT и постигнатите резултати и цели в борбата срещу организираната престъпност и тероризма в северната ни съседка. В рамките на посещението ще се проведат срещи и с главния прокурор на DIICOT г-н Феликс Банила и завеждащия отдел „Международно сътрудничество“ на Дирекцията г-жа Камелия Стойна.", "date": "2019.06.11", "title": "Главният прокурор Сотир Цацаров е на посещение в Румъния"}
{"url": "https://www.novinite.bg/articles/176783/Maya-Manolova-v-Stara-Zagora-Bezobrazie-Poreden-natisk-varhu-medicinski-sestri", "text": "„Аз съм сигурна, че тези протести ще продължат, докато бъдат удовлетворени справедливите искания на медицинските сестри и на медицинските специалисти.“ Това каза омбудсманът днес в гр. Стара Загора, където за пореден път отиде да подкрепи протестиращите специалисти по здравни грижи, които от месеци настояват за достойни условия на труд и справедливо и адекватно възнаграждение.Протестът започна пред УМБАЛ „Проф. д-р Стоян Киркович“ и продължи с шествие, в което обаче, по твърдение на медицинските специалисти, заради натиск и заплахи за уволнение, се включиха едва двайсетина професионалисти по здравни грижи. „Недопустим е натискът, които ръководители на лечебни заведения продължават да оказват върху медицинските сестри, да не протестират.Питам аз, в кой век живеем, нормално ли е в уж демократична България, 30 години след демократичните промени, да се питаме имат ли право медицинските сестри да протестират или нямат право“, каза омбудсманът.Доказателство за оказван натиск бе и фактът, че една от организаторките на протеста – медицинската сестра Елена Якшева, получи телефонно обаждане от „Личен състав“ за това, че ще бъде командирована от клиниката по ортопедия в инфекциозно отделение.„Това е пълно безобразие, защото макар и формално да е спазен законът за всеки е ясно, че това е наказателна акция и знак за предупреждение от страна на ръководството на болницата. Това е начин да бъде притисната в ъгъла и да се потушат опитите за протест и промяна на тежкото положение“, подчерта Манолова. По думите й исканията на протестиращите не са политически, а съсловни и професионални и всеки опит да бъдат притискани и спирани задължително трябва да бъде осъден. „Този протест не е само за заплатите на медицинските сестри. Това е протест, който е и за нас пациентите.Това е протест и за лекарите. Това е протест за цялата здравна система. Това, което те искат, са реформи в здравната система, които да са в полза на гражданите и на всички работещи в сектора“, отбеляза Мая Манолова. По думите й медицинските специалисти са прави да са гневни, защото нито едно от обещанията, които са им дадени преди изборите, не е изпълнено.„Министърът на здравеопазването обеща, че до 20 април т.г. ще има нови проекти на закони за съсловните организации – има ли такива проекти, няма. Обеща, че до 10 май ще предложи нова методика за определяне работните заплати на медицинските специалисти – видяхте ли такава методика, не, не сме видели такава методика. Обещаха, че от 1 юни заплатите ще бъдат поне на нивото на договореното в Колективния трудов договор, а именно 950 лв. стартова заплата за медицински специалист. Реално увеличенията, които се случиха, са в рамките на 20 лв., 50 лв., до 80 лв. Това е лъжа от страна на Министерството на здравеопазването и отказ от реформи. Отказ да се решават проблемите в здравната система“, заключи омбудсманът. Според нея проблемите в сектора показват добре организиран хаос, от който парите изтичат.Така от 130 млн., на определени места един медицински специалист получава по 20 лв., а друг – нищо. Мая Манолова допълни, че утре, 12 юни, от 15.00 часа ще отиде и в столичната болница „Токуда“, защото върху медицинската сестра Мая Илиева - лицето на протестите, също е оказван натиск.", "date": "2019.06.11", "title": "Мая Манолова в Стара Загора: Безобразие! Пореден натиск  върху медицински сестри"}
{"url": "https://www.novinite.bg/articles/176769/Nivoto-na-Dunav-e-opasno-visoko", "text": "Висока вълна преминава през българския участък на река Дунав. Въведено е наблюдение на дигите и на съоръженията по брега. Засега няма опасност от заливане на населени места, увериха от Агенцията за проучване на Дунав.Започна денонощното наблюдение на всички хидротехнически съоръжения по реката. В момента на ниските места в българския участък -  край Видин и Лом, нивото на Дунав е високо, като при Лом наближава 8 метра. Според хидролозите от АППД критични могат да бъдат водни стоежи над 8 метра и половина. Засега такива не се очакват. Нивото на реката в горната част на българския участък започва да спада, докато край Русе и Силистра ще се покачва, най-сериозно с 40 см ще се вдигне в следващите два дни при Силистра. При високите нива на реката опасност за корабите представляват множество клони и дънери. От Морска администрация предупреждават капитаните да са внимателни, особено на корабите, които се движат срещу течението. Прогнозите на експертите от АППД сочат, че ако няма обилни валежи в Западна Европа, нивото на реката в българската част ще спада. заяви капитан Иван Жеков от Морска администрация - Русе.", "date": "2019.06.11", "title": "Нивото на Дунав е опасно високо"}
{"url": "https://www.novinite.bg/articles/176743/Kaloyan-Pargov-Bihme-podkrepili-Maya-Manolova-za-kmet-na-Sofiya", "text": "„Търсим кандидатура за кмет на София извън рамките на БСП, защото София е трудна територия. Категорично бихме подкрепили Мая Манолова”. Това заяви в студиото на „Здравей, България” председателят на БСП –София и член на ИБ на БСП Калоян Паргов. \"Първоначален разговор Манолова да стане кандидат за кмет на БСП не е провеждан. Но ако тя бъде номинирана от червените структури, ще има и разговор\", каза още Паргов.По думите му в БСП търсят кандидатура, която да бъде извън рамките на партията. \"София е трудна територия за социалистите. Видяхме, че моделът Радев успя и в София, търсим нещо подобно\", посочи Паргов. „Едва ли мога да гадая социологически какво би се случило, но Мая Манолова се доказа като гласът на народа. Няма да е лоша и ролята й като гласът на софиянци, за да можм да променим всичко това, което ни дразни в София”„Ситуацията, която се създаде, отклонява БСП от поставените й цели. Оставката на Нинова е факт и е подадена. Конгресът се събира, за да я констатира. Дали може да се случи друг сценарий мога само да гадая”, коментира още Паргов относно ситуацията в БСП.На въпрос дали самият той би се кандидатирал за лидер на партията, той бе категоричен: „Тази въпрос не стои пред мен”.\"Отправям призив към всички в БСП да се осъзнаят. Нинова с подаването на оставката си хвърли партията в хаос и сега се чудим какво да правим на 16-ти юни. Никой не искаше нейната оставка по начина, по който тя драматизира с нея\", добави Паргов.", "date": "2019.06.11", "title": "Калоян Паргов: Бихме подкрепили Мая Манолова за кмет на София"}
{"url": "https://www.novinite.bg/articles/176776/Bojko-Borisov-Ikonomikata-ni-taka-se-razvi-che-po-patya-samo-TIR-ove", "text": "Вложихме милиарди левове за строежи, за нови контактни мрежи, вече всичко е електроника. Продължаваме с инвестиционната ни програма. Предстои да започне прехвърляне на товарите от ТИР-овете в съответните влакове, защото влакът пести енергия, той е 100% екологично чист и не създава задръстване по магистралите. Това заяви премиерът Бойко Борисов при среща с представители на медиите в с. Белозем. \"Виждате, че икономиката и индустрията така се развиват, че по пътя ни насам срещнахме само ТИР-ове, така че продължаваме да напъваме здраво. Навсякъде сме положили оптични кабели за влаковете, Wi-Fi, за да имат пътниците интернет. Дори Владислав Горанов държи да има и вагон-ресторанти'', добави още той. \"Разбира се, че ще има нови влакове. Няма как да вървят стари влакове по новите пътища. Ще са нужни около 600 милиона за закупуването им, даже мисля, че вече вървят и търгове. Така че докато стане пътят, ще станат и влаковете'', увери премиерът Борисов. Министър-председателят коментира и преговорите за купуване на нови изтребители. ,,Трябва да имаме надеждна система за сигурност, така че купуваме и се пазарим за максимално намаляване на цената на самолетите, за да имаме най-надеждната авиация'', посочи той. ,,Службите направиха всичко, каквото трябваше по този въпрос'', отговори Борисов на въпрос относно случая със заловения 16-годишен ученик от Пловдив, заподозрян, че е подготвял атентат.", "date": "2019.06.11", "title": "Бойко Борисов: Икономиката ни така се разви, че по пътя само ТИР-ове"}
{"url": "https://www.novinite.bg/articles/176789/Karakachanov-za-samoletite-F-16-Do-sedmica-shte-pristigne-oficialnoto-predlojenie", "text": "„До 1 седмица ще пристигне официалното предложение за F-16, което официално ще коментираме с тях”. Това обяви в предаването „Плюс-минус. Коментарът след новините” военният министър Красимир Каракачанов.„Нашият стремеж е ясен – да купим най-добрият самолет”, заяви Каракачанов.", "date": "2019.06.11", "title": "Каракачанов за самолетите F-16: До седмица ще пристигне официалното предложение"}
{"url": "https://www.novinite.bg/articles/176785/Karakachanov-Severna-Makedoniya-ne-moje-da-falshificira-istoriyata", "text": "Властите в Северна Македония нямат друга алтернатива освен да приемат истинските исторически факти, ако искат да влязат в Европейския съюз и НАТО.Това коментира пред телевизия Европа вицепремиерът и лидер на ВМРО Красимир Каракачанов. По думите му България следва да не отстъпва от позициите си по общата история, защото те представляват истинските факти. Каракачанов ще оттегли подкрепата си за евроинтеграцията на Северна Македония, ако не се стигне до разбирателство на съвместната историческа комисия.Припомняме, че в неделя лидерът на ВМРО излезе с остра позиция по отношение на Скопие. Повод за нея бе искането на македонската страна двете държави да празнуват паметта на Гоце Делчев в деня, в който тялото му е било предадено от българските комунисти на македонските такива. Това по думите на Каракачанов е „откровена подигравка“.\"Нямат избор просто. Не можеш от фалшификата и историческата истина да направиш сурогат, нещо средно между лъжа и истина, за да бъдат и едните, и другите доволни. Това не е алъш-вериш. Ако искаш да си в ЕС, никой не ти забранява – ако искаш бъди македонец, ако искаш вярвай в утопиите, че Александър Македонски е твой прародител. Но не можеш да фалшифицираш историята. В политиката и дипломацията има няколко подхода. Само с молби не може. Понякога трябва по-твърд тон\", каза още Каракачанов.Лидерът на ВМРО посочи, че България е подписала този договор за добросъседство и трябва да работи за неговото изпълнение и да си гони интересите по този договор. \"Записано ли е в договора, че Македония не може да има териториални и да преустанови фалшификациите на българската история? Записано е. Какво значи „не трябва с ултиматуми“. Има и други механизми. Не е ултиматум, просто спираш да ги подкрепяш. Казваш им „момчета, не сте готови, ще изчакате малко докато се научите, докато се европеизирате, докато си прочетете истинската история\", добави Каракачанов.", "date": "2019.06.11", "title": "Каракачанов: Северна Македония не може да фалшифицира историята"}
