{"url": "http://www.novinite.bg/articles/150516/Maksim-Behar-Smislenite-poslaniya-kam-Evropa-tryabva-da-dojdat-ot-Sofiya", "text": "През следващата година България има уникалния шанс да покаже на Европа всичко, което има като позитиви, и завинаги да обърне инерцията, работеща срещу бранда България още от началото на 90-те години. Това казва пред сп. \"Мениджър\" Максим Бехар, президент на Световната PR асоциация ICCO и управител на M3 Communications Group, Inc.Няма нужда дори да споменавам колко драматично зле се възприема всичко българско, или по-точно – почти всичко, през последните двайсетина години от Западния свят. По много причини, но най-главната от тях е пълното неумение, пък и нежелание, на държавната бюрокрация да изгради система, която да покаже истинското лице на България пред света. Всъщност да избяга от ужасно мухлясалите схващания, че това, което трябва да показваме, са нашите планини и реки, върхове и гори, менци и пендари, усмихнати червендалести девойки с народни носии.Това вече го знаят всички, а и това не е модерна България.Всъщност нещата са доста прости и ако има няколко приоритета, всичко ще си дойде на мястото.Най-важното като начало е да излезем със страхотни онлайн продукти – иновативни, свежи, интерактивни, които, без да многословят, да покажат какво могат нашите брилянти софтуерни компании. Страници, приложения, табове... всичко, което индиректно може да каже на света \"Ние тук, в България, сме пълни с идеи, а и имаме кой да ги осъществи\". Ако тези продукти имат широка европейска насоченост, така че да бъдат ползвани години наред от всички държави, това ще бъде изключителна реклама за България.Още преди старта на председателството България трябва да има кратък, лесно запомнящ се и дългосрочен слоган, така че само с произнасянето му да паднат всички потенциални предразсъдъци, които така или иначе са наслоявани през годините.Преди петнайсетина години патентовах, но и многократно използвах в различни международни конференции слогана Bulgaria – Dream Area, който доста несръчно превеждахме на български език като \"България – страна на мечтите\", но за нас беше далеч по-важен английският вариант.Предлагах на поредица от български правителства да го продам на държавата срещу цената от едно евро, но винаги някак си ми показваха, че това не е важно. Сега обаче е важно, дори съдбоносно. И ако Bulgaria – Dream Area не е толкова привлекателно за тези, които са в центъра на подготовката за председателството, то непременно ще трябва да измислят по-добро. Но да се запомня лесно, да казва много и да се използва години напред.Ще бъде огромна грешка, ако акцентираме на масовки от типа на форуми, срещи и конференции, както и на всички официалности като посещения, срещи в министерства или разходки на чиновници от Брюксел. Но ще бъде полезно, запомнящо се и атрактивно, ако хора като Бил Гейтс или Марк Зукърбърг, Джеф Бесос или Гай Кавазаки дойдат в България и говорят пред огромни аудитории, например в зала \"Армеец\", безплатно за посетителите, но държавата да поеме разходите за тези срещи от бюджета си за председателството.Безсмислено ще е да лъскаме улиците и да лустросваме мастодонти като НДК само и само да каним в тях безполезни брюкселски чиновници със \"стъклени очички\", които да ни говорят общи приказки. По-добре тези средства да бъдат използвани първо, да попаднем на точното място и в точното време по възможно най-добрия начин на картата на Европа и в световните медии, и второ, българите да научат неповторимо интересни неща от неповторимо интересни хора.Един от най-важните проекти е да включим в брандирането на България както суперизвестни и разпознаваеми българи като Григор Димитров, Христо Стоичков, Ралица Василева, Ирина Бокова и много други, така и българи на добри позиции в световни и локални организации, като Вени Марковски, Крис Караджов, Мария Касимова, Ирина Асиова, Виолета Симеонова, банкери, бизнесмени. От една страна, много по-лесно ще идентифицираме България като тяхна родина (историята с Джон Атанасов е христоматийна в това отношение), а от друга, част от тях със сигурност биха могли да бъдат перфектни посланици на идеите на председателството в страните, в които работят, или сред медиите, които имат интерес към тях.И накрая, да \"сложим на масата\" на Европа интересен проект, който ще бъде запомнен като \"българския принос\". Какъв ще е той – при толкова много свежи и амбициозни мозъци в България едва ли ще е трудно да се измисли. Но да е практичен, семпъл и важен за всички, а не за тесен кръг от политици. Нещо като предложението на Соломон и Гергана Паси преди петнайсетина години до Европейската комисия за универсалното зарядно за мобилни телефони, което не след дълго стана факт. Трябва да е оригинална и иновативна идея. Имаме доста време, за да я измислим.Ето това е. Ако всичко описано по-горе бъде свършено бързо и професионално, няма да сме си загубили времето. А то всъщност е най-ценно. За всички нас.", "date": "2017.09.26", "title": "Максим Бехар: Смислените послания към Европа трябва да дойдат от София*"}
{"url": "http://www.novinite.bg/articles/150529/Policai-i-sledovo-kuche-izdirvat-izcheznal-sofiyanec-v-Rodopite", "text": "Десетки полицаи със следово куче вече почти денонощие издирват загубил се 29-годишен софиянец в планинските местности около Рудозем, област Смолян, съобщиха от пресцентъра на полицията. Радослав Христосков пристигнал  в събота с брат си и техен приятел на гости в Рудозем. В неделя  групата си тръгнала, а Радослав останал, като се уговорил с приятеля си, в понеделник сутрин да тръгнат към местността \"Кичика\", землище на  Рудозем. Вчера от 8.30 ч. Радослав е излязъл сам от жилището на приятеля си и тръгнал в неизвестна посока. Същия ден, около 15.30 ч. приятелят му се обадил на телефон 112, след като не го открил. \"Служители на ОД МВР-Смолян и РУ-Мадан провеждат оперативно-издирвателни мероприятия, с участието на полицейско куче, в района, където се предполага, че се е насочил и от където е изчезнал. Към този момент Радослав все още е в неизвестност и няма следа\", коментира говорителят на полицията в Смолян Цветелина Черкезова. По молба на близките му Радослав е обявен за общодържавно издирване от днес. Радослав е висок 185 см, с къса права тъмна коса. Облечен с тъмен спортен панталон, тъмносиня тениска, черна спортна блуза - анорак с качулка и сиви маратонки.", "date": "2017.09.26", "title": "Полицаи и следово куче издирват изчезнал софиянец в Родопите"}
{"url": "http://www.novinite.bg/articles/150531/9-zadarjani-pri-akciya-na-GDBOP-v-oblast-Vraca", "text": "9 души са задържани при акция на ГДБОП и жандармерията в област Враца. Акцията е срещу престъпна група, занимаваща се с рекет, палежи, лихварство и разпространение на наркотици.Действията на униформените са били основно на територията на Козлодуй, Оряхово и Бяла Слатина. Претърсена е и къщата на Цветан Тинчев-Ландърса.От прокуратурата съобщиха, че продължават претърсванията на жилища и разпитите на свидетели.  По разпореждане на главния прокурор Сотир Цацаров на място са изпратени и екипи от Бюрото по защита на свидетели.", "date": "2017.09.26", "title": "9 задържани при акция на ГДБОП в област Враца"}
{"url": "http://www.novinite.bg/articles/150508/Zemetresenie-s-magnitud-65-kraj-Fidji", "text": "Земетресение с магнитуд 6,5 край Фиджи, предадоха Ройтерс и ТАСС, като се позоваха на Геофизичния институт на САЩ.Силният трус е станал на голяма дълбочина, 104 километра под океанското дъно, с епицентър на 824 километра южно от столицата Сува.Няма данни за пострадали хора и нанесени материални щети, нито е издадено предупреждение за вълни цунами.", "date": "2017.09.26", "title": "Земетресение с магнитуд 6,5 край Фиджи"}
{"url": "http://www.novinite.bg/articles/150522/Novi-evropejski-reformi-za-avtorskoto-pravo-v-edinniya-cifrov-pazar-ima-li-zaplaha-za-kachestvenata-jurnalistika", "text": ", директор по европейските политики в Уикимедия и български политолог споделя опасенията си, че новата реформа в авторското право би попречила на качествената журналистика в Европа.Той и други специалисти в цифровата индустрия, като Карл Раян, мениджър връзки с обществеността и правителствени отношения в Google, коментират промяната в поведението на потребителите, които имат нужда да получават информация от редица различни медийни източници и, разбира се, да разчитат на достоверността им, което от своя страна води до напревара за популярност между разпространителите на фалшиви новини.Нарастващото разпространение на фалшиви новини е един от водещите мотиви за въвеждането на допълнителни авторски права за новинарските сайтове. Новият закон ще изисква да бъде издаван лиценз на всеки, който възпроизвежда частично новинарско съдържание. Под такова съдържание се разбира всеки текст, имащ пряка връзка със статията, който се добавя при споделяне на статиите в сайтове и социални мрежи.„В днешно време препратките в интернет често съдържат името на статията. Според предложението в тази реформа дори при споделянето на препратка би трябвало да искаме предварително разрешение от издателите –  казва Димитър Димитров.–  Това ново сродно право за публикации в пресата също така би направило на практика невъзможно съставянето на анотирани библиографии, съдържащи новинарски статии, каквито често използваме в Уикипедия, за да посочим източниците и да ориентираме читателите къде могат да получат още информация.“Една от целите на този нов закон е да бъдат накарани социалните мрежи да заплащат определена сума на издателите, с които са обвързани. Незаплащането дори и за кратките абзаци, които се използват за информиране на читателите какво се крие зад линка, ще се определя като нарушение на авторските права.Привържаниците на този нов норматив твърдят, че той ще допринесе за запазването на стойностната журналистика и засилване на позициите й пред фалшивите новини. Въпреки това е възможно този нов план да не получи пълна подкрепа. Опитът със сходни закони в Германия и Испания ясно показва, че много от медиите няма да имат възможност да плащат тази нова такса. Други биха взели бизнес решение да не го правят. В резултат на това, тази нова бариера би поставила реалните новини в неравностойно положение с конкуренцията и е възможно да се появи и опасност от задушаване на иновациите в медийния сектор точно когато са най-необходими.Европа се нуждае от мерки, които да повишават видимостта на качествената, достоверна информация и да насърчават иновациите в новините и цифровизацията. На 28 септември предстои вот във връзка с предложената реформа за авторско право в цифровия единен пазар.  ", "date": "2017.09.26", "title": "Нови европейски реформи за авторското право в единния цифров пазар – има ли заплаха за качествената журналистика"}
{"url": "http://www.novinite.bg/articles/150527/Zdravnata-kasa-shte-poiska-400-mln-lv-poveche-v-byudjeta-si-za-dogodina", "text": "Няма да бъде заплащана надлимитната дейност на болниците, която представлява сумите, изхарчени от тях в повече от предварително планираното.Това информира днес управителят на Националната здравноосигурителна каса проф. Камен Плочев, като уточни, че заплащане на надлимитна дейност, за каквото настояват директори на болници и лекари, би означавало нарушение на закона.Плочев допълни, че ще поиска бюджетът на институцията за догодина да бъде увеличен с 400 млн. лв. повече спрямо сегашните 3,4 млрд. лв.Една от основните цели, които управителят на институцията ще се опита да постигне с допълнителните средства, е засилването на доболничната помощ. В заключение проф. Плочев подчерта, че има голяма вероятност управляваният от него фонд да приключи годината без дефицит. ", "date": "2017.09.26", "title": "Здравната каса ще поиска 400 млн. лв. повече в бюджета си за догодина"}
{"url": "http://www.novinite.bg/articles/150514/Unishtojavat-uspeshna-bolnica-po-fizikalna-terapiya-v-Gorna-Banya", "text": "\"Престъпление е да унищожим успешна болница със 70-годишна история и минерална вода с изключително лечебни качества\". Това заяви директорът на Националната специализирана болница за физикална терапия и рехабилитация (НСБФТР) Йордан Иванчев в интервю за БГНЕС, след като стана ясно, че Министерство на здравеопазването тласка болницата към ликвидация.Здравното министерство в нарушение на интереса на болницата отнема минерални извори в \"Горна баня” и \"Овча купел” и прилежащите им сгради, за да ги предостави безвъзмездно на Столична община, заяви той.Решението се взима в момент, в който министърът на здравеопазването проф. Николай Петров е в болнични. Замества го в момента Лидия Нейчева, която е фармацевт.В началото на седмицата МЗ стартира процедура по намаляване на капитала на НСБФТР, с което се отнема собствеността на три имота на лечебното заведение в кв. \"Горна баня” и минералната баня в \"Овча купел”.На 6 септември тази година неизвестни предизвикаха пожар в изоставената баня, която е Паметник на културата. Така здравното ведомство взима страната на Столична община, която от началото на века се опитва да придобие имотите на болницата, убеден е директорът.В началото на тази година общината успява да издейства решение на втория кабинет \"Борисов”, с което имотите да й бъдат прехвърлени, за да кандидатства по европейска програма. Замразяването на средствата от Европейския съюз обаче замразяват и плановете на общината.Така се стига до настоящата ситуация, в която министерството предпочита да предостави безвъзмездно на Столичната община апетитни имоти, вместо да ги възстанови и да осигури условия за нужното лечение на нуждаещите се.Йордан Иванчев е директор на Националната специализирана болница за физикална терапия и рехабилитация от 6 месеца. Твърди, че болницата се развива.\"Това е една от малкото болници в България, която е с положителен баланс”, казва той. И обяснява, че лечебното заведение завършва с печалба годините.\"Тази болница не е получавала нито субсидии, нито помощ или парични средства през последните десетина години, поне такива документи съм видял. Не съм видял документ за някаква помощ. Болницата към този момент е една от малкото в България, която все още е печеливша”, категоричен е той.  На 6 септември, когато България отбеляза 132 години от Съединението, неизвестни се опитаха да доунищожат чрез палеж един от многото изоставени паметници на културата в София.Откритата през далечната 1933 г. минерална баня в \"Овча купел”, известна с красивата си архитектура и лечебна вода, вече над две десетилетия тъне в разруха. И докато година след година, изоставената постройка продължава да се руши, апетитите към имота не стихват. Това показа проучване на екип на БГНЕС. Освен всичко друго, банята в \"Овча купел” се оказва перфектна възможност за поредния пример за неефективно разходване на европейски средства – чрез наливането на пари в бетон, дограма и плочки, за да се роди поредният ненужен музей в София, този път прикрит като център за \"висши научни постижения”. Това е само част от отговора на въпроса - какво се крие зад палежа на минералната баня в \"Овча купел”?От началото на новия век датират споровете между Столична община и Националната специализирана болница за физикална терапия и рехабилитация за апетитните имоти – минералните бани в \"Овча купел” и \"Горна баня”. Докато се водят съдебни спорове в периода 2001-2008 година, общината издава актове за собственост и преотдава някои от имотите в \"Горна баня”. Нищо, че през 2008 г., с окончателно решение на Върховния касационен съд се постановява, че минералните бани са част от активите на болницата, към днешна дата те са й отнети от държавата. През месец март 2014 г. Министерският съвет приема решение, с което се дава съгласие имотите на болницата в \"Горна баня” да бъдат продадени на търг, като началната тръжна цена да не е по-ниска от пазарната стойност, определена от независим оценител. Плановете са били с парите от продажбата на банята в \"Горна баня”, минералната баня в \"Овча купел” да бъде възстановена и да се ползва за рехабилитация на пациенти, както и от външни посетители срещу цени, в пъти по-ниски от тези в петзвездните СПА-центрове. Но до продажба така и не се стига, а скоро след това се сменят и министрите на здравеопазването. Това е предпоставка Столичната община отново да прояви интерес към апетитните имоти.През 2016 година Столичният общински съвет взима решение – общината да поиска от държавата да й прехвърли активите на нефункциониращите минерални бани, за да кандидатства за европейско финансиране по Оперативна програма \"Наука и образование за интелигентен растеж”. Срещу 13 млн. лв. европари минералната баня в \"Горна баня” щяла да се превърне в Център по музеология, а срещу 30 млн. лв., отново пари от Европа, банята в \"Овча купел” трябва да стане Център за изследване на лечебните свойства на водите, амбициозно обясняват от общината.Десет дни преди крайния срок за кандидатстване, Столична община успява да издейства нужното решение на Министерския съвет. На едно от последните си заседания на 13 януари 2017 г., правителството \"Борисов” 2 отменя решение №133/2014 г. на МС и същевременно предоставя двете минерални бани на Столична община. Това осигурява възможност на общината да кандидатства за процедурите \"Изграждане и развитие на центрове за компетентност” и \"Изграждане и развитие на центрове за върховни постижения”, които се затварят на 23 януари 2017 г. Независимо, че Управляващият орган на Оперативната програма удължава срока за кандидатстване до 28 февруари 2017 г., до такова така и не се стига, защото междувременно заради откритите тежки нарушения при нейното реализиране, тя е замразена по искане на Европейската комисия. Програмата продължава да бъде замразена и до днес.  В мандата на служебния кабинет \"Герджиков” по настояване на Националната специализирана болница за физикална терапия и рехабилитация, Министерството на здравеопазването подготвя проект на решение за възстановяване собствеността на лечебното заведение над баните в \"Горна баня” и \"Овча купел”, но до приемането му не се стига. След палежа от миналата седмица, ръководството на болницата поиска МС да преразгледа Решение №30/2017 г. и да приеме ново, с което да се позволи с парите от продажбата на единия имот – този в \"Горна баня”, банята в \"Овча купел” да бъде възстановена и да се използва по нейното предназначение – за лечение и възстановяване на пациенти и за ползване на лечебните свойства на минералния извор от посетители. Искането на ръководството на болницата е повече от логично, защото досегашната практика на Столична община да използва европейско финансиране за изграждането на музеи, се оказва недотам сполучлива. Още повече, че Столична община по всичко изглежда се е отказала от амбициите си да прави наука в естествените минерални извори в \"Горна баня” и \"Овча купел”, но запазва апетита си да се разпорежда с апетитните имоти.В началото на юли месец 2017 г., главният архитект на София внася доклад на заседание на Столичния общински съвет, с който предлага възстановяването на минералните бани в столицата. Сред предложените за възстановяване са минералните бани в \"Овча купел” и \"Горна баня”, което освен, че показва промяна в плановете на общината, представлява нарушение на правителственото решение от 13 януари 2017 г. Тогава правителството \"Борисов 2” предоставя баните \"Овча купел” и \"Горна баня” на Столична община единствено и само, за да кандидатстват по европейски проекти по ОПНОИР, а ако тази дейност не се осъществи, общината е длъжна да върне имотите на собственика й - Националната специализирана болница за физикална терапия и рехабилитация.Амбициите на Столична община да се разпорежда с минералните бани, изглеждат повече от притеснителни, ако се съди по грижите, които кметове и общински съветници са демонстрирали по отношение на най-големия плаж в София – къпалнята \"Мария Луиза” в Борисовата градина, която след като бе подарена на някогашната силова групировка \"ВИС”, от няколко години не функционира.Намеренията на общината да развива балнеология и СПА, изглежда съмнително и заради съдбата на най-голямата минерална баня в София – Централната. От 2014 г. част от красивата сграда на Централната баня е музей на столицата, който въпреки перфектното си местоположение, не се ползва със сериозен посетителски интерес. Поредният музей в центъра на София стана възможен, след като общината наля 6 млн. лв. от Оперативна програма \"Регионално развитие”, а преди това и още много милиони по проект на \"Красива България”. За да се стигне до предложението на главния архитект на София от юли тази година, с което част от Централната баня, трябвало да стане СПА-център.Ако някой очаква, че Столична община има намерение да прави специално дружество, което да стопанисва минералните бани, ако и когато бъдат възстановени, то той ще остане разочарован. По-скоро ръководството на Столична община и общинските съветници имат намерението да се проявят като добри брокери на апетитни имоти. А при имотните сделки, както е добре известно, винаги има процент за брокера. Още повече, че прецедентът вече е налице.Посред лятото, почти инкогнито, пенсионно-осигурителен фонд обяви, че е получил правото да построи хотел до минералната баня в \"Банкя”, като възстанови и самата баня, която също е в окаяно състояние. Фондът е бил единственият кандидат в процедурата, обявена от общината. Срещу почти 10 млн. лв., колкото е била и първоначалната цена, пенсионно-осигурителната компания получава правото да ползва хотела в продължение на 35 години и минералната баня. Така, че до две-три години, столичани ще могат да се наслаждават на модерен СПА-комплекс и хотел в Банкя. Всъщност тези, които могат да си позволят посещението на петзведен комплекс.Ако висшите етажи на властта – в Столична община, в Министерството на здравеопазването и в Министерския съвет, държат да отговорят на обществения интерес, а не на корпоративния, то най-логичното, което може да се направи, след като отбрани столичани ще имат луксозен СПА-туристически комплекс в Банкя, а защо не и в \"Горна баня”, то поне банята в \"Овча купел” да остане за пациентите и за онези софиянци, които срещу поносима такса, ще могат да се възползват от правото на достъп до природното богатство на държавата, чийто граждани са и те. ", "date": "2017.09.26", "title": "Унищожават успешна болница по физикална терапия в Горна Баня"}
{"url": "http://www.novinite.bg/articles/150511/Severnokorejski-ministar-Tramp-ni-obyavi-vojna-shte-predpriemem-merki", "text": "Външният министър на Северна Корея заяви, че президентът на САЩ Доналд Тръмп е обявил война на страната му и че Пхенян си запазва правото да предприеме контрамерки, в това число и сваляне на американски стратегически бомбардировачи, предаде Ройтерс.\"Целият свят трябва ясно да помни, че САЩ първи обявиха война на нашата страна\", заяви дипломат номер едно на Пхенян И Йон-хо пред репортери в Ню Йорк. \"Тъй като САЩ обявиха война на нашата страна, ние ще имаме пълното право да вземем контрамерки, в това число и свалянето на стратегически бомбардировачи на САЩ, дори когато те не са в границите на въздушното пространство на нашата страна\", предупреди министърът.\"В светлината на обявената от Тръмп война всички опции ще бъдат на масата за подготовка на операциите на върховното ръководство на Корейската народнодемократична република\", заяви министърът, преди да напусне Ню Йорк, където беше за годишната сесия на Общото събрание на ООН.Думите на дипломат номер едно на Пхенян бяха в отговор на предупрежденията от администрацията на Тръмп, че на масата са всички опции за справяне с развитието на севернокорейската ракетна и ядрена програма и със заплахите на Пхенян да се сдобие с оръжие, способно да достигне територията на САЩ.Белият дом окачестви като \"абсурдни\" твърденията на севернокорейския външен министър. \"Не сме обявили война на Северна Корея. Да се твърди подобно нещо е абсурдно\", заяви пред репортери говорителката на Белия дом Сара Сандърс, цитирана от Ройтерс. ", "date": "2017.09.26", "title": "Севернокорейски министър: Тръмп ни обяви война, ще предприемем мерки"}
{"url": "http://www.novinite.bg/articles/150507/Jalt-kod-za-valeji-v-pet-oblasti", "text": "Днес облачността над страната ще е значителна и на много места ще има валежи от дъжд, по-значителни и придружени с гръмотевици - над Югоизточна България и Родопите.Жълт код за валежи от дъжд и гръмотевична активност е обявен за пет области на страната за 26 септември, сочи справка в сайта на Националния институт по метеорология и хидрология към БАН.Предупреждението е в сила за областите Смолянска, Кърджалийска, Хасковска, Ямболска и Бургаска. В тези райони се очакват валежи от дъжд, придружени с гръмотевици. Прогнозираните сумарни средни количества дъжд за денонощието са около 15-20 л/кв.м. за Смолянска област, а за другите четири области - около 20 литра на квадратен метър, като локално са възможни и повече.Почти без валежи, с разкъсана облачност ще е над югозападните райони. Ще духа слаб, в източната половина на страната – умерен вятър от север-североизток. Максималните температури в страната във вторник ще са между 18 и 23 градуса.Атмосферното налягане е по-високо от средното за септември и няма да се променя съществено.Над Черноморието ще е облачно, с валежи от дъжд, в южните райони интензивни и придружени с гръмотевици. Ще духа умерен североизточен вятър. Максимални температури и на въздуха, и на морската вода: 21-23 градуса. Вълнението на морето ще бъде 3-4 бала, с тенденция за усилване.", "date": "2017.09.26", "title": "Жълт код за валежи в пет области"}
{"url": "http://www.novinite.bg/articles/150530/Stolichnata-ulica-Car-Samuil-se-prevrashta-v-zona-za-izkustvo", "text": "Централната улица \"Цар Самуил\" ще се превърне в зона само за изкуство. Тя ще обедини различни визуални, литературни, приложни и музикални произведения като част от събитието \"Европа в една софийска улица\". Улицата ще бъде затворена за автомобили и тротоарите също ще бъдат освободени за пешеходци. Фондация \"Въпреки\" са избрали тази улица заради богатата и културна история. Организаторите обясниха, че не искат да поставят изкуството на тази улица, а просто да го извадят на показ. На нея са живели и продължават да живеят композитори и музиканти като Димитър Ненов и проф. Анатоли Кръстев. Празникът ще предложи на посетителите множество музикални изпълнения на живо, художествени експозиции, мобилни скулптури и изненади от учениците на националната гимназия за приложни изкуства \"Св. Лука\". Събитието е част от културната програма на Столична община и ще се проведе тази събота от 11.00 до 19.00 ч.", "date": "2017.09.26", "title": "Столичната улица \"Цар Самуил\" се превръща в зона за изкуство"}
{"url": "http://www.novinite.bg/articles/150533/Pokazaha-kakvo-se-krie-pod-zemyata-do-hram-Sveta-Nedelya", "text": "Още мистика в центъра на София. Екип от археолози показа какво се крие под земята на метри от църквата „Света Неделя”.Според учебниците, в центъра на Антична Сердика е имало монетарница и пред погледа на градските съветници се е произвеждал метал. На този етап обаче от работата си учените не могат да потвърдят това.Предстои паркингът около разкопките да бъде премахнат, а районът да бъде превърнат в пешеходна зона.  Находките ще бъдат  оградени с прозрачна ограда, така че да се виждат и от туристите. Част от експонатите можете да видите в Регионалния исторически музей в София. ", "date": "2017.09.26", "title": "Показаха какво се крие под земята до храм „Света Неделя”"}
{"url": "http://www.novinite.bg/articles/150535/Bi-Bi-Si-zapochna-da-izlachva-emisii-na-korejski-ezik", "text": "Би Би Си започна от днес радиопредавания и онлайн информационна емисия на корейски език, по-голямата част от чието съдържание ще е достъпно за севернокорейците, съобщи Франс прес.Новите програми, които ще се излъчват на къси вълни по три часа дневно и един час на средни вълни, ще се подготвят от екип, базиран в Сеул, Лондон и Вашингтон. \"Корейската служба на Би Би Си ще се опре на дългогодишната си репутация за безпристрастност, която Световната служба на Би Би Си е придобила\", заяви Франческа Ънсуърт, директорка на Световната служба на Би Би Си.По-голямата част от новите програми ще могат да достигат до Северна Корея въпреки заглушаването от страна на севернокорейските власти, каза тя. Достъпът до информация е строго контролиран от режима в Пхенян. За достъп до програмите на чужди медии севернокорейците трябва да се сдобиват незаконно с високотехнологични устройства.Корейската служба на Би Би Си е една от 12-те нови, започнати тази година от британската радиокорпорация благодарение на отпуснатите от бюджета 291 милиона паунда. Би Би Си излъчва също на езици като панджабски, йорубски или пиджин и се надява да удвои аудиторията си на 500 милиона души до 2020 г., съобщава АФП. ЦР", "date": "2017.09.26", "title": "Би Би Си започна да излъчва емисии на корейски език"}
{"url": "http://www.novinite.bg/articles/150512/Uvolniha-prof-Milan-Milanov-sled-41-g-rabota-v-Pirogov", "text": "Една от емблемите на \"Пирогов\" - проф. Милан Миланов, е бил освободен от работа със заповед на директора на болницата проф. Асен Балтов, съобщи сайтът dir.bg.Проф. Миланов съобщи, че е получил писмото, подписано от директора на спешната болница на 14 септември, а то е с дата 24 август.\", категоричен бе проф. Милан Миланов. По думите му, в спешната болница има напрежение сред медиците, а новата идея на директора от 1 октомври в \"Пирогов\" да се въведе докторски триаж т.е млади лекари да стоят във фоайето и да насочват пациентите към кабинетите, проф. Миланов коментира така: \"Първо е добре проф. Балтов да знае какво е триаж. Второ, младите колеги, специализантите са дошли в болницата да специализират медицина. Не да стоят във фоайето и да ги правят на митничари. Това е груба грешка\". Вчера лекари и медицински сестри от \"Пирогов\" изпратиха писмо до медиите, в което изразяват възмущение от работата на директора проф. Асен Балтов. Те го обвиняват, че раздува щата на администрацията, а заплатите там са по-високи от тези на медицинския персонал. Милан Миланов е роден на 29 септември 1945 г. в София. Завършва Медицинския университет със специалност анестезиология, интензивно лечение и спешна медицина. От 1976 г. работи в \"Пирогов\", като от ординатор стига до директорския пост. Професорът е бил три пъти зам.-председател на Българския лекарски съюз, зам.-министър на здравеопазването в правителството на Филип Димитров и бивш общински съветник в СОС от групата на ССД. До освобождаването си бе началник на Централната реанимация на \"Пирогов\".", "date": "2017.09.26", "title": "Уволниха проф. Милан Миланов след 41 г. работа в ”Пирогов”"}
{"url": "http://www.novinite.bg/articles/150513/Parvi-rezultati-ot-referenduma-za-nezavisim-Kyurdistan", "text": "Повече от 90% от гласоподавателите са казали, че подкрепят независимостта на региона Иракски Кюрдистан, показват първи резултати, оповестени от избирателната комисия в Ербил късно снощи, предаде ДПА.Избирателната активност на вчерашния вот е била над 72%, добави комисията. Окончателните резултати от референдума се очакват до три дни.След гласуването кюрди празнуваха до късно през нощта по улиците на Ербил, столицата на Иракски Кюрдистан, където се чуваха автомобилни клаксони, развяваха се кюрдски знамена. \r\n \r\n  ", "date": "2017.09.26", "title": "Първи резултати от референдума за независим Кюрдистан"}
{"url": "http://www.novinite.bg/articles/150515/Obuchavat-psiholozite-na-MVR-da-razkrivat-korumpirani-policai-s-poligraf", "text": "Институтът по психология на МВР ще обучава служителите си за работа с полиграф. Това се разбира от обявена обществена поръчка на стойност 406 250 лв. без ДДС, предаде БГНЕС.Средствата са по европейската програма “Добро управление”. Целта на обучението е повишаване знанията на психолозите на МВР за борба с корупцията в системата.Обществената поръчка е разделена на две обособени позиции – “Провеждане на обучение за работа с полиграф” и “Обучение на правно-етични и организационни аспекти на приложението на полиграфския метод при проверки/изследвания за лоялност на служители и превенция на корупцията”.По първата позиция се предвижда обучение на 25 служители на Института за психология за работа с полиграф в рамките на десет месеца. Обучението следва да обхваща тематично и процедурно основните аспекти в компетентността по прилагане на полиграфския метод. Една от целите е придобиване на знания при изследване на лоялно поведение на служителите на МВР.По втората позиция се предвижда провеждането на три двудневни семинара за общо 75 служители на Института по психология на МВР, които ще бъдат запознати с правните и организационни аспекти при използване на полиграф, за целите на изследвания за лоялност на служителите и превенция на корупцията в системата на МВР, същност на полиграфския метод и условия за провеждане на изследването с полиграф. ", "date": "2017.09.26", "title": "Обучават психолозите на МВР да разкриват корумпирани полицаи с полиграф"}
{"url": "http://www.novinite.bg/articles/150517/Progovori-vazpitatelkata-koyato-be-napadnata-s-lopata-v-Smolyan", "text": "16 – годишният младеж, който нападна възпитателка с лопата в Смолян е задържан отново в полицията. Причината е в продължаващата проява на агресия от негова страна и най-вече заради воденото бързо производство срещу него, потвърди районният прокурор на Смолян Георги Карпаров.„Той е задържан за нови 24 часа от полицията. От наша страна, ние ще поискаме да бъде изследван младежа в психиатрия, ако не желае това да стане доброволно, то това ще стане по принудителен ред“, коментира Карпаров. Последващите действия ще бъдат предприети в много кратки срокове.Припомняме ви, че 16- годишен младеж нападна възпитателка с лопата в Центъра за настаняване от семеен тип на деца и младежи с увреждания в Смолян. Младежът е нанесъл няколко удара на 60-годишна жена, като е издебнал да влезе в стаята отредена за персонала. Момчето успяло до се докопа до малка лопатата и с нея налагал пострадалата, която се води сътрудник социални дейности.Пострадалата е настанена за лечение в отделението по хирургия в болницата в Смолян с травми по лицето. „Ами той постоянно всички колеги заплашва, удря, ние подаваме сигнали. Никой не взима мерки от тия сигнали, не се намери институция, която да го възпре този човек. Трябва да се получи смъртен случай , за да се вземе някакво становище в тая държава“, разказа пострадалата Пенка Пойдовска. Тя бе категорична, че няма да се върне на работа в Дома.Махмуд е създавал проблеми и преди и е с последно предупреждение за настаняване във възпитателен интернат. В центъра са настанени 8 деца, за които се грижат шест възпитатели.", "date": "2017.09.26", "title": "Проговори възпитателката, която бе нападната с лопата в Смолян"}
{"url": "http://www.novinite.bg/articles/150534/Ungarski-ministar-Kiev-da-zabravi-za-evropejskoto-badeshte-na-Ukrajna", "text": "Унгария ще блокира в ЕС и ще наложи вето на всяка стъпка, която може да доведе до по-нататъшен напредък на Украйна в процеса на европейска интеграция в рамките на програмата Източно партньорство.Това заяви днес унгарският министър на външните работи Петер Сиярто във връзка с подписания вчера от украинския президент Петро Порошенко закон за образованието, ограничаващ преподаването на предмети на езиците на националните малцинства в Украйна, предаде ТАСС.Унгария ще блокира всякакви инициативи, изгодни за Украйна в международните организации, особено в ЕС. Ние можем да гарантираме, че това ще нанесе болезнен удар по бъдещето на Украйна, каза министърът. Решението на Порошенко да подпише закона той нарече \"позорно и срамно\".В изявление на министъра, публикувано в сайта на външното министерство на Унгария, се припомня, че Порошенко е говорил за европейска Украйна, че е декларирал стремеж към сближаване с Европа, но решението му за подписване на закона се явява отдалечаване от Европа, тъй като е била направена огромна стъпка в обратната посока.", "date": "2017.09.26", "title": "Унгарски министър: Киев да забрави за европейското бъдеще на Украйна"}
{"url": "http://www.novinite.bg/articles/150524/MVR-i-prokuraturata-v-podkrepa-na-lekarite-v-sluchaj-na-napadenie-nad-tyah", "text": "Лекарите би трябвало да преминават през обучение за самозащита при нападение от страна на пациент. Мнението изрази директорът на „Пирогов” проф. Асен Балтов, след като взе участие в поредната среща между директори на болници и представители на МВР и прокуратурата.По време на нея бе потвърдено, че и прокуратура, и полиция незабавно ще се задействат при подаден сигнал за престъпление в определена болница или спешен център.Все още обаче МВР не е извършило обещания анализ за сигурността и рисковете в болниците. Охранителните обследвания в лечебните заведения трябва да приключат до края на септември. ", "date": "2017.09.26", "title": "МВР и прокуратурата в подкрепа на лекарите в случай на нападение над тях"}
{"url": "http://www.novinite.bg/articles/150528/Dve-koli-se-blasnaha-kraj-Vraca-ima-raneni", "text": "Две коли се блъснаха край Враца. Трима души са приети в болница. Катастрофата се е случила на завой и като по чудо се е разминала без жертви. 18-годишният водач на по-малкия автомобил загубил контрол над управлението и колата се завъртяла в насрещното платно, където била пометена от другото превозно средство, което се движело в посока Оряхово.В него пътували възрастни мъж и жена. Жената е била трудно подвижна, защото кракът й бил гипсиран, разказаха очевидци. Според тях на това място почти при всяка промяна на времето стават катастрофи.\"Тук трябва да се направи нещо! Опасен наклон, завоят е лош и е с обратен вираж. Най-вече е от мокрия път и бързото каране. Горе има знак 60. Никой не го спазва\", заяви Боян Карев. ", "date": "2017.09.26", "title": "Две коли се блъснаха край Враца, има ранени"}
{"url": "http://www.novinite.bg/articles/150519/Bojko-Borisov-Nikoga-ne-sme-imali-tarkaniya-s-patriotite", "text": "Никога не сме имали търкания с патриотите. Проведе се коалиционен съвет, защото аз и вицепремиерът Валери Симеонов бяхме на работа цяло лято, а другите бяха в почивка и имаше малко напрежение в това отношение.Това заяви пред медиите премиерът Бойко Борисов след редовна среща на институциите с големите тютюневи компании.Борисов обясни, че едно от основните неща, за които е бил упрекнат Валери Симеонов е, че е написал в социалните мрежи, че ще бъде сменен шефът на ДНСК. Според премиера, регионалният министър Николай Нанков е трябвало публично да обяви новината за смяната, след като я е съобщил на Министерски съвет. Повече от всички искам на полицаите, пожарникарите, учителите, военните, и на пенсионерите да се вдигат доходите. В момента, в който видим какви са приходите, ще помислим и за полицаите, отговори Борисов на въпрос дали ще се вдигнат заплатите на служителите в сектор \"Сигурност\".За редовните протести от 1 януари, които готвят служителите в МВР, Борисов каза, че никога не е работил под натиск и допълни, че ще се срещне със синдикатите, когато поискат, за да им покаже финансовите параметри. Премиерът заяви, че средства трябва да се отделят и за съдебна полиция, линейки и санитари, и че не може това да се случи наведнъж. Борисов обясни, че заедно с двамата министри, на отбраната и на вътрешните работи, ще видят с какви средства разполага държавата за увеличение на бюджета на ведомствата.", "date": "2017.09.26", "title": "Бойко Борисов: Никога не сме имали търкания с патриотите"}
{"url": "http://www.novinite.bg/articles/150510/Arestuvaha-rusko-semejstvo-kanibali", "text": "Руски следователи съобщиха, че са задържали съпружеска двойка по подозрение в убийство на жена и консумиране на части от тялото й след като си направили снимки с тях.Руският следствен комитет в южния град Краснодар арестува 35-годишен мъж и съпругата му след като загубен мобилен телефон със снимки бил предаден в милицията.Следователите смятат, че мъжът е убил жертвата на 8 септември при пиянска свада на отдалечено място и после я е нарязал на части в присъствието на жена си.„След като извършил престъплението, мъжът се снимал с някои от частите на тялото на мъртвата жена с камерата на телефона си”, казаха следователите.Телефонът бил проследен до семейството, което живеело в хостел до военен обект, където били открити части от човешко тяло в солен разтвор. В буркан била сложена длан на ръка. В кухнята на семейството милиционерите открили много храна и замразени парчета месо с неясен произход, които сега се изследват.Мъжът твърдял, че е намерил останките в парка. Следователите проверяват и дали задържаните лица няма да се окажат свързани и с други престъпления. През последните години милицията се е натъквала на многобройни случаи на канибализъм в Русия.През юни 2010 трима бездомници получиха големи присъди за убийството на мъж, от чието месо яли, а останалото продали на сергия за кебап в района на Урал.По руския закон канибализмът не е отделно престъпление", "date": "2017.09.26", "title": "Арестуваха руско семейство канибали"}
{"url": "http://www.novinite.bg/articles/150532/VSS-prie-ostavkata-na-predsedatelya-na-Sofijskiya-gradski-sad-Kaloyan-Topalov", "text": " Съдийската колегия на Висшия съдебен съвет прие единодушно оставката на председателя на Софийския градски съд (СГС) Калоян Топалов. Преди около две седмици стана ясно, че Топалов напуска поста си, както и съдебната система изобщо. Той отрече да му е оказван натиск и заяви, че с екипа му са свършили работата, за която са били избрани. Топалов е на поста от 2015 г. и подава оставка три години преди края на мандата си. Пред журналисти преди гласуването днес председателят на Върховния касационен съд Лозан Панов заяви, че е притеснен от това, че СГС остава без ръководител, но не желае да коментира личните мотиви на Топалов.  ", "date": "2017.09.26", "title": "ВСС прие оставката на председателя на Софийския градски съд Калоян Топалов"}
{"url": "http://www.novinite.bg/articles/150525/30-godishen-voenen-se-prostrelya-i-pochina-na-pat-za-bolnicata", "text": "30-годишен военен се простреля по невнимание при учебни стрелби на полигона край град Сливница и почина на път за болницата, предаде БГНЕС.Инцидентът е станал днес при учебни стрелби, в които участвали военни от Благоевград.При зареждането на автомата военнослужещият е произвел неволен изстрел, който го е улучил в областта на корема.На път за ВМА-София простреляният е починал. По случая се води следствие от Военна полиция и прокуратура.  ", "date": "2017.09.26", "title": "30-годишен военен се простреля и почина на път за болницата"}
{"url": "http://www.novinite.bg/articles/150518/Darjavata-s-proekt-s-kojto-shte-sledi-harchovete-v-administraciyata-si", "text": "С проект за над 700 хиляди лева държавата ще следи и контролира харчовете в администрацията си.Чрез публични регистри за бюджетен и проектен контрол на електронното управление ще се осигури отчетност и прозрачност на процеса на планиране, изпълнение и отчитане на дейностите и разходите на администрациите в областта на електронното управление и информационните и комуникационните технологии.Срокът за изпълнение на проекта е 18 месеца и крайният му срок е в края на следващата година. Бенефициент е Държавната агенция „Електронно управление“.Проектът се осъществява с финансовата подкрепа на Оперативна програма „Добро управление“.\"Основната цел на този проект е да се изградят два регистъра, които са за бюджетен и проектен контрол на електронното управление, както и портал за разработване на софтуерни системи\", обясни ръководителят на проекта Стоян Цонев. И добави, че необходимостта от този проект е държавата да придобие способ и средства, с които да може да осигурява ефективен бюджетен контрол.", "date": "2017.09.26", "title": "Държавата с проект, с който ще следи харчовете в администрацията си"}
{"url": "http://www.novinite.bg/articles/150521/Otchetoha-spad-v-kontrabandata-na-cigari", "text": "Спад в контрабандата на цигари, отчитат от бранша. На кръгла маса с участието на премиера Бойко Борисов службите у нас се похвалиха, че са свалили дяла на контрабандата от 34 процента на 7 процента.От МВР съобщиха, че щетите, които са спестили на държавата, са за около 9 000 000 лева.Първенци в заловените контрабандни цигари са Пловдив, Бургас и София.", "date": "2017.09.26", "title": "Отчетоха спад в контрабандата на цигари"}
{"url": "http://www.novinite.bg/articles/150523/Alfa-Risarch-VOLYa-izvan-parlamenta-ako-izborite-byaha-dnes", "text": "Половин година след предсрочните избори за 44-то Народно събрание съотношението на силите между основните парламентарни партии остава без съществени промени. Това е изводът от регулярното проучване на обществено-политическите нагласи на „Алфа Рисърч”. Изследването е проведено в периода 13 – 20 септември 2017 г., чрез пряко стандартизирано интервю сред представителна извадка от 1030 пълнолетни жители от цялата страна.   ГЕРБ (25.1%) запазва електорална преднина от 6% пред БСП (19.3%), което означава че при нови избори днес, двете партии биха разполагали с приблизително настоящия си брой депутати.Малко по-голяма е динамиката в отношението към техните лидери, отбелязват социолозите.Бойко Борисов запазва 32% одобрение, но в сравнение с юни нараства и делът на критиците му - от 35% на 39%. БСП не съумява да уплътни опозиционната си роля, което коства 3% от личния рейтинг на лидера й (от 27% до 24%), както и лек ръст в негативните оценки, сочат данните.Обединените патриоти бележат известен електорален спад в сравнение с юни (от 7.2% на 5.9%). Ако подобен тренд е характерен за тях в периодите, когато липсва предизборна мобилизация, то в персоналното отношение към лидерите е налице нетипична тенденция, допълват от „Алфа Рисърч”.  Красимир Каракачанов запазва високия си партиен рейтинг (29% одобрение) и остава твърдо на втора позиция след Бойко Борисов. Валери Симеонов повишава с 1% привържениците си (до 14 на сто), но генерира и сериозен ръст на неодобрението. Волен Сидеров остава на 5% одобрение и с едни от най-високите нива на неодобрение.Електоралната динамика на ДПС (4.8%) и неговия лидер е слаба. Най-сериозна промяна регистрира проучването при партия ВОЛЯ и нейния лидер Веселин Марешки, които бързо вървят по стъпките на ББЦ и Бареков от предишния парламент, коментират социолозите.За три месеца личният рейтинг на Марешки е спаднал със 7 на сто, а с 1.8% електорална подкрепа партията му би останала под чертата, ако днес имаше избори за Народно събрание.Фрагментираната извънпарламентарна опозиция в лицето на Реформаторския блок, „Да, България” и „Нова република”, се ползва със сумарната подкрепа на около 4.5% от избирателите в страната, но нито една от тях не се откроява като фаворит. Относително високият дял анкетирани (7.9%), твърдящи, че биха избрали \"друга\" политическа сила, идват основно от младото и средно поколение извън столицата, подкрепили на последните избори някоя от по-малките партии и разочаровани от липсата на свое политическо представителство, е обобщението на „Алфа Рисърч”.", "date": "2017.09.26", "title": "„Алфа Рисърч”: ВОЛЯ – извън парламента, ако изборите бяха днес"}
{"url": "http://www.novinite.bg/articles/150509/V-koi-rajoni-na-stolicata-spirat-vodata-na-27-septemvri", "text": "На 27 септември 2017 г. (сряда), във връзка с подмяна на спирателни кранове, и монтаж на въздушници на ул. „Обзор“, кв. „Горна баня“, се налага спиране на водоподаването на клиентите на „Софийска вода” във:вилна зона „Беловодски път“- от 09:00 ч.  до 21:00 ч.вилна зона „Килиите“ - от 09:30 ч.  до 21:30 ч.вилна зона „Мала кория“ - от 10:00 ч.  до 22:00 ч. кв. „Княжево“ - района заключен между ул. “Къпина”, ул.“Витошки бор”, ул.“Горска теменуга”, ул.“Калинка”, ул.“713”,ул.“Явор”- от 10:00 ч.  до 22:00 ч.  кв. „Княжево“ - района заключен между бул. “Цар Борис” III, ул. “Войводина могила”, ул.„Стойчо Бачийски“, жп линията „София  - Перник“, ул. „Стойчо Бачийски“, ул.“Бойница”, ул.„Войводина могила“ и ул.“711“- от 10:00 ч.  до 22:00 ч.кв. Горна Баня и в.з. Горна баня – от 10:30ч.  до 22:30 ч.При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: кв. „Княжево“ ул. „Войводина могила“ ъгъла с ул. „Стойчо Бачийски“;кв. „Горна баня“ на площада до хотел „Горна баня“.На 27 септември 2017 г. (сряда), във връзка с подмяна на сградно водопроводно отклонение на ул. „Батуня“ , жк. „Суха река“, се налага спиране на водоподаването от 9:30 до 17:00 часа на клиентите на „Софийска вода”, живеещи в района на: ул. „Батуня“ При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Батуня“ №14.На 27 септември 2017 г. (сряда), във връзка с реконструкция на уличен водопровод на ул. „Плана планина“ , с. Железница, се налага спиране на водоподаването от 9:00 до 19:00 часа на клиентите на „Софийска вода”, живеещи в района на:по ул. „Плана планина“ от ул. „Витевски дол“ до ул. „Кимов дол“, ул. „Витевски дол“При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Плана планина“ ъгъла с ул. „Витевски дол“.Ремонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.Засегнатите от прекъсването на водата, могат да получат повече информация от Телефонния център на “Софийска вода” АД на телефон 0800 121 21 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .“Софийска вода” АД предварително се извинява на своите клиенти за причинените временни неудобства!Интернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС. ", "date": "2017.09.26", "title": "В кои райони на столицата спират водата на 27 септември"}
{"url": "http://www.novinite.bg/articles/150526/Navodneniya-i-svlachishta-na-grackiya-ostrov-Samotraki", "text": "Силна буря, придружена от проливен дъжд, предизвика наводнения на пътни артерии, сгради и къщи на гръцкия остров Самотраки, предаде БТА.              Общинската управа на острова е призовала жителите да избягват неналожителни придвижвания с автомобили поради наводнени пътища. Пожарната е помогнала за изваждане на четири коли, останали под вода. Поради образувалите се свлачища островът е бил разделен на две части.Прекъснат е достъпът до някои села, а един мост е отвлечен от придошлите води. Проблеми има в електропреносната мрежа. Невъзможна е и мобилната комуникация. Метеоролозите очакват бурята на острова да продължи.   ", "date": "2017.09.26", "title": "Наводнения и свлачища на гръцкия остров Самотраки"}
{"url": "http://www.novinite.bg/articles/150536/Ot-Nova-godina-cigarite-i-alkoholnite-napitki-shte-sa-s-novi-banderoli", "text": "Тютюневите изделия и бутилираните алкохолни напитки ще се продават с нов бандерол от 1 януари 2018 г., съобщи министерството на финансите. Новите образци са утвърдени от министъра на финансите три месеца преди влизането им в сила, като заповедите за утвърждаването им са публикувани днес в Държавен вестник. Единичните цени на бандеролите се запазват, като за тютюневи изделия e 0,013 лв., а за алкохолни напитки - 0,032 лева. Нововъведение при бандеролите за тютюневи изделия е поставянето на QR код, съдържащ URL линк до уеб-страницата на Министерството на финансите. Кодът е стандартен и може да се прочете чрез смартфон или таблет с всяко безплатно приложение за четене на QR код. Акцизните стоки, облепени с действащите към момента бандероли, могат да се реализират в търговската мрежа до изчерпването им, но не по-късно от 31 декември 2018 г. Дължимият акциз е платен при тяхното освобождаване за потребление и както бюджетът, така и търговците на едро и на дребно няма да понасят загуби от продажбата на акцизните стоки, облепени със стар бандерол. Лицензираните складодържатели трябва да върнат неизползваните бандероли в митницата, от която са ги получили, в 30-дневен срок от влизане в сила на новите образци. ", "date": "2017.09.26", "title": "От Нова година цигарите и алкохолните напитки ще са с нови бандероли"}
{"url": "http://www.novinite.bg/articles/150520/Parichna-garanciya-za-21-godishniya-Dimitar-Tonkev-ot-Vinogradec", "text": "Апелативният съд в Пловдив освободи от ареста 21-годишният Димитър Тонкев от Виноградец и му наложи „парична гаранция“ в размер на 1000 лева. Магистратите прецениха, че е налице обосновано предположение младежът да е извършил деянията, в които е обвинен. Освен това, от събраните доказателства и свидетелски показания действително има данни, че се е занимавал с разпространение на високорискови наркотични вещества, подчертаха още от съда. Магистратите обаче отчетоха малкото количество наркотични вещества, предмет на престъплението, в което е обвинен Димитър Тонкев, както и това, че няма опасност 21-годишният младеж да се укрие. Обвинението срещу него е за разпространение и държане на 2, 5 грама марихуана и 0.5 грама амфетамин. Димитър Тонкев е син на 47-годишния ресторантьор Наско Тонкев, който беше прострелян при неизяснени засега обстоятелства с личното оръжие на вече бившия председател на ОбС на Септември Лазар Влайков. Определението на Апелативния съд е окончателно и не подлежи на обжалване.  ", "date": "2017.09.26", "title": "Парична гаранция за 21-годишния Димитър Тонкев от Виноградец"}
{"url": "http://www.novinite.bg/articles/150537/Ideya-Napusnalite-rabota-dobrovolno-da-imat-pravo-na-palno-obezshtetenie", "text": "Хората, напуснали работа по собствено желание или по взаимно съгласие, да имат право на обезщетение за безработица в пълния му размер и за период в зависимост от осигурителния им стаж - такава поправка в Кодекса за социално осигуряване предлагат от КТ \"Подкрепа\". От синдиката смятат, че сегашните текстове в кодекса поставят лицата, прекратили договора си по взаимно съгласие или с предизвестие, в по-неблагоприятно положение спрямо тези, които са били съкратени, въпреки че всички са се осигурявали за този риск. Законодателната промяна ще бъде предложена на правителството. Ако един работник поиска да прекрати договора си или го направи по взаимно съгласие със своя работодател, той има право на обезщетение за безработица в минималния размер, който през тази година е 7,20 лв. на ден, за период от четири месеца, след като се регистрира в бюрото по труда. Ако обаче работникът бъде съкратен, неговите права се разширяват до обезщетение от 60% от осигурителния му доход, и период на получаване до 12 месеца, в зависимост от годините осигурителен стаж. От КТ \"Подкрепа\" смятат, че и в трите случая хората имат нужда от компенсация, която да замества дохода от труд. \"Безработицата е осигурителен случай и източникът за обезщетенията за безработица са осигурителните вноски. Вноската е универсална и тя не прави разлика в това на какво основание работникът е спрял да работи. По тази логика би следвало обезщетението за безработица, във всички случаи, когато човек спира да работи, да бъде еднакво\", коментира лидерът на синдиката Димитър Манолов.", "date": "2017.09.26", "title": "Идея: Напусналите работа доброволно да имат право на пълно обезщетение"}
