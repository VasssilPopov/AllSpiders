{"url": "http://www.novinite.bg/articles/152730/Dnes-e-svetovniyat-den-na-dobrotata", "text": "На този ден през 1998 г. в Токио е открита първата конференция на Световното движение за доброта, в която участват Австралия, Канада, Япония, Тайланд, Сингапур, Великобритания и САЩ, предаде БНТ. ", "date": "2017.11.13", "title": "Днес е световният ден на добротата"}
{"url": "http://www.novinite.bg/articles/152710/Kakvo-postigna-Tramp-v-ikonomikata-na-SASht-za-12-meseca-v-Beliya-dom", "text": "Откакто неочаквано победи Хилари Клинтън на президентските избори на 8 ноември 2016 г., Доналд Тръмп не пропуска повод да се похвали за постиженията си в икономиката на САЩ. Как обаче изглежда всъщност икономическото представяне на Щатите през първите 12 месеца на ерата на Тръмп? И доколко това действително се дължи именно на него? Фондовият пазар Фондовият пазар на САЩ е една от гордостите на Тръмп. Миналия месец дори станахме свидетели на твърдението, че оживлението на пазарите след нанасянето му в Белия дом е било толкова съществено, че това е съкратило голяма част от американския национален дълг. Това твърдение няма смисъл. Истина е, че от 8 ноември миналата година на борсата се вижда положителна тенденция. За този период индексът S&P на 100-те водещи американски компании е отбелязал ръст от около 22%. Това се равнява на увеличение на стойността на акциите с около 4 трилиона долара. Идеята обаче това увеличение да се приписва на Тръмп е доста съмнителна. Европейските фондови борси също имат силно представяне след изборите в САЩ, което отразява по-силните икономически перспективи. Създаване на работни места Тръмп твърди също, че е дал тласък на трудовия пазар чрез призивите за спиране и обръщане на тенденцията за делокализиране на работните места в чужбина. В официалната статистика обаче няма солидни доказателства за такова явление. Откакто спечели вота, американската икономика създава средно по 167 000 нови места месечно, а нивото на безработицата падна до едва 4.1%. Данните са положителни, макар да остават под средните за периода след 2010 г., когато САЩ излязоха от рецесия - 185 000 нови работни места месечно. Както при фондовите пазари, спорно е доколко Тръмп има принос в тази тенденция с оглед на това, че встъпи в длъжност едва през януари и среща трудности в реализирането на идеите в икономическата политика. Много от новите работни места в автомобилния сектор и инвестициите от последната година бяха вече планирани преди Тръмп да спечели изборите. Ръст на БВППо време на предизборната кампания Доналд Тръмп и неговият екип обещаха да върнат икономическият растеж на САЩ до нивата от 4% от БВП годишно. Устойчив ръст в такива размери икономиката на САЩ не е регистрирала от 90-те години на миналия век. За последните три четиримесечия на 2017 г. БВП на САЩ се е увеличавал със средно 2.5%, което е добър показател, но все още далеч от набелязаните цели. Освен това, провалът на Тръмп в реализирането на основните обещания за икономическата политика от предизборната си кампания, основно за понижение на данъците и увеличаване на разходите за инфраструктура, ръстът на БВП в действителност е наследство от мандата на Барак Обама.\r\n\r\n", "date": "2017.11.13", "title": "Какво постигна Тръмп в икономиката на САЩ за 12 месеца в Белия дом"}
{"url": "http://www.novinite.bg/articles/152700/Kakvo-e-izkustven-intelekt", "text": "Днес всеки говори за изкуствен интелект, но дали разбираме за какво точно става дума? Това е важно, защото с всеки изминал ден човечеството се приближава с още една крачка към бъдеще, в което машини и хора ще живеят в по-тясна симбиоза. От Android Pit ще се опитат да внесат яснота по темата за изкуствения интелект или AI.Изкуственият интелект все повече играе важна роля в живота ни, а последната тенденция са  в нашите смартфони. Тази технология започва да се развива още през 50-те години на миналия век с проекта Dartmouth Summer Research Project на Dartmouth College в САЩ. Той става популярен с работата на Алън Тюринг, на когото принадлежи известния . Но AI влиза под светлината на прожекторите на световната сцена с появата на шахматния суперкомпютър Deep Blue на IBM, който беше първата машина, която победи световния шампион по шах Гари Каспаров в мач през 1996 година. Алгоритмите за изкуствен интелект са използвани в центровете за данни и на големите компютри в продължение на много години, но едва сега са налице в сферата на потребителската електроника.Определението за изкуствен интелект го характеризира като клон на компютърната наука, който се занимава с автоматизиране на интелигентно поведение. Трудността идва от това, че е много трудно да се определи точно интелигентността  и затова изкуственият интелект също не може да бъде точно определен. По принцип терминът се използва, за да се опишат системите, чиято цел е да използват машини, за да подражават и симулират човешката интелигентност и съответното поведение. Това може да бъде постигнато чрез прости алгоритми и предварително дефинирани модели, но може да стане и много по-сложно.Символичните AI системи работят с абстрактни символи, които се използват за представяне на знанието. Това е класическата AI технология, която преследва идеята, че човешкото мислене може да бъде възстановено на йерархично, логическо ниво. Информацията се обработва отгоре, като работи със символи, които могат да се четат от човек, абстрактни връзки и логически заключения. Невронният изкуствен интелект стана популярен в компютърните науки в края на 80-те години на миналия век. Тук знанието не е представено чрез символи, а по-скоро с изкуствени неврони и техните връзки – нещо като реконструиран мозък. Събраното знание се разделя на малки парчета - невроните – и след това се свързва и се вгражда в групи. За разлика от символичния AI, невронната система трябва да бъде обучена и стимулирана, така че нервните мрежи да събират опит и да растат, затова натрупват по-голямо знание. Невронните мрежи са организирани в слоеве, свързани помежду си чрез симулирани линии. Най-горният слой е входен слой, който работи като сензор, който приема информацията, която ще се обработва, и я предава по-долу. Той е последван от най-малко два или повече от двадесет в големите системи – слоеве, които са йерархично една над друга и изпращат и класифицират информация чрез връзките. На самото дъно е изходният слой, който обикновено има най-малък брой изкуствени неврони. Той предоставя изчислените данни в машинно четима форма.Съществуват различни инструменти и методи за прилагане на изкуствен интелект в реални сценарии, някои от които могат да бъдат използвани паралелно. Основата на всичко това е машинното обучение, което се определя като система, която изгражда знания от опит. Този процес дава възможност на системата да открива модели и закони с все по-голяма скорост и точност. При машинното обучение се използва символен и невронен AI. Дълбокото обучение (Deep Learning) е подтип на машинното обучение, който става все по-важен. В този случай се използват само невронни AI, т.е. невронни мрежи. Дълбокото обучение е в основата на повечето приложения на AI. Благодарение на възможността за все по-голямо разширяване на дизайна на невронните мрежи с по-сложни и мощни нови слоеве, дълбокото обучение е лесно мащабируемо и приспособимо към много приложения. Съществуват три учебни процеса за обучение на невронни мрежи: учене под контрол, без надзор и обучение с утвърждение, осигуряващо много различни начини за регулиране на начина на въвеждане на желания резултат. Целевите стойности и параметри се задават отвън при обучението под контрол, при безконтролно обучение, системата се опитва да идентифицира модели във входа, които имат идентифицируема структура и могат да бъдат възпроизведени. При обучението с утвърждение машината също работи независимо, но се възнаграждава или наказва в зависимост от успеха или провала.Изкуственият интелект вече се използва в много области, но в никакъв случай не всички от тях са видими на пръв поглед. Следователно, изборът на сценарии, които се възползват от възможностите на тази технология, в никакъв случай не е завършен. Механизмите на изкуствената интелигентност са отлични за откриване, идентифициране и класифициране на обекти и лица върху снимки и видеоклипове. Такова разпознаване е възможно и за аудио данни. При обслужването на клиенти все повече се използват чатботове. Тези асистенти разпознават ключови думи, които клиентът може да каже и отговарят според зададената им стойност. В зависимост от употребата, този асистент може да бъде повече или по-малко сложен. Анализът на мнения не се използва само за прогнозиране на изборите в политиката, но и в маркетинга и много други области. Алгоритмите за търсене като Google са естествено строго секретни. Но начинът, по който се изчисляват, измерват и извеждат резултатите от търсенето, до голяма степен се определят от механизмите, които работят с машинното обучение. Програмата Word и нейната функция за проверка на граматиката и правописа на текста е класическо приложение на символичен AI, което се използва от дълго време. Езикът се определя като сложна мрежа от правила и инструкции, които анализират блокове от текст в изречение и при определени обстоятелства могат да идентифицират и коригират грешки. Тези способности се използват и за синтезиране на речта от Siri, Cortana, Alexa и Google Assistant. Освен това има многобройни научноизследователски проекти за изкуствен интелект, като най-важният от тях е Watson на IBM. Компютърната програма вече направи първия си публичен дебют през 2011 година в телевизионната викторина Jeopardy, където се изправи срещу двама души и спечели. Японска застрахователна компания използва Watson от месец януари, за да проверява застрахованите клиенти, тяхната история и медицински данни и да оценява нараняванията и заболяванията. Според информацията на компанията Уотсън заменя около 30 служители. Загубата на работни места чрез автоматизация е само един от етичните и социални въпроси около AI, който е предмет на корпоративни и академични изследвания.", "date": "2017.11.13", "title": "Какво е изкуствен интелект"}
{"url": "http://www.novinite.bg/articles/152724/Noktite-razkrivat-mnogo-bolesti", "text": "Специалистите твърдят, че състоянието на ноктите разкрива различни здравословни проблеми – на белите дробове, бъбреците, черният дроб, артрит, дефицит на витамини и минерали, физически стрес, недохранване, рак и други, цитира Нова телевизия.При анемия и псориаза, например, върху ноктите се образуват ямички. Избледняването на половината от нокътя говори за намаляване равнището на албумин в кръвта, пише в. „The Deccan Chronicle”, цитиран от БГНЕС.При недостиг на кислород ноктите посиняват, а при инфекциозен ендокардит започват кръвоизливи на кожата под ноктите.Експертите твърдят още, че при недостиг на витамини, калций и белтъци в храната ноктите нерядко стават чупливи, а заради дефицит на желязо – вдлъбнати. Експертите разказаха и за млада жена, у която бе откриха рак, след като при маникюрист бе посъветвана да се обърне към лекар.Деформацията на ноктите е един от симптомите на емфизем. Малките пък ямички могат да се образуват при екзема и артрит. Хоризонталните линии (линиите на Бо) върху ноктите са признак на физически стрес. Те се появяват и след химиотерапия. ", "date": "2017.11.13", "title": "Ноктите разкриват много болести"}
{"url": "http://www.novinite.bg/articles/152769/Obnoviha-detskata-klinika-po-izgaryaniya-v-Pirogov", "text": "Откриха напълно обновено отделение на Детската клиника по изгаряния и пластична хирургия към \"Пирогов\". Дарени са 15 нови легла, както и специална вана, в която се прави измиване на всички рани след тежки изгаряния, информира ДАРИК.   Новото оборудване е на стойност около 60 000 лева, но от болницата заявиха, че са нужни основни ремонти на цялата клиника по изгаряния.Единственото специализирано отделение в страната за диагностика, активно лечение и ранна рехабилитация на деца със сериозни изгаряния и измръзвания е на Детската клиника по изгаряния и пластична хирургия в \"Пирогов\". В него се лекуват и проследяват близо 90% от децата с изгаряния в страната.В много от случаите възстановяването на малчуганите отнема седмици или дори месеци, които те прекарват в болницата. Затова и наличието на съвременни легла е ключов момент от общото лечение. Изцяло е подменено оборудването в 15-те стаи на отделението, в което се лекуват деца от 0 до 18 години. Последният ремонт и подменяне на леглата са правени преди повече от 30 години.Директорът на \"Пирогов\" проф. Асен Балтов коментира, че през клиниката минават над 1000 деца годишно и са нужни още обновления. Той допълни, че сред новото оборудване има 15 нови легла, както и техника, с която клиниката не е разполагала до момента.   Балтов коментира, че болницата ще кандидатства по евро проект за енергийна ефективност за да се направи цялостен  ремонт на 6 етажната сграда по изгаряния към \"Пирогов\".", "date": "2017.11.13", "title": "Обновиха детската клиника по изгаряния в \"Пирогов\""}
{"url": "http://www.novinite.bg/articles/152728/Bezplatno-izmervane-na-kravnata-zahar", "text": "Безплатно измерване на кръвната захар на 14 ноември ще се проведе в Световния ден на диабета от 09.00-13.00 часа, във фоайето на поликлиниката на ВМА. Тогава лекари от Клиника по ендокринология и болести на обмяната ще извършват безплатно измерване на кръвна захар, съобщиха от лечебното заведение. Всеки желаещ да получи консултация със специалистите, може да го направи без предварително записване, предаде Actualno.com.Световният ден за борба с диабета се отбелязва всяка година на 14 ноември по решение на Международната диабетна федерация (МДФ) и Световната здравна организация, в отговор на нарастващата тревога за бъдещето на милионите хора, страдащи от заболяването. Това е поредната инициатива на ендокринолозите от ВМА с цел превенция и ранно откриване на социалнозначимото заболяване.\r\n", "date": "2017.11.13", "title": "Безплатно измерване на кръвната захар"}
{"url": "http://www.novinite.bg/articles/152772/Sled-30-godini-vsyako-vtoro-dete-s-alergii", "text": "През 2050 г. всяко второ дете в индустриализирания свят ще се ражда с някаква форма на атопичен дерматит. Понастоящем честотата на заболяването достига 25% от детската популация. За това предупреди д-р Развигор Дърленски водещ алерголог по време на пресконференция по повод старта на IX-та национална кампания за диагностика и профилактика на кожните алергични заболявания, която ще се проведе от 20-ти до 22-ри ноември.Тази година кампанията е насочена към различните кожни алергични заболявания като атопичен дерматит, уртикария и контактен дерматит. В топ 5 на алергените попадат са никелът, кобалтът, хромът, калиевиябихромат, парфюмите и перувианският балсам. Оказва се, че никелът е най-честата причина за контактния дерматит. Една пета от световното население е алергично към никел. Между 20-30% от тези хора реагират и на никела в храната, който се съдържа в ядки, броколи, зелен фасул, както и в някои от консервните кутии - които също съдържат никел и предизвикват алергия. При някои хора алергията е толкова силна, че те дори не могат да ползват прибори за хранене. Популярните спинъри също имат никел и могат да предизвикат алергия.Така досега в кампаниите са тествани около 1 800 човека. Тестването по време на кампанията е безплатно. Оказва се, че около 60% от тестваните са алергични към козметични продукти, които остават по кожата. Всяка година алерголозите акцентират върху така наречената козметична безопасност. Експертите напомнят, че съставките в тях често предизвикват алергия, макар и да са скрити зад етикета на така наречените \"сгъстители или емулгатори\".Биокозметиката също е опасен алерген заради етеричните масла и високия алергичен потенциал, който те имат. И тази година ще бъдат извършвани тествания за професионални кожни алергии при фризьорите и козметиците. Мястото е клиниката \"Евродерма\" - София. При тях така наречените гел лакове също съдържат алерген. Така наречените акрилати алергени са били избрани за алерген на 2012 г. и са причина за появата на контактен дерматит.Предозирането с измивни и перилни препарати става една от причините за нарушение на защитната бариера на кожата и последващото много лесно навлизане на алергени. В перилните препарати най-често пък се съдържа консервантът метилизотиазолинон, който също е причина за алергия.Желаещите да бъдат консултирани трябва да имат предварително записан час. Болниците, които участват са Александровска болница тел. (02/9230495), Аджибадем Ситиклиник Токуда Болница София (02/4034933), ДКЦ към Университетска кожна клиника \"Пълмед\" (032/607349), Университетска кожна клиника Стара Загора - (042/698109), Университетска кожна клиника Плевен (064/886696), АСИМП - Дерматологична практика - Русе -0888594144.", "date": "2017.11.13", "title": "След 30 години всяко второ дете с алергии"}
{"url": "http://www.novinite.bg/articles/152786/I-povtornata-proverka-na-prokuraturata-ne-otkri-narusheniya-vav-VMA", "text": "Проверката на прокурорската проверка във Военномедицинска академия (ВМА) отново не откри конфликт на интереси в договорите за обществени поръчки на болницата, предаде ДАРИК.   Спорните договори за доставка на медицински консумативи са два и са сключени с дружество, свързано с Явор Цонев, който живее на семейни начала с Руслана Петрова - дъщерята на бившия директор на ВМА проф. Николай Петров. Според Военно-апелативната прокуратура обаче и в двата случая не можело да се говори за свързаност между възложителя и изпълнителя на поръчката.   По времето на първата поръчка Цонев още не бил регистриран на един адрес с Петрова, а при втората поръчка като възложител се явил заместника на Николай Петров, а като изпълнител - майката на Явор Цонев. Междувременно се разбра, че прокурорът Адалберт Кръстев, извършил първоначалната проверка на ВМА, бил предлаган за уволнение заради \"многократни нарушения\" и \"пренебрежение към граматическите правила\" в обвинителните си актове.   В края на октомври Военно-апелативната прокуратура обяви, че ще проверява защо Военно-окръжната прокуратура е отказала да образува разследване на финансовия одит на Военномедицинска академия. Това стана след изнесени данни, че бившият директор на ВМА проф. Николай Петров е възложил две обществени поръчки на дружество \"Ортопедие-Инвекс\" с участието на Явор Цонев, който живее на семейни начала с дъщеря му Руслана Петрова.Втората проверка открила сериозни нарушения в първата, но стигнала до същия извод като нея - че няма данни за престъпление. Причината - през 2014 г., когато е сключван договора, Цонев все още не бил регистриран на един и същ адрес с Руслана Петрова. Ръководителят на Военно-апелативната прокуратура полк. Веселин Стоев заяви, че дори и да са живеели заедно, пак нямало да има нарушение. Вторият договор с дружеството е от февруари тази година, когато Цонев и Петрова вече са регистрирани на един адрес. Като възложител на поръчката обаче се явява заместникът на Николай Петров, а от страна на дружеството договорът подписва Павлинка Ценова - майката на Явор Цонев, обясни полк. Данчо Данов, провел повторната проверка.   Единственото нарушение, което прокурорската проверка открила, е, че при сключването на първия договор дружеството не удостоверило данъчната си регистрация. Всичко останало около поръчките било по закон.   Стана ясно обаче, че прокурорът Адалберт Кръстев, извършил първата проверка, бил предлаган за уволнение заради груби нарушения в работата си и пренебрежение към граматическите правила и употреба на несвързани понятия, с които променял смисъла на обвинителните актове. Съпругата му пък май работела в здравното министерство.", "date": "2017.11.13", "title": "И повторната проверка на прокуратурата не откри нарушения във ВМА"}
{"url": "http://www.novinite.bg/articles/152754/Razdeliha-horata-na-4-tipa-spored-otnoshenieto-im-kam-vinoto", "text": "Изследователи от Мичиганския държавен университет разделиха хората на четири основни категории според отношението им към виното, съобщава в. \"Индипендънт\", информира БНТ.Участниците в експериментите оценили различни мезета и вина поотделно, а след това и в комбинация. От събраните данни учените успели да предскажат предпочитанията и личните характеристики на любителите на гроздовия елексир.Тези, които са благи по характер, са много придирчиви към вината и към останалите неща в живота. Те харесват сладкото, светло и не много тръпчиво вино. 70 на сто от хората, спадащи към тази категория, са жени. Те също обичат соленото и газираната вода.Хиперчувствителните хора също са придирчиви, но винаги са отворени да експериментират с нови вина. Но само при условие, че им се предлага натурален продукт. Тази категория хора обича да се оплаква от силния звук на телевизора и от температурата в помещението.Чувствителните хора - те са гъвкави и си падат малко авантюристи. По правило са свободолюбиви и сурови във всекидневието. Обичат тънките бели винаТолерантните хора, които са решителни и праволинейни, обичат белите и наситените червени вина. Фенове са също на силното кафе и на сирената.", "date": "2017.11.13", "title": "Разделиха хората на 4 типа според отношението им към виното"}
{"url": "http://www.novinite.bg/articles/152683/Gledat-myarkata-na-zadarjaniya-za-vzriveniya-bankomat-v-Sapareva-banya", "text": "В Дупница съдът ще определи каква ще е съдбата на Господин Динев - единствения засега задържан за обира на банкомат в Сапарева баня, предаде Нова телевизия.Той получи обвинение за това, че е помогнал в бягството на останалите трима бандити и според закона може да бъде осъден на до 10 години затвор.Близо седмица след последния случай на взривен банкомат извършителите остават на свобода.Полицията разпространи техни снимки, но издирването продължава в цялата страна.През последните дни униформени проверяваха автомобили по пътищата около Перник и претърсваха адреси, свързани с бандата. По данни на органите на реда престъпниците не са напускали границите на България. ", "date": "2017.11.13", "title": "Гледат мярката на задържания за взривения банкомат в Сапарева баня"}
{"url": "http://www.novinite.bg/articles/152698/Prokuraturata-Nyama-prestaplenie-ot-dlajnostni-lica-ot-VMA", "text": "Военно-апелативната прокуратура извърши служебен контрол на постановлението на Софийската военно-окръжна прокуратура за отказ да се образува разследване по доклад от вътрешен одит на ВМА, както и допълнителна проверка. Няма достатъчно данни за извършено престъпление, става ясно от постановление, изпратено и до медиите. Повод за него беше казус с бившия шеф на болницата и доскорошен здравен министър Николай Петров.Повторната проверка бе по одитен доклад на Министерството на отбраната, в който се обсъжда законосъобразността и ефективността на извършените дейности по управление и контрол на бюджетните и други средства за период от три години. Както софийската военна прокуратурата, така и горната инстанция не е намерила достатъчно данни за извършено престъпление от длъжностни лица от ВМА. При извършения служебен контрол е установено, че първоначалната проверка е непълна, а наблюдаващият прокурор не е осъществил необходимия контрол над работата на военния следовател. За това се стига и до повторна проверка.От Военно-апелативната прокуратурата обаче предлагат наблюдаващият прокурор Адалберт Кръстев да бъде дисциплинарно наказан за формално извършване на началната проверка по случая.И въпреки че не са намерени данни за престъпление, военните прокурори пращат случая на АДФИ заради констатирано нарушение по правилника за прилагане на закона за обществени поръчки.Проф. Николай Петров подаде оставка като здравен министър в края на октомври, ден след като бе излъчен телевизионен репортаж, в който се твърди, че като шеф на ВМА той е поверил изпълнението на обществени поръчки за медицински изделия за 1.6 млн. лв. на консорциум с участието на зет му. Журналистическият материал се позоваваше на одит доклад, по който прокуратурата е отказала да образува разследване. Впоследствие стана ясно, че става дума за индикативна сума, а изплатените пари за три години възлизали според зам.-министър на около 300 000 лева.  Междувременно на 10 ноември парламента освободи от поста проф. Петров и назначи като здравен министър Кирил Ананиев, който преди това бе зам. финансов министър и председател на Надзорния съвет на Здравната каса.", "date": "2017.11.13", "title": "Прокуратурата: Няма престъпление от длъжностни лица от ВМА"}
{"url": "http://www.novinite.bg/articles/152739/KZP-Kupuvajte-smartfoni-samo-ot-otorizirani-targovci", "text": "При покупката на смартфони потребителите внимателно да проучват обектите и да избират оторизирани търговци. Офертите в социалните мрежи и електронните платформи на принципа на споделената икономика невинаги дават гаранция за произхода и качеството на предлаганите устройства. Този коментар направи председателят на Комисията за защита на потребителите (КЗП) Димитър Маргаритов в студиото на Bloomberg TV Bulgaria по повод наскоро разпространените данни от глобално проучване на изследователската компания Counterpoint Research, според което хората сменят смартфоните си средно на 21 месеца, съобщиха от пресцентъра на КЗП.„Ако телефонът се закупи, включително и онлайн, от официални представители на съответните производители, тогава има законова, много често и търговска гаранция. Тя дава на потребителя правото при дефект на устройството да предяви претенция към търговеца и съответно той да има задължението да го ремонтира за своя сметка в едномесечен срок. А когато това стане в първите шест месеца след закупуването, потребителят въобще не е необходимо да доказва причината за дефекта”, разясни Маргаритов.По отношение на разходите Маргаритов препоръча хората да не си купуват нещо, което не им трябва. „Ако един телефон е със свръхвъзможности, но те не са ни необходими, това би могло да доведе само до нежелани допълнителни разходи”, посочи той, като обърна внимание и на това да се преценява доколко офертата действително е изгодна. „Понякога цената на устройството е много ниска, но това е съпровождано с абонаментни планове, които предполагат по-сериозни разходи”, каза председателят на КЗП. Той обяви, че Комисията вече е постигнала споразумение и с трите мобилни оператора за облекчаване на неустойките при предсрочно прекратяване на договор. „Когато има срочен договор и потребителят желае да го прекрати без конкретна причина предсрочно, той дължи максимум три такси като неустойка, а не всички до края на периода. Но, ако при сключването на договора е било закупено мобилно устройство, се дължи обратно и съответният остатък от цената му”, добави Маргаритов.Статистиката сочи, че от над 20 000 оплаквания в КЗП годишно около 30% касаят телекомуникационните услуги. В изминали периоди процентът е бил и по-висок, но вече и други сфери на потреблението навлизат с повече сигнали. „Дължи се на факта, че всеки от нас има такова устройство, затова чисто статистически вероятността да се случи някакъв проблем е по-голяма, отколкото в други сфери на потреблението”, обясни Маргаритов. По думите му най-често оплакванията са по повод дефекти и отказ на търговеца да ремонтира безплатно устройството, въпреки че то все още е в гаранция. „Често търговците отказват ремонт, защото твърдят, че в устройството има инсталиран нерегламентиран софтуер, който е причинил повредата. Затова трябва да бъдем предпазливи, когато към нас се отправят оферти за инсталиране на различен софтуер, например игри, тестове и т.н., тъй като те могат да съдържат някакви вируси”, каза още Маргаритов. Понякога обаче търговците злоупотребяват с това и неоснователно отказват да извършат рекламация или изискват заплащане. „В големия брой случаи успяваме да съдействаме на потребителя да получи или ремонт на повреденото устройство, или – ако това е невъзможно – замяната му с друго или връщане обратно на парите”, подчерта Маргаритов.Той посъветва търговците да приемат рекламациите на потребителите, да разглеждат всеки случай с необходимото внимание. Когато пък отправят оферти, да не спестяват важна информация, за да може потребителят да направи своя правилен избор.", "date": "2017.11.13", "title": "КЗП: Купувайте смартфони само от оторизирани търговци"}
{"url": "http://www.novinite.bg/articles/152676/Dneven-horoskop-za-13-noemvri", "text": "\r\n\r\nПродължавате да се криете и да избягвате предприемането на действие, което знаете, че е неизбежно. Колкото повече отлагате нещата, толкова по-зле ще се чувствате накрая.\r\n\r\nВременно ще ви бъдат отнети правомощия, които смятате за свое изконно право. Борете се за онова, което ви принадлежи - никой друг няма да го направи вместо вас. Защитавайте правата си докрай.\r\n\r\nБъдете верни на себе си! Днес лоялността ви към самите вас ще бъде поставена на изпитание. Ще ви се наложи да избирате между две неща и решението ви ще разкрие степента на уважение, което изпитвате към себе си.\r\nАко сте представител на някой от останалите зодиакални знаци, можете да намерите своя дневен хороскоп на.\r\n", "date": "2017.11.13", "title": "Дневен хороскоп за 13 ноември"}
{"url": "http://www.novinite.bg/articles/152740/Dadoha-Joan-Matev-na-sad", "text": "Софийска градска прокуратура (СГП) внесе в Софийски градски съд (СГС) обвинителeн акт срещу Йоан Матев за извършено от него убийство по особено мъчителен за убития начин, съобщиха от прокуратурата. Ако бъде признат за виновен, Матев би могъл да получи наказание „лишаване от свобода“ от 5 до 12 години. Размерът на наказанието е съобразен с обстоятелството, че деецът е бил непълнолетен към момента на извършване на деянието, предаде БНТ.Йоaн Матев е предаден на съд за това,че на 2 юни 2015г. в 11.43 ч. в град София, в парк ,,Борисова градина”, като непълнолетен, но като е могъл да разбира свойството и значението на деянието и да ръководи постъпките си умишлено, е умъртвил непълнолетния Г. И. като му нанесъл един удар с нож.В резултата на това били засегнати жизнено важни органи и настъпила масивна кръвозагуба, довела до смъртта на пострадалия.Деянието е квалифицирано като извършено „по особено мъчителен начин“, тъй като след получаване на нараняването до момента, в който се развила острата кръвозагуба и пострадалият изпаднал в безсъзнание /поради обезкървяването на мозъчните структури/, той изпитвал значителни по интензитет болки и е могъл емоционално да осъзнае случващото се с него.В деня на престъплението обвиняемият Матев забелязал пострадалия Г.И. случайно на пейка в „Борисовата градина“. Въпреки, че двете момчета не се познавали преди това у Матев се оформил умисъл да нападне пострадалия.Нанесъл му един удар с нож, който обичайно носел в себе си.В хода на разследването оръжието на престъплението е намерено в близост до местопроизшествието. След това избягал от местопроизшествието и изцяло променил външния си вид, навиците си и социалните си контакти.", "date": "2017.11.13", "title": "Дадоха Йоан Матев на съд"}
{"url": "http://www.novinite.bg/articles/152689/Ne-podcenyavajte-tikvata", "text": "Тиквата е изключително полезна, пише в. \"Дейли стар\", позовавайки се на британски здравен експерт.Д-р Сет Ранкин, основател на Доктърс клиник в Лондон, не пести хвалбите си за зеленчука.Тиквата е богата на фибри, благодарение на които създава по-продължително чувство за ситост, предаде ДАРИК.\"Фибрите са важни за добро здраве на храносмилателната система и редовни черва. Добрата новина е, че 100 г тиква съдържат 0,5 г фибри, за сметка на незначително количество калории.Тиквата е с високо съдържание на калий - по-високо, отколкото в бананите, което я прави отлична за консумация след тренировки за възстановяване на електролитите. Зеленчукът е полезен и за зрението и имунната система. Съдържащият се в него бета каротин, отговорен за характерния оранжев цвят, се преобразува от тялото във витамин А. Сто грама тиква осигуряват 170 процента от необходимия за доброто здраве на очите витамин, особено в дългите зимни вечери, плюс полезните за зрението антиоксиданти лутеин и зеаксантин.Хората, които искат да отслабнат, могат да хапват тиква на воля, вместо да залъгват глада между храненията с нездравословни продукти\", казва д-р Ранкин.", "date": "2017.11.13", "title": "Не подценявайте тиквата!"}
{"url": "http://www.novinite.bg/articles/152673/MVR-zalovi-29-migranti-na-stolichnata-Centralna-gara", "text": "\r\n29 нелегални  залови снощи полицията на столичната Централна гара. Те са открити в един от вагоните на товарен влак, който пътувал за Белград. Всичките твърдят, че са от Сирия, но никой няма документ за самоличност.\r\nСпециализираната полицейска акция е проведена от служители на СДВР след подаден сигнал на телефон 112 за хора със съмнително поведение. В хода на акцията в товарния вагон са открити 29-имата чужди граждани - 14 жени, 6 деца и 9 мъже. Всичките в момента са задържани в арестите на няколко столични районни управления, в добро здравословно състояние са.\r\nС те предстоят беседи, ще се установява и дали са преминали нелегално границата ни или са със статут у нас и са искали да напуснат.\r\nТова обаче далеч не е първият случай, при който бежанци се опитват да се придвижват тайно с влакове. Старши комисар Ивайло Иванов уточни, че от началото на годината има три случая на задържани във влак, а предишни години те са били много повече. Благодарение на постигнат добър синхрон между  и БДЖ, от началото на тази година драстично намаляха подобни инциденти, добави и Любомир Илиев от БДЖ.\r\n", "date": "2017.11.13", "title": "МВР залови 29 мигранти на столичната Централна гара"}
{"url": "http://www.novinite.bg/articles/152711/Postoyanen-arest-za-sauchastnika-na-trimata-obirdjii-na-bankomati", "text": "Районният съд в Дупница уважи иска на прокуратурата и постанови задържаният за съучастие при обира на банкомат в Сапарева баня Господин Динев да остане в ареста за постоянно.Припомняме, според обвинението на прокуратурата 34-годишният Динев е помагал на престъпната група при взривяването на банкомата. Той помагал на обирджиите и да се измъкнат от местопрестъплението - Динев шофирал лек автомобил, който осигурявал на групата безпрепятственото им измъкване.Ако бъде признат за виновен по това обвинение, Динев може да получи наказание затвор за срок до 10 години, съобщи Нова телевизия.Междувременно МВР продължава издирването на тримата мъже, заподозрени за серията от обири на банкомати в страната. Въпреки организираната мащабна акция на МВР, тримата мъже все още се издирват. Те успяха да се измъкнат на полицаите в поле до село Боснек. Красимир Йорданов, Кирил Микев и Тодор Богданов са обявени за национално издирване.През последните дни органите на реда започнаха да проверяват преминаващите автомобили по пътищата около Перник. Полицаите започнаха и да претърсват адреси, свързани със заподозрените. Вчера, 12 ноември, главният секретар на МВР Младен Маринов заяви, тримата издирвани мъже са опасни. Според Младенов тримата вече са се опитали и да напуснат страната.МВР апелира към гражданите, които имат информация за тях, да сигнализират за това на телефон 112 или в близките районни управления.Анонимността е гарантирана, уверяват от МВР.", "date": "2017.11.13", "title": "Постоянен арест за съучастника на тримата обирджии на банкомати"}
{"url": "http://www.novinite.bg/articles/152706/Zadarjaniyat-za-vzriveniya-bankomat-v-Sapareva-banya-ostava-v-aresta", "text": "Единственият задържан за обира на банкомат в Сапарева Баня остава в ареста, реши съдът в Дупница. Господин Динев получи обвинение за това, че е помогнал в бягството на останалите трима бандити и според закона може да бъде осъден на до 10 години затвор, информира Нова телевизия.Близо седмица след последния случай на взривен банкомат извършителите остават на свобода. Полицията разпространи техни снимки, но издирването продължава в цялата страна.През последните дни униформени проверяваха автомобили по пътищата около Перник и претърсваха адреси, свързани с бандата. По данни на органите на реда престъпниците не са напускали границите на България. ", "date": "2017.11.13", "title": "Задържаният за взривения банкомат в Сапарева баня остава в ареста"}
{"url": "http://www.novinite.bg/articles/152748/Vezenkov-ne-be-nujen-na-Barsa-za-uspeh-v-El-Klasiko", "text": "\r\nБарселона не се нуждаеше от Александър Везенков, за да нанесе първа загуба за сезона на Реал (Мадрид) в баскетболното \"Ел Класико\". Каталунците надвиха \"Кралския клуб\" с 84:80 като гост и така записаха втора поредна победа и се доближиха само на 2 точки от столичани.\r\nБългарският национал Александър Везенков отново остана извън групата и изгледа успеха на съотборниците си от трибуните. Неговото изгнание няма никакво обяснение, като просто треньорът на тима Сито Алонсо не желае да разчита на него.\r\nНай-резултатен за Барселона беше Адриен Мьоерман с 19 точки, а Кевин Серафин и Раким Сандърс добавиха съответно по 15 и 13 точки.\r\nМладата словенска звезда Лука Дончич за пореден път бе над всички в тима на \"Белия балет\" и се отличи с \"дабъл-дабъл\" – 20 точки и 10 борби, а Руди Фернандес завърши с 10 точки.\r\nМачът вървеше точка за точка през цялото време, а преди началото на последния период резултатът бе 61:61. Във важните моменти в четвъртата част обаче \"блаугранас\" надделя с по-здрава психика и борба под двата коша.\r\nРеал (Мадрид) остава лидер в първенството със 7 победи и 1 поражение, а Барса е трети с 6 успеха и 2 загуби. Между големите противници е Валенсия със 7 победи и 1 загуба.\r\n", "date": "2017.11.13", "title": "Везенков не бе нужен на Барса за успех в \"Ел Класико\""}
{"url": "http://www.novinite.bg/articles/152679/Ochakvat-ni-do-20-padashti-zvezdi-v-chas", "text": "Тази седмица е кулминацията на метеорния поток \"Леониди\". Любопитните ще могат да наблюдават между 10 и 20 падащи звезди в час, предаде Нова телевизия.Тези дни Луната ще бъде във фаза новолуние, което ще улесни наблюдателите на космическото явление.\"Леонидите\" са известни като най-бързите метеори, изгарящи в атмосферата с рекордните 71 километра в секунда.Астрономите съветват всички желаещи да видят звездопада да се взират в небето едва след полунощ, когато условията ще са по-добри. Освен това мястото на наблюдение трябва да е далеч от светлините на населените места.", "date": "2017.11.13", "title": "Очакват ни до 20 падащи звезди в час"}
{"url": "http://www.novinite.bg/articles/152694/Tervel-pak-shte-se-bie-prez-noemvri", "text": "Тервел Пулев ще излезе на ринга още веднъж до края на месеца, като двубоят отново ще е в Германия. В събота вечер Пулев размаза украинеца  с нокаут в третия рунд и постигна пета победа на професионалния ринг,предаде  Редко беше обявен за съперник на българина едва в последния момент, като преди това се спрягаха други две имена. Пулев вече знае с кого трябва да се бие, но не бърза да го обявява преди всичко да стане официално, пише \"Спортал\".\"От утре започвам подготовка за мача, нямам време за почивка и отпускане\", каза Тервел Пулев при завръщането си в София. ", "date": "2017.11.13", "title": "Тервел пак ще се бие през ноември"}
{"url": "http://www.novinite.bg/articles/152696/Izstrelyaha-tovarniya-korab-Signus", "text": "\r\nТоварният кораб \"Сигнус\" на компанията \"Орбитал Ей Ти Кей\" беше изстрелян към Международната космическа станция (МКС), предаде АП.Изстрелването беше насрочено за събота, но беше отменено заради навлизане на самолет в зоната на стартовата площадка. \r\nКорабът ползва ракета-носител \"Антарес\". Изстрелването беше от о-в Уолъпс.\"Сигнус\" превозва 3200 кг товар.\r\n", "date": "2017.11.13", "title": "Изстреляха товарния кораб \"Сигнус\""}
{"url": "http://www.novinite.bg/articles/152742/Inteligentnite-hora-sa-po-predrazpolojeni-kam-psihichni-zabolyavaniya", "text": "Умните хора са по-застрашени от болести на психиката, показва ново проучване.Причината е, че мозъците им са свръхвъзбудими. По-високият коефициент на интелигентност е свързан с по-голяма информираност за случващото се наоколо, пише PsyBlog. Това прави централната нервна система по-реактивна, което пък прави интелигентните хора по-„нервни“.\"Дребни дразнители, като етикет на дрехата или неприятен звук, може да предизвикат хроничен стрес, което след това активира телесна реакция – обяснява д-р Никол Тетро, един от авторите на изследването. – „Когато симпатиковата нервна система се активира хронично, тя се намира в непрекъснат режим на борба или бягство, което предизвиква поредица от имунни промени както в тялото, така и променящото мозъка поведение, настроение и функциониране.“Изводите идват от проучване на 3715 членове на МЕНСА, организацията над хората с висок коефициент на интелигентност (над 130). Данните, докладвани от тях за наличието на тревожни разстройства, разстройства на настроението, хиперактивност, аутизъм и различни физиологични проблеми, са сравнени с националните средни стойности за тези условия в САЩ.Членовете на МЕНСА демонстрират значително по-високи стойности. Например, малко над 10% от населението на САЩ има диагноза тревожно разстройство в сравнение с 20% от членовете на МЕНСА. При тези условия високото ниво на интелигентност е свързано с 2 до 4 пъти по-висока вероятност за подобна диагноза.", "date": "2017.11.13", "title": "Интелигентните хора са по-предразположени към психични заболявания"}
{"url": "http://www.novinite.bg/articles/152677/Nad-210-jertvi-pri-trusa-na-granicata-mejdu-Irak-i-Iran", "text": "13 са жертвите на земетресението по границата на Иран и Ирак в неделя вечерта. Ранените в Иран са 1700 човека. Предишните данни бяха за 164 загинали и 1686 ранени. Епицентърът на труса бе в планински регион в населения предимно с кюрди регион в Северен Ирак, на 200 км североизточно от Багдад и на 400 км западно от Техеран, съобщи Геофизичният институт на САЩ.След първия трус с магнитуд 7,2 (според Европейския средиземноморски сеизмологичен център) е имало 12 вторични труса с магнитуд от 3,6 до 4,7.Огнището е било на 32 километра северно от град Сарпол е Захаб и на 100 километра югоизточно от иракския град Сулеймания. Дълбочината е била 10 километра. Най-тежко пострадали са иранските провинции Керманшах и Илам в западната част на Иран. Не са причинени щети на стратегически обекти като петролно-газови съоръжения, летищата работят в нормален режим. В пострадалите райони са организирани полеви болници, раздават се храни, топли дрехи и гориво, предаде ТАСС, информира ДАРИК.\r\n\r\n\r\n\r\n ", "date": "2017.11.13", "title": "Над 210 жертви при труса на границата между Ирак и Иран"}
{"url": "http://www.novinite.bg/articles/152766/Ronaldo-stana-bashta-za-chetvarti-pat", "text": "Мегазвездата на Реал Мадрид Кристиано  стана баща за момиче. Португалецът постна снимка в Туитър с майката на бебето - Джорджина Родригес и големия си син в клиника в Мадрид, предаде БНТ.\r\n\"Току-що се роди Алана Мартина! Джо и Алана са добре! Много сме щастливи\", написа  под снимката.\r\nМомиченцето е четвъртото  на . По-рано тази година му се родиха близнаци от сурогатна майка.\r\nНай-големият му син - 7-годишният Кристианино също е от сурогатна майка, чието име не беше съобщено.\r\n", "date": "2017.11.13", "title": "Роналдо стана баща за четвърти път"}
{"url": "http://www.novinite.bg/articles/152680/Navarshvat-se-dve-godini-ot-atentatite-v-Parij", "text": "Навършват се две години от атентатите в Париж. При нападението в концертната зала \"Батаклан\" и по една от най-оживените улици на френската столица загинаха 130 души, а стотици бяха ранени, предава NOVA. Единственият оцелял от извършителите - Салах Абдеслам, се намира в изключително строго охраняван затвор южно от Париж, но засега отказва да говори.Той беше задържан в средата на март 2016 г. в предградието на Брюксел Моленбек. Френската прокуратура се надява разследването да приключи до пролетта на 2019 г.", "date": "2017.11.13", "title": "Навършват се две години от атентатите в Париж"}
{"url": "http://www.novinite.bg/articles/152686/Koj-specheli-nagradata-na-MTV", "text": "Много световни звезди и блясък на церемонията за европейските музикални награди на MTV. Големият победител на вечерта се оказа Шон Мендес, предаде Нова телевизия.Канадският изпълнител беше отличен в категориите „Най-добър изпълнител”, „Най-добра песен” и „Най-много почитатели”.Наградата „Най-добър рок изпълнител” отиде при групата Coldplay, а за електронна музика беше отличен Давид Гета. U2 получиха отличие за глобална икона.", "date": "2017.11.13", "title": "Кой спечели наградата на MTV?"}
{"url": "http://www.novinite.bg/articles/152771/Spipaha-3-t-falshiva-rakiya", "text": "\r\nНад 3 000 литра ракия са хванати за два дни от митнически служители. 3142 литра нелегален етилов алкохол с характеристики на ракия са задържани за два дни при четири проверки.\r\nПри едната проверка са открити половин тон етилов алкохол в пластмасови туби в таван на жилищна сграда в община Сандански. Митничарите са проверили сградата на 9 ноември, когато откриват 54 пластмасови туби по 10 литра, съдържащи общо 540 литра етилов алкохол. \r\nПо-късно същия ден служители от отдел \"Митническо разузнаване и разследване\" в Митница Лом пък проверяват два имота в област Видин. В единия от имотите са открити 1436 литра етилов алкохол с характеристики на ракия. Във втория имот са открити още 532 литра етилов алкохол с характеристики на ракия. От двата имота са иззети общо 1 968 литра нелегален алкохол, който е задържан за съхранение в склад на митницата.\r\nДен по-късно, на 10 ноември 2017 г., два екипа на митнически мобилни групи проверяват частен имот в село в община Сандански. При проверката, в една от стаите на жилищната сграда служителите открили 4 бидона по 165 литра всеки, съдържащи течност с мирис на етилов алкохол (ракия). Оттам задържаният алкохол е 634 литра.\r\nВ никой от случаите не са представени документи за платен акциз. Алкохолът е иззет, взети са и контролни проби за лабораторен анализ. Стойността на неплатения акциз за задържаното общо количество от над 3,1 тона е над 17 500 лева.\r\n", "date": "2017.11.13", "title": "Спипаха 3 т фалшива ракия"}
{"url": "http://www.novinite.bg/articles/152755/Jena-e-postradala-pri-incident-v-avtobus-v-Sofiya", "text": "Жена е пострадала при инцидент в автобус в София. Тя е паднала, докато е пътувала в автобус №75. Откарана е за преглед в УМБАЛ „Царица Йоанна – ИСУЛ“, съобщиха за Агенция „Фокус“ от Центъра за градска мобилност (ЦГМ). Все още не е ясно каква диагноза ѝ е поставена. От ЦГМ обясниха, че жената не се е държала в автобуса и е паднала, като не е било при слизане или при качване в превозното средство. Полицията изяснява обстоятелствата, довели до инцидента, допълва агенция Фокус.Шофьорът е бил проверен за наличие на алкохол, но такова не е установено. От ЦГМ добавиха, че дали автобусът ще продължи по маршрута си, зависи от КАТ.\r\n", "date": "2017.11.13", "title": "Жена е пострадала при инцидент в автобус в София"}
{"url": "http://www.novinite.bg/articles/152687/Koj-dopusna-poredniya-smartonosen-udar-na-patya", "text": "Две момчета на 15 и 16 години загинаха, след като колата им се удари в дърво край ловешкото село Сопот. Автомобилът е управляван от единия от тях. В тежко състояние е 14-годишно момиче, което е настанено в болница, предаде Нова телевизия.Инцидентът стана в събота срещу неделя, когато отивали на дискотека в Ловеч. Родителите на момчето, което е управлявало колата, са в чужбина и трябвало да се приберат.Ще се създаде организация за непрекъснат контрол на това деца да застават зад волана, заяви началникът на Пътна полиция в Ловеч Николай Недялков.По случая е образувано досъдебно производство и на този етап не могат да бъдат дадени повече подробности за инцидента.", "date": "2017.11.13", "title": "Кой допусна поредния смъртоносен удар на пътя?"}
{"url": "http://www.novinite.bg/articles/152699/Kompyutrite-veche-pishat-pesni", "text": "Навремето възрастните мърмореха, че елекронната музика е сякаш написана от компютър. Американската авторка и продуцентка Тайрин Садърн обаче превърна това в реалност, като разпространи песен, създадена с помощта на изкуствен интелект, информира Би Би Си, цитирана от NOVA. Песента \"Break Free\" e мрачна балада, която би била подходяща за саундтрака на \"Игрите на глада.\" Садърн е написала текста и мелодията, но съпровода е създала с лаптопа си, след като е задала параметрите за настроението, темпото, инструментите.Садърн изпълни песента си за първи път на живо на конференцията Уеб съмит в Лисабон. Публиката от компютърни специалисти я посрещна ентусиазирано.Музикантите обаче не са толкова единодушни. Някои са заинтригувани, но други се опасяват да не останат без работа. Садърн работи по този проект от януари. Оттогава тя сваля програми, които обещават да напишат песен \"от нищо\". Повечето от тях работят, като обработват голямо количество данни за определен стил, така че изкуственият интелект да може да научи правилата, обясни тя. За да се получи прилична песен с такъв софтуер, човек трябва доста да си поиграе. Не става само с натискане на клавиш. ", "date": "2017.11.13", "title": "Компютрите вече пишат песни"}
{"url": "http://www.novinite.bg/articles/152720/Tramp-obyavi-che-imal-chudesni-otnosheniya-s-Duterte", "text": "Американският президент Доналд Тръмп обяви, че има \"чудесни отношения\" с колегата си от Филипините Родриго Дутерте, описвайки първата им двустранна среща като \"много успешна\".Говорейки в кулоарите на срещата на върха на Асоциацията на страните от Югоизточна Азия (АСЕАН), Тръмп добавил, че се насладил на прекараното време във Филипините и похвали Дутерте за ролята му при организирането на срещата на АСЕАН.По-рано американският президент подчерта, че \"постигнахме голям напредък в търговията\", подчертавайки, че са били подписани сделки на стойност 300 млрд. долара по време на 13-дневната му обиколка в Азия. Той обеща да направи изявление при завръщането си в САЩ относно \"търговията, Северна Корея, както и много други неща\", цитира news.bg ", "date": "2017.11.13", "title": "Тръмп обяви, че имал чудесни отношения с Дутерте"}
{"url": "http://www.novinite.bg/articles/152729/Erdogan-prevarna-Turciya-v-zatvor", "text": "\"Който отваря училища, затваря затвори\". Много правилно е констатирал френският писател Виктор Юго житейската истина за връзката между образование и престъпност. Това правило важи и за Турция на президента Реджеп Тайип Ердоган, но в обратна посока. Режимът на Ердоган се хвали, че затваря учебни заведения и открива нови затвори!След опита за преврат на 15 юли 2016 г. и наложеното след това извънредно положение в Турция управляващите започнаха невиждан лов на вещици. Десетки хиляди опозиционни учители бяха отстранени от работа, а хиляди преподаватели попаднаха зад решетките. Управляващите в страната, под диктата на Ердоган, образуваха една печална картина, каквато не е имало и по време на военните преврати в страната.Преди дни министърът на образованието Исмет Йълмаз се похвали, че след опита за преврат в борбата срещу т.нар. гюленисти са закрили 2274 учебни заведения (от които 1065 частни светски училища в цялата страна. Училищата бяха сред най-елитните в Турция и са донесли на страната около 500 медала от международни ученически олимпиади – б.а.). Освен това министър Йълмаз призна, че 92% от училищата в страната са некачествени! Представяйки новата система за кандидатстване в гимназиите, той посочи, че който иска да учи в „качествени училища“ трябва да се яви на изпит, а останалите ще имат избор да избират измежду най-близките училища по адрес, но няма да се явяват на приемен изпит. (До преди няколко месеца всички кандидат-гимназисти в страната се явяваха на приемен изпит, който беше отменен с президентски декрет).На фона на закритите елитни училища и това, че образованието в страната изостава с всяка изминала година, за сметка на това управлението на Ердоган открива нови затвори! Да, режимът на Ердоган превърна Турция в затвор! Всеки ден проправителствените медии в Турция тръбят, че се арестуват десетки нови заподозрени. Милиони в страната са изправени пред страха всеки момент да станат жертва на „анонимен донос“, което е достатъчно, за да бъдат тикнати зад решетките.След опита за преврат и налагане на извънредното положение в Турция са изградени общо 47 нови затвора. 38 от тях са били изградени през 2016 г., а 9 от тях – през 2017 г. В момента се изграждат още 11 затвора в страната.Според информация на Дирекция „Затвори“ в Турция, публикувани във в. „Биргюн“, капацитетът на занданите е достигнал 207 339. Но местата за затворниците не са достатъчни. Все още 17 540 затворници нямат легла.През последните 10 години са били открити 148 нови затвори, което е позволило легловия капацитет на занданите да се увеличи с 129 578. Но и това не достига да побере официалната бройка от 224 878 души, които всеки ден се увеличават.Вследствие на незаконните арести турските затвори отдавна са препълнени. Според данни на Министерството на правосъдието в затворите се намират общо 229 790 души, като капацитетът им е 207 339. Затворите са препълнени „благодарение“ на незаконните арести след опита за преврат миналата година и наложеното извънредно положение от страна на управляващите. Като се има предвид, че след пуча управляващите бяха освободили около 40 хиляди осъдени престъпници, за да направят място на противници на режима на Ердоган. Освен това в края на август тази година с президентски декрет бяха помилвани други 3 хиляди престъпници, за да има място на противниците на Ердоган.Според данните в Турция се намират общо 384 затвора (291 мъжки затвора, 13 женски затвора и 10 интерната за деца и младежи). Вестник „Хабертюрк“ съобщава, че в затворите има 141 802 осъдени лица, а 87 988 са задържани. От задържаните 49 900 са обвинени, като „гюленисти“. С обвинение в тероризъм се намират 63 242, а 163 618 души поради различни престъпни дейности, а 2 930 заради организирана престъпна дейност.Броят на вкараните в турските затвори расте пропорционално през годините, като през 2012 г. е бил 136 020 души. Прави впечатление, че през 2016 г. достига до 199 328 души, а през настоящата 2017 г. вече е 229 790.В Турция се строят над 50 нови затвора за т.нар. гюленисти. Това съобщи бившият вече съветник на Министерството по правосъдието Кенан Ипек. По думите на Ипек всеки един от новите затвори е с капацитет 1000 души.Той съобщи, че в затвора „Синджан“ се изграждат 5 нови съдебни зали. Залите ще бъдат многофункционални и ще се използват за процеси срещу гюленистите.Управляващите дотолкова прекалиха с новите затвори, че радостната вест на община Елмалъ, област Анталия беше рекламирана в социалните медии. В края на месец август от официалната страница в социалните медии на общината съобщиха за продължаващия строеж на затвора, като го обявиха за „голямата инвестиция, която ще възроди икономиката“. Местни общинари се похвалиха, че новият затвор ще бъде най-големия в региона, а жители изразиха остра реакция на начина на рекламиране на затвора.Средно на ден 112 души биват осъждани. Броят на затворниците е по-голям на 7 отделни областни града в Турция. Броят на затворниците е достигнал рекордни нива през последните 16 години, като по време на режима на Ердоган е по-голям, отколкото броят на затворниците след военните преврати в страната. Има затвори, където в килии за 20 души са настанени 80 души.Според информация на в. „Сьозджю“ дневният разход за затворите турската хазна отделя 17,5 млн. турски лири (около 8 млн. лева), а годишният разход е 6 млрд. и 402 млн. турски лири (около 3 млрд. лева). Тази сума е по-голяма от бюджета на 12 отделни министерства в Турция.Според информация на Министерството на правосъдието през последните 16 години, когато на власт е Ердоган, в турските затвори са загинали 3 432 души. Това се равнява на около 215 смъртни случаи на затворници. Това посочва заместник-председателя на основната опозиционна Републиканска-народна партия Вели Агбаба.Той поиска турския парламент да разследва случаите на болните в затворите, като да се предприемат необходимите мерки за тяхното лечение и да бъдат премахнати всички бюрократични мерки в това отношение. В отправеното предложение се подчертава, че „проблемът със затворите по време на управлението на ПСР се задълбочава и правителството няма намерение да намери решение“. В затворите няма достатъчен достъп до лекари.Вели Агбаба изтъква, че в момента в турските затвори се намират 1025 болни затворници, като 357 от тях са в тежко състояние. Той посочва, че според информация на Министерството на правосъдието на 841 затворници (31 от тях са жени) са получили право наказанието им да бъде отложено, но все още не са освободени.В. „Джумхурийет“, позовавайки се на данни на Министерството на правосъдието, съобщава, че в затворите се намират 69 301 гимназисти и студенти. Бройката набъбва до 100 хиляди с онези гимназисти и студенти, които са били отстранени от училищата и университетите или съдени под гаранция, или които са изправени пред риска всеки момент да бъдат арестувани и тикнати зад решетките. Заради наложеното извънредно положение студентите в затворите нямат достъп до записки и лекции, не могат да се явят на изпити и губят своите студентски права. „Благодарение“ на наложеното извънредно положение на около 100 хиляди гимназисти и студенти са им отнети достъпа до образование.Запознатите със случаите коментират пред вестника, че около 100 хиляди студенти са съдени и питат защо се отнема правото им да бъдат добри граждани. И следва риторичния въпрос: Да не би в Турция да има 69 301 млади терористи?Студентите са държани зад решетките с различни обвинения, в следствие на доноси от „таен свидетел“ или най-новата официална форма, която се приема за достоверна от съда е „анонимен донос“. Запознати коментират как е възможно „анонимен донос“ да се приеме за достоверен при такива важни обвинения?", "date": "2017.11.13", "title": "Ердоган превърна Турция в затвор"}
{"url": "http://www.novinite.bg/articles/152709/328-jertvi-na-zemetresenieto-v-Iran", "text": "Броят на жертвите от земетресението в западната иранска провинция Керманшах се е увеличил до 328 души, съобщиха здравните власти на провинцията.Още около 2,5 хил. души са били ранени. В провинция Керманшах е обявен 3-дневен траур.Опустошителното земетресение с магнитуд 7,2 по скалата на Рихтер стана вчера на границата на Иран и Ирак. Епицентърът на труса е бил на 204 км североизточно от иракската столица Багдад и на 104 км западно от град Керманшах.По данни на Червения полумесец, около 70 хил. души са останали без жилища. За тях се организират палаткови лагери. Иранският държавен глава Хасан Рохани е разпоредил да се осигури всичко необходимо за пострадалите.Природното бедствие засегна също така и Ирак, където са рухнали няколко сгради. Там, в района на град Сюлеймания в Иракски Кюрдистан, са загинали 8 души, а повече от 400 са били ранени. Турция е изпратила самолет с хуманитарна помощ.", "date": "2017.11.13", "title": "328 жертви на земетресението в Иран"}
{"url": "http://www.novinite.bg/articles/152735/Shest-meseca-sled-izborite-Makron-nepopulyaren-no-kontrolira-Franciya", "text": "През първите шест месеца от мандата си френският лидер Еманюел Макрон прокара реформа след реформа, но въпреки това президентът губи подкрепа сред гражданите на Франция, информира АФП, цитира news.bg Бившият банкер зашемети традиционното ляво и дясно във Франция, създавайки солиден центристки фронт с новата си партия \"Република, напред!\".За половин година управление 39-годишният извоюва три големи законодателни победи. Първо той прокара закон за прочистване на френската политика, а след това реформи за промени в сложния Кодекс на труда на Франция и спорен закон за борба с тероризма.Реформите в областта на труда предизвикаха стачки и улични протести, но те бледнеят в сравнение с тези при предшествениците на Макрон.Но стремежът на младия лидер да реформира страната - използва укази, за да промени Кодекса на труда, които се разглеждат като тактика на силната ръка - си има и цена.Мъжът, който спечели с 2/3 втория тур на президентските избори през май, има одобрителен рейтинг от само 32 на сто, показва проучване на YouGov от 2 ноември.Близки до президента хора обаче уверяват, че социологическите проучвания не го притесняват.\"Той има дългосрочна цел и няма да се предаде\", каза близък на държавния глава.След изборите през 2017 г. Социалистическата партия на бившия президент Франсоа Оланд е пред разпад, докато дясната Републиканска партия е разединена между тези, които се присъединиха към партията на Макрон, например премиерът Едуар Филип, и тези, които искат да останат в опозиция.Макрон се опитва да действа балансирано като намали данъците, но в същото време иска да намали дефицита, което е ключово, за да спечели доверието на европейските лидери, докато в същото време насърчава амбициозни реформи в рамките на ЕС.Следващата цел на френския лидер е да реформира осигуряването при безработица, професионалното обучение, жилищната политика и висшето образование. Той също така ще се опита да прокара пенсионна реформа и намаляване на състава на парламента - 577 депутати в долната камара и други 348 законодатели в непряко избирания Сенат.Освен това президентът на Франция има амбиции да върне мястото настраната до доминиращите сили в света.Макрон призовава страните членки още повече да обвържат икономиките, правителствата и армиите си, предлагайки съвместни въоръжени сили, както и нови агенции за даване на убежище, иновации и идеи за данъчни реформи.Френският лидер остави малко място за опозицията.Нито синдикатите, нито радикалната левица \"Непокорна Франция\" успяха да спрат трудовата реформа, която влезе в сила от септември.Лидерът на партията Жан-Люк Меланшон наскоро призна, че за момента Макрон контролира юздите.От своя страна лидерът на крайнодесния \"Национален фронт\" Марин льо Пен все още се възстановява от загубата на президентските избори.", "date": "2017.11.13", "title": "Шест месеца след изборите Макрон непопулярен, но контролира Франция"}
{"url": "http://www.novinite.bg/articles/152718/Vojnik-ot-Severna-Koreya-izbyaga-v-Yujna-Koreya", "text": "Войник от Северна Корея е избягал от Демилитаризираната зона, която разделя Северна и Южна Корея и която е най-строго охраняваното място в света. Това съобщиха от щаба на армията в Сеул, цитира news.bg Войникът е бил ранен при изстрел от Северна Корея, докато е бягал, се уточнява в изявлението.Според данни на Южна Корея общо 1 418 души са избягали от Северна в Южна Корея през 2016 г., 79% от които са жени.", "date": "2017.11.13", "title": "Войник от Северна Корея избяга в Южна Корея"}
{"url": "http://www.novinite.bg/articles/152741/ES-nalaga-sankcii-na-Venecuela", "text": "Външните министри на ЕС решиха днес да наложат целеви санкции, включително оръжейно ембарго, срещу Венецуела, съобщиха световните агенции, предаде ДАРИК. Санкциите са в отговор на продължаващата от месеци политическа криза след решението на президента Николас Мадуро да укрепи властта си, като лиши контролираното от опозицията Национално събрание от правомощията му чрез създаване на ново учредително събрание за пренаписване на конституцията. Освен оръжейно ембарго мерките на ЕС включват създаване на правни рамки за санкциониране на физически и юридически лица чрез забрана за пътувания и замразяване на авоарите им, ако е необходимо. \"Тези мерки ще бъдат прилагани постепенно и гъвкаво и може да бъдат разширени към други лица, които не зачитат демократичните принципи или върховенството на закона, или нарушават човешките права\", се казва в декларация на външните министри на ЕС, цитирана от Ройтерс.Уточнява се, че наказателните мерки нямат да цел да навредят на венецуелския народ.", "date": "2017.11.13", "title": "ЕС налага санкции на Венецуела"}
{"url": "http://www.novinite.bg/articles/152726/V-Dubaj-zapochna-naj-golyamoto-avioizlojenie-v-sveta", "text": "\r\nВ  бяха представени повече от 160 летателни апарата. Посетителите можеха да се насладят на изпълнение на сложни маневри от военни летци. Сключиха се и бизнес сделки на стойност милиарди долари.\r\n\r\n\r\nВисоки скорости, самолети за милиарди и пилоти, които не веднъж са преминали звуковата бариера. На авиосалона в  бяха представени последните модели военни разработки в областта на авиацията. Сред тях бяха руският СУ-35, \"Юрофайтър Тайфун\" с два двигателя, японският \"Кавазаки\" Ц2 и украинският Ан 70.\r\nНебето над  се превърна и в арена на  на изключително сложни въздушни фигури от военни пилоти. Шестима летци от Китайските военновъздушни сили правиха свредели, лупинги и се движиха паралелно с няколкостотин километра в час.\r\n\r\nСред пътническите самолети двата американски гиганта \"Еърбъс\" и \"Боинг\" показаха най-новите си разработки. Луксозните летателни апарати също предизвикаха внимание.\r\n\r\nНа изложението се състоя и една от най-големите сделки със самолети. Авиокомпания \"Емирейтс\" закупи 40 Боинга 787-10 на стойност 15 милиарда долара. \r\n \r\n", "date": "2017.11.13", "title": "В Дубай започна най-голямото авиоизложение в света"}
{"url": "http://www.novinite.bg/articles/152725/Petrolat-na-OPEK-poskapna-do-6191-dolara", "text": "Средната цена на петрола на Организацията на страните износителки на петрол (ОПЕК) в петък слабо се повиши до 61,91 долара за барел, информира днес на сайта си картелът. В четвъртък един барел от кошницата на ОПЕК се търгуваше за 61,70 долара, информира БНТ.За определяне на цената на петрола на ОПЕК се използва т. нар. петролна кошница, включваща 14 сорта петрол за износ на страните членки на картела: Лек арабски (Саудитска Арабия), Басра лек (Ирак), Бони лек (Нигерия), Ес Сидер (Либия), Жирасол (Ангола), ирански тежък (Иран), Кувейт експорт (Кувейт), Мерей (Венецуела), Мурбан (ОАЕ), Ориенте (Еквадор), Катар марин (Катар), Шахаран бленд или \"Сахарска смес\" (Алжир), Раби лек (Габон) и Зафиро (Екваториална Гвинея).\r\nИсторическият максимум за \"кошницата на ОПЕК\" е цената от 140,73 долара за барел, отчетена на 3 юли 2008 година.Цената на барел петрол се определя чрез извеждане на средна аритметична величина от котировките към момента на закриване на търговията с всички сортове от \"кошницата на ОПЕК\" предходния работен ден.\r\n", "date": "2017.11.13", "title": "Петролът на ОПЕК поскъпна до 61,91 долара"}
{"url": "http://www.novinite.bg/articles/152736/Globalnite-SO2-emisii-stabilni-ot-3-g-se-pokachvat-s-2-prez-2017-a", "text": "Емисиите на въглероден диоксид (CO2), които стимулират глобалното затопляне и които от 2014 г. насам бяха останали на стабилно равнище, ще нараснат с 2 процента през тази година, разбивайки надеждите, че са достигнали пика си.Това съобщиха учени по време на преговорите за климата, провеждащи се в Германия под егидата на ООН, съобщава \"Франс прес\", цитира news.bg. \"Това е много разочароващо\", изтъкна Корин льо Кере, която е директор на Центъра за изследване на климата \"Тиндал\" към Университета на Източна Англия и която е водещ автор на мащабно проучване, в което са детайлизирани констатациите.\"С глобалните емисии на CO2 от човешката дейност, оценени на 41 млрд. тона за 2017 г., изтича времето на нашата способност да съхраним затоплянето под 2 градуса по Целзий, да не говорим за 1,5 градуса\", алармира Корин льо Кере. Парижкото споразумение за климата, подписано през 2015 г., поставя като цел пред човечеството до 2100 г. увеличаването на глобалната температура да се ограничи до \"доста под\" 2 градуса. ", "date": "2017.11.13", "title": "Глобалните СО2 емисии, стабилни от 3 г., се покачват с 2% през 2017-а"}
{"url": "http://www.novinite.bg/articles/152749/Izrael-signalizira-che-shte-prodalji-da-bombardira-v-Siriya", "text": "Израел сигнализира, че ще продължи бомбардировките по границата със Сирия, за да предотврати проникване на подкрепяни от Иран сили, макар че САЩ и Русия се опитват да уговорят спиране на огъня в района, информира Ройтерс, цитира news.bg В събота президентите на САЩ и Русия потвърдиха съвместни усилия за стабилизиране на Сирия, включително разширяване на режима на тишина от 7 юли по границата с Израел и Йордания.Представител на Държавния департамент на САЩ заяви, че Москва се е съгласила \"да работи със сирийския режим за изтегляне на подкрепяните от Иран сили на определена дистанция\" от Голанските възвишения на границата с Израел.Мярката, според официален представител на Израел, е с цел отделяне на враждебни фракции в Сирия, но ефективно ще държи свързани с Иран сили на различна дистанция от контролираните от еврейската държава възвишения.Дистанцията ще варира от 5-7 километра до около 30 километра, като ще зависи от настоящите позиции на бунтовници на сирийската част от Голан, поясни източникът, пожелал анонимност.Москва не е разкрила подробности от сделката с Вашингтон.В събота израелската армия съобщи, че е свалила шпионски дрон над Голан. Военният министър Авигдор Либерман обвини сирийското правителство.Повтаряйки предупрежденията си към Иран и \"Хизбула\", Либерман подчерта, че \"ние няма да позволим шиитската ос да използва Сирия като предна база\".Русия настоява всички чуждестранни сили незабавно да напуснат Сирия.", "date": "2017.11.13", "title": "Израел сигнализира, че ще продължи да бомбардира в Сирия"}
{"url": "http://www.novinite.bg/articles/152743/Snyag-pokri-chasti-ot-Sloveniya", "text": "Сняг покри части от Словения. Това обаче на попречи на хората да отидат до урните и да гласуват на президентските избори, които се проведоха в страната, предава NOVA. Резулатът: действащият държавен глава на Словения Борут Пахор спечели втори мандат на втория тур на президентските избори срещу бившия комик Марян Шарец, информира \"Асошиейтед прес\", цитирана от \"Ройтерс\" и БТА.54-годишният ветеран в политиката Пахор, известен като \"Краля на Инстаграм\" заради активността си в социалните мрежи, спечели 53 процента от гласовете. Съперникът му, който е настоящ кмет на северния град Камник, получи 47 процента, показват данни на словенската избирателна комисия след предварително преброяване на гласовете.Пахор благодари на избирателите и обеща, че ще засили още повече доверието им в демокрацията. Той поздрави опонента си за постигнатия резултат. \"Ще бъда президент на всички. Ще обединя хората и ще надградя това, което ни сближава\", каза Пахор.Той е едва вторият словенски президент, спечелил втори мандат, откакто страната получи независимост от бивша Югославия през 1991 година.Сарец бе известен комедиен актьор, преди да влезе в политиката през 2010 г., когато се кандидатира за кмет на Камник. Той призна поражението си снощи, но каза, че успехът му като относително нов участник в политиката е показал желанието на словенците за промяна.\"Горд съм, че имах възможността да се изправя срещу играч от първа лига. Резултатът ми е добър и говори сам за себе си\", каза той.Анализатори посочиха, че класирането на Сарец за балотажа показва недоволството на словенците от традиционните политици. Критици обвиниха Пахор, че не е заел позиции по важни въпроси, свързани с икономиката, граничния спор Хърватия и бъдещето на ЕС.Пахор и Сарец - и двамата центристи - спориха по време на кампанията за приватизацията на най-голямата банка в Словения и за устройството на антикорупционното ведомство. Президентът на Словения няма изпълнителни правомощия, но мнението му по важни въпроси има тежест, отбеляза \"Асошиейтед прес\".", "date": "2017.11.13", "title": "Сняг покри части от Словения"}
{"url": "http://www.novinite.bg/articles/152759/Naprejenie-i-raznoglasiya-v-britanskiya-kabinet-za-Brekzit", "text": "Покачване на напрежението в британското правителство преди важно гласуване на законодателство за Брекзит, след като министри обвиниха Борис Джонсън и Майкъл Гоув в изпращането на \"Оруелски\" (Джордж Оруел - Бел. ред.) тайни искания на премиера Тереза Мей, пише \"Гардиън\", цитиран от news.bg. Представители на правителството заявиха, че са втрещени от използвания от външния министър и от министъра на околната среда език в съвместното писмо.С писмото двамата министри - Джонсън и Гоув обтегнаха отношенията си по време на кампанията за лидерство през миналата година, изглежда те целят да притиснат Мей да избере \"твърд\" Брекзит и да ограничи влиянието на някои политици, които подкрепяха Великобритания да остане в ЕС.В писмото те се оплакват от \"недостатъчна енергия\" в процеса по излизане от ЕС и конкретно в някои части от правителствената политика. Те настояват преходният период да не продължава след юни 2021 г., което е в противоречие с позицията на финансовия министър Филип Хамънд.Двамата министри призовават премиера също да накара подчинените си да подкрепят плановете им за Брекзит.Писмото предизвика гневен отговор от поддръжниците на \"мек\" Брекзит, които предполагат, че Мей ще бъде принудена да дисциплинира двамата министри или още повече ще отслаби позицията си, която вече бе изпитана с две министерски оставки ( Прити Пател като министър на международното развитие и Майкъл Фалън като военен министър) и продължаващия натиск от страна на Джонсън и Деймиън Грийн.\"Не е изненадващо, че те (Гоув и Джонсън) изразяват възгледите си. Но изненадващо е, че ги пишат и използват такъв език в писмо до премиера\", отбеляза министър пред изданието, пожелал анонимност.Някои го описват като \"Оруелски\". Не помага, когато хора се опитват и налагат възгледите си по непрозрачен начин, добави министърът.Друг министър каза: \"Съмнявам се, че те са смятали, че това някога ще се появи. Това е възмутително\".Писмото е разкрито от \"Дейли мейл\" в неделя и е озаглавено \"Само за Вас и Гавин\", като се има предвид шефът на канцеларията на британския премиер Гавин Баруел.В същото време се появява информация, че 40 консерватори в британския парламент - необходими са 48 за организиране на предсрочен вот за лидер на Консервативната партия - са се присъединили към тори, които искат Мей да подаде оставка.", "date": "2017.11.13", "title": "Напрежение и разногласия в британския кабинет за Брекзит"}
{"url": "http://www.novinite.bg/articles/152765/Franciya-zapazi-malchanie-v-pamet-na-jertvite-na-terora-ot-2015-godina", "text": "Франция почита паметта на жертвите при терористичния акт в Париж. На днешната дата преди точно 2 години 130 души бяха убити и над 400 бяха ранени при терористично нападение в центъра на Париж. \"Минаха две години, но Париж продължава да помни\", заяви кметът на Париж Ан Идалго в публикация в социалните мрежи, предаде АФП.Президентът на Франция Еманюел Макрон положи венци на шестте места, където преди точно 2 години нападателите убиха 130 души и раниха стотици - около националния стадион \"Сен Дени\", концертната зала \"Батаклан\" и около барове и ресторанти.Семействата на жертвите се присъединиха към хората, почитащи паметта на близките им. Всички с минута мълчание почетоха жертвите от кървавото нападение преди 2 години.В небето в Париж бяха пуснати много балони, които да напомнят на близките на загиналите, че Париж е съпричастен със загубата им.Припомняме, атаките буквално разтърсиха Франция. В страната беше обявено извънредно положение, което продължи почти 2 години - до подписването на новия Закон за борба с тероризма.Междувременно около 7 000 полицаи продължават да следят за терористична дейност - по улиците на Париж продължава антитерористичната акция \"Сентинел\", в която органите на реда охраняват уязвими места като туристически горещи точки и други.Според проучване над 90% от гражданите на Франция се страхуват от нов терор.", "date": "2017.11.13", "title": "Франция запази мълчание в памет на жертвите на терора от 2015 година"}
{"url": "http://www.novinite.bg/articles/152750/Nyama-postradali-ili-zaginali-balgari-pri-zemetresenieto-v-Iran-i-Irak", "text": "Българските дипломатически мисии в Техеран и Багдат нямат данни за пострадали или загинали българи при земетресението от снощи. Това съобщава официално Министерството на външните работи.Опустошителното земетресение с магнитуд 7,6 по скалата на Рихтер стана вчера на границата на Иран и Ирак. Епицентърът на труса е бил на 204 км североизточно от иракската столица Багдад и на 104 км западно от град Керманшах. По данни на Червения полумесец, около 70 хил. души са останали без жилища. За тях се организират палаткови лагери. Иранският държавен глава Хасан Рохани е разпоредил да се осигури всичко необходимо за пострадалите.По последна информация на външното министерство иранските власти съобщават за най-малко 350 загинали и над 3000 ранени.Вторичните трусове продължават, поради което не се препоръчват пътувания до района.Посолствата на България в Техеран и Багдад са на разположение на българските граждани в района на дежурните телефони: +98 930 568 34 09 - Техеран и +964 7809237587 - Багдад. ", "date": "2017.11.13", "title": "Няма пострадали или загинали българи при земетресението в Иран и Ирак"}
{"url": "http://www.novinite.bg/articles/152746/Ne-se-mesim-v-rabotite-na-Livan-uveri-Iran", "text": "Иран увери, че не се е намесвал във вътрешните работи на Ливан, съобщи държавната телевизия, цитирана от Ройтерс.Техеран също коментира интервю със Саад ал Харири, който подаде оставка като премиер на Ливан преди 9 дни, изразявайки надежда, че скоро Харири ще се върне в страната си.Оставката на Харири и последвалите действия превърнаха Ливан в нов фронт на напрежение между шиитски Иран и регионалния сунитски съперник Саудитска Арабия.Рияд обвинява подкрепяната от Иран ливанска групировка \"Хизбула\" за оставката на Харири. Техеран пък от своя страна вини Саудитска Арабия и съюзниците й, че подклаждат напрежение в Близкия изток.В телевизионно интервю в неделя Харири заяви, че до няколко дни ще се върне в Ливан и може да оттегли оставката си, ако \"Хизбула\" се съгласи да не влиза в регионални конфликти като в Йемен. Това е първият коментар на Харири от 4 ноември. В момента той е в Рияд.Коментарът на Харири дава малка надежда за възможно връщане в Ливан...Иран не се меси във вътрешните работи на Ливан, каза говорител на външното министерство на Ислямската република.Ливанският президент отказва да приеме оставката на Харири, освен ако не я връчи лично.", "date": "2017.11.13", "title": "Не се месим в работите на Ливан, увери Иран"}
{"url": "http://www.novinite.bg/articles/152775/Franciya-namekna-za-sankcii-sreshtu-Iran", "text": "Външното министерство на Франция намекна, че ако е необходимо, могат да наложат нови санкции на Иран заради ракетната й програма, информира Ройтерс, цитира news.bg В неделя Ислямската република отхвърли призива на френския лидер Еманюел Макрон за организиране на преговори за ракетната програма, пояснявайки, че ракетите са с отбранителен характер и не са свързани с ядреното споразумение със световните сили.\"Както вие е известно, ЕС вече наложи санкции на ирански лица, въвлечени в балистичната програма\", каза говорител на френското ведомството.Миналата седмица Макрон заяви по време на визита в ОАЕ, че могат да наложат санкции заради ракетите.\"Ако е нужно, може да наложим нови санкции\", поясни говорителят.Представителят каза също, че важно условие за стабилност в региона e Иран да не се меси във вътрешните работи на Ливан.По-рано Ислямската република увери, че не го прави.САЩ обвиняват Иран, че доставя ракети на хусите в Йемен, които са използвани срещу Саудитска Арабия.Френският външен министър Жан-Ив льо Дриан ще посети Рияд по-късно тази седмица. Той възнамерява да пътува и до Иран преди края на ноември.", "date": "2017.11.13", "title": "Франция намекна за санкции срещу Иран"}
{"url": "http://www.novinite.bg/articles/152764/Amerikanski-milioneri-se-podpisaha-sreshtu-namalyavaneto-na-danacite", "text": "Повече от 400 американски милионери и милиардери са се подписали в писмо против намаляването на данъците на най-богатите американци. Те се обявяват против републиканския данъчен план, съобщава \"Маркет Уоч, цитиран от news.bg Писмото е подписано от милиардера Джордж Сорос, Бен Коен и Джери Грийнфилд и филантропа Стивън Рокфелер. Документът ще бъде изпратен до Конгреса тази седмица.\"Призоваваме за противопоставяне на всяко законодателство, което още повече изостря неравенството\", е записано в писмото на милионерите.\"Данъчната реформа трябва да бъде, най-малкото, неутрална по отношение на приходите - без да се използват трикове като динамичен скок. Ние сме сериозно загрижени, че намаляването на приходите би довело до дълбоко съкращаване на критични услуги като образованието и здравеопазването и би възпрепятствало способността на нацията да възстанови инвестициите си\". Пише още в подписаното писмо.Боб Крандал, основателят на American Airlines, също е подписал документа. \"Мисля, че намаляването на данъците е пълен абсурд\", изтъква милиардерът. ", "date": "2017.11.13", "title": "Американски милионери се подписаха срещу намаляването на данъците"}
{"url": "http://www.novinite.bg/articles/152672/Sedmicata-zapochva-s-oblaci-i-prevalyavaniya", "text": "Днес облачността ще е значителна с временни разкъсвания и намаления. На отделни места ще има превалявания от дъжд. В сутрешните часове в Горнотракийската низина ще е мъгливо. Ще духа умерен, на север от планините до силен южен вятър. Вечерта вятърът ще отслабва, в Западна България и ще утихне. Ще бъде топло, с максимални температури - между 15° и 20°, северно от планините и по-високи. За София максимална – около 17°.Атмосферното налягане е значително по-ниско от средното за месеца и още ще се понижава.В планините ще е предимно облачно и мъгливо. Ще има валежи от дъжд, над 2200 метра – сняг, по-значителни в крайните южни планински райони. Ще духа силен, по високите и откритите части бурен вятър от югозапад. Максималната температура на височина 1200 метра ще е около 10°, на 2000 метра – около 5°.По Черноморието облачността ще е по-често значителна, но ще е почти без валеж. Ще духа умерен до силен южен вятър, който до вечерта ще отслабва и ще се ориентира от югоизток. Максималните температури ще са 16-19°, температурата на морската вода е 13°-14°. Вълнението на морето ще е 1-2 бала, на север – до 3.", "date": "2017.11.13", "title": "Седмицата започва с облъци и превалявания"}
{"url": "http://www.novinite.bg/articles/152779/Polsha-kategorichno-osadi-rasizma", "text": "Външното министерство на Полша съобщи, че категорично осъжда расистките, антисемитските и ксенофобски идеи, но разясни, че провелият се през уикенда във Варшава марш на националисти като цяло е бил израз на патриотични ценности, информира АП, цитира news.bg Ведомството поясни, че маршът за Деня на независимостта е бил \"голямо празненство на поляците, различаващи се по убежденията си, но обединени около общите ценности за свобода и преданост към независимо отечество\".Събитието бе организирано от групи, чиито корени са свързани с националистически и антисемитски организации още от Втората световна война. Около 60 000 души участваха в демонстрацията, включително семейства с деца и възрастни хора. Но сред тях имаше и млади хора, носещи лозунги като \"Бяла Европа на братските нации\".Някои носеха и символи на превъзходството на бялата раса.Говорител на външното министерство на Израел нарече събитието \"опасен марш на екстремистки и расистки елементи\".\"Надяваме се, че полските власти ще реагират срещу организаторите. Историята ни учи, че на изразяването на расистка омраза трябва да се отговори бързо и решително\", поясни говорителят.Министерството на външните работи на Полша обаче подчерта, че не е справедливо квалификациите за марша да се базират само на \"инцидентни\" елементи.", "date": "2017.11.13", "title": "Полша категорично осъди расизма"}
{"url": "http://www.novinite.bg/articles/152783/Kola-bomba-se-vryaza-vav-voenen-konvoj-v-Afganistan", "text": "\r\nАтентатор самоубиец се вряза с кола-бомба в автоколона на многонационалните сили в южната афганистанската провинция Кандахар, съобщават световните агенции. Според полицейски източници някои от превозните средства са били напълно унищожени и може да има жертви и сред военните. Официални данни за загинали и ранени обаче на този етап няма, предаде бТВ.\r\nНяма пострадали български военнослужещи при атентат, съобщиха от Министерството на отбраната. Терористичният акт е извършен на разстояние над 11 км от базата, в която е дислоциран нашият военен контингент.\r\nСпоред телевизия \"Толо” атаката е била извършена близо до база на многонационалните сили. Агенция \"Паджуок” твърди, че четирима терористи са били ликвидирани при опит да ударят конвоя.\r\nПо-рано днес най-малко осем афганистански полицаи бяха убити при нападение на талибаните в западен Афганистан.\r\n", "date": "2017.11.13", "title": "Кола-бомба се вряза във военен конвой в Афганистан"}
{"url": "http://www.novinite.bg/articles/152782/Klimatichnite-promeni-zastrashavat-sashtestvuvaneto-na-prirodni-zabelejitelnosti", "text": "Измененията в климата представляват заплаха за съществуването на един от всеки четири обекта на световното културно и природно наследство на ЮНЕСКО, включително коралови рифове, глетчери и влажни зони. Това са почти два пъти повече обекта в сравнение с едва три години назад, показва нов доклад на Международния съюз за защита на природата (IUCN). В момента местата в риск са 62 – почти двойно увеличение от 35 през 2014 г., показват данните на съюза, публикувани в рамките на Климатичната конференция на ООН в Бон, Германия. Сред най-застрашените екосистеми са тези на кораловите рифове, които продължават да се „избелват“ заради затоплянето на океаните, както и на топящите се глетчери. „Климатичните изменения застрашават самата тъкан на нашето общество, застрашават нашата идентичност - идентичност, чиито основи са в богатата и деликатна смесица от природни богатства“, заяви генералният директор на IUCN Ингер Андресен. В данните на организацията се посочва, че 29% от обектите от световното и природно наследство на ЮНЕСКО са изправени пред „значителни“ заплахи, а 7% - включително националният парк „Евърглейдс“ в САЩ и езерото Туркана в Кения, са в „критично“ състояние, предаде БГНЕС. По думите на Андерсен мащабите и темпото, с което климатичните промени вредят на планетата и на нейното наследство изискват „спешни и амбициозни“ ангажименти от националните държави, за да може да бъде приложеното Парижкото споразумение за климата. Негова основна цел е ограничаването на глобалното затопляне под 2 градуса по Целзий над прединдустриалните нива. Прагът от 1 градус по Целзий вече е преминат и според учени при сегашните стойности на ограничаване на вредните емисии светът ще се загрее с 3 градуса по Целзий в бъдеще. IUCN наблюдава над 200 природни обекта от списъка на ЮНЕСКО. По данни на организацията вредите върху природните обекти застрашава местните икономики и начин на живот. „В перуанския национален парк „Уаскаран“ например топенето на глетчерите се отразява върху запасите от вода като замърсява водата и почвата заради изпускането на тежки метали, които досега са били блокирани в ледовете“, се казва още в заключенията на IUCN. Обектите от списъка с културно и природно наследство на ЮНЕСКО са определени като нуждаещи се от защита, за да могат да бъдат запазени за идните поколения. Срещата в Бон, която ще продължи до 17 ноември, е първата откакто американският президент Доналд Тръмп обяви, че ще изтегли САЩ от Парижкото споразумение за климата - единствената държава, която ще остане извън него.", "date": "2017.11.13", "title": "Климатичните промени застрашават съществуването на природни забележителности"}
{"url": "http://www.novinite.bg/articles/152776/Puchdemon-veche-ne-darji-na-nezavisimostta-na-Kataluniya", "text": "Възможни са и други решения на испанската политическа криза освен независимостта на автономния регион. Това заяви отстраненият лидер на Каталуния Карлес Пучдемон. В изказване от Брюксел, където се намира откакто правителството му обяви независимост, той посочи също, че остава отворен за сключване на „споразумение“ с Мадрид. „Винаги съм бил готов да приема новата реалност на различни отношения с Испания“, каза Пучдемон в интервю за белгийския в. „Le Soir“. „Цял живот съм подкрепял независимостта, работейки 30 години за осигуряването на различен начин за интегрирането на Каталуния в Испания. Все още подкрепям постигането на споразумение“, посочи политикът. В интервюто той също така заяви, че иска да се кандидатира на предстоящите свикани от Мадрид регионални избори. Според социологическите проучвания обаче неговата Европейска демократична партия на Каталуния остава назад след друга партия, подкрепяща независимостта - Републиканската левица на Каталуния, чийто лидер беше заместник на Пучдемон, предаде БГНЕС. Отстраненият лидер, който настоява, че е в Брюксел, тъй като няма да получи справедлив процес в родната Испания, не за първи път дава сигнали за смекчаване на тона по отношение на независимостта. „Трябва да адаптираме дневния си ред, за да избегнем насилието“, каза той в края на октомври", "date": "2017.11.13", "title": "Пучдемон вече не държи на независимостта на Каталуния"}
{"url": "http://www.novinite.bg/articles/152787/Rusiya-se-podgotvya-za-yadrena-ili-himicheska-ataka", "text": "Руски войски, разположени близо до крайбрежието на Черно море, са провели учения, разработвайки сценарий, при който Русия е нападната с химическо или ядрено оръжие. Това обявиха от руското военно министерство, цитирани от руските медии и news.bg Разгърнати на територията на три руски региона между Черно и Каспийско море, в ученията са участвали повече от 5000 войници.Подготвяйки се за сценарий, при който Русия е атакувана с \"оръжия за масово поразяване от хипотетичен враг\", войниците са били облечени в специални костюми срещу химически атаки и газови маски.Подразделения, специализирани в химическите оръжия, са били разположени в Краснодарския и Ставрополския край, докато най-малко 100 военнослужещи в съседния Ростовски край са започнали паралелно учение по обеззаразяване. Подобни учения са били проведени от руски войски близо до Армения през уикенда.Били са разположени също така мобилни лаборатории и разузнавателни превозни средства, които могат да засичат следи от радиоактивност и химикали и потенциално да елиминират химическа или ядрена заплаха.През последните седмици руските ядрени сили изстрелват ракети и извършват полети в очевидни офанзивни мерки за сценарий за конфликт. Руските военни обещаха да тестват междуконтиненталната си ракетна система \"Сармат\" преди края на годината.Преди дни руският военен министър Сергей Шойгу обяви, че НАТО разработва използването на ядрени оръжия близо до западните граници на Русия, но не предостави доказателства за твърденията си.", "date": "2017.11.13", "title": "Русия се подготвя за ядрена или химическа атака"}
{"url": "http://www.novinite.bg/articles/152753/Otkriha-prichinata-za-topene-na-antarkticheski-ledove", "text": "Специалисти от НАСА откриха причината за топенето на антарктически ледове, съобщи Лента. По мнението им, загадъчният виновник може да е скрит под ледовете горещ мантиен поток - издигащ се към повърхността тесен участък от земната мантия. Температурата на земната кора над него се покачва и в резултат ледниците се топят и се рушат, след като по тях са се появили цепнатини. Преди около 30 години учени от университета на Колорадо предположиха, че под Земя Мари Бърд в Западна Антарктида има подобен мантиен поток, но доскоро тази хипотеза не бе потвърдена. Сега специалистите от НАСА се убедили, че предположението на учените отговаря на истината. Било изчислено колко геотермална енергия е нужна за извършващите се процеси в Земя Мари Бърд, включително за онези, довели до появата на съществуващите там подземни реки и езера. Като сравнили теоретичния модел с данните, получени по време на антарктически експедиции, учените стигнали до извода, че под повърхността действително има мантиен поток, който се е образувал преди 50-110 милиона години, т.е. преди появата на ледената покривка на континента.През октомври от ледника Пайн айлънд в Антарктида се откъсна айсберг, чиято площ превишава 4 пъти тази на Манхатън. В съответствие с прогнози, направени въз основа на спътникови снимки на ледници, топенето на ледовете ще се ускори два-три пъти и това ще доведе до покачване на нивото на световния океан. ", "date": "2017.11.13", "title": "Откриха причината за топене на антарктически ледове"}
{"url": "http://www.novinite.bg/articles/152747/Vav-vtornik-shte-bade-oblachno", "text": "През нощта ще има разкъсана, често значителна облачност. Само на отделни места в Рило-Родопската област е възможно да превали. Минималните температури ще са между 7 и 12 градуса.   Във вторник ще преобладава облачно време с временни разкъсвания и намаления на облачността. В Източна България ще духа до умерен югозападен вятър. След обяд в североизточните райони вятърът ще се ориентира от североизток. Максималните температури ще са между 15 и 20 градуса.   В планините ще е предимно облачно и мъгливо. Вятърът ще отслабне. Ще е слаб до умерен от юг, югоизток. Максималната температура на височина 1200 м ще е около 12, на 2000 м - около 7 градуса.   По Черноморието облачността ще разкъсана. Ще духа слаб югоизточен вятър, който след обяд над северната част ще се ориентира от североизток и ще се усили. Максималните температури ще са 17-19 градуса, температурата на морската вода е 14р-15 градуса. Вълнението на морето ще е 2-3 бала, ще се усилва.   В сряда и четвъртък ще има значителна облачност, ще превалява дъжд, предимно слаб, на повече места в югозападната половина от страната. Повече по количество ще са валежите в Рило-Родопската област. От североизток ще прониква студен въздух и дневните температури ще се понижат с 6-7 градуса.", "date": "2017.11.13", "title": "Във вторник ще бъде облачно"}
{"url": "http://www.novinite.bg/articles/152763/Povishava-se-interesat-kam-teatrite", "text": "Вече не е изключение билетите за различни постановки да се разграбват за броени дни. Средствата за изкуство ще се увеличат догодина с 10 милиона лева, според заложеното в държавния бюджет. Театрите също повишават приходите си от билети, показва статистиката. Кои са най-търсените заглавия в афиша и още за феномена \"пълни салони\", предаде БНТ.В последните 7 години тенденцията е публиката в театрите да се увеличава. Показва го липсата на билети на определени представления. Билети няма не само в театрите, трудно е да се намерят такива и за новия български филм \"Възвишение\".Така беше и за \"Кармен\" в Софийската опера, където шестте премиерни представления бяха разпродадени светкавично и се наложи да бъде сложен извънреден спектакъл.От големите театри уточняват, че представленията, за които билетите свършват за часове, са или нови заглавия на добри режисьори, които се чакат с нетърпение още преди появата им на сцена, или много обичани заглавия, които се задържат по повече от десет сезона в афишите на театрите. Такива са \"Хъшове\" в Народния театър, \"Вечеря за тъпаци\" в Сатиричния театър, \"Ножица трепач\" в театъра на армията или \"Балкански синдром\" в Театър зад канала.а нови производствени технологии - с 23.6%, и за опазване на околната среда, мерки за сигурност и другиПрочети още на: ", "date": "2017.11.13", "title": "Повишава се интересът към театрите"}
{"url": "http://www.novinite.bg/articles/152713/Povishavat-li-se-prihodite-ot-izkustvo", "text": "Между двете четения на бюджета за догодина обръщаме поглед към средствата, които се инвестират в култура. Държавната субсидия за изкуството през следващата година ще се увеличи с 10 милиона лева. Театрите също повишават приходите си от билети. Могат ли със собствените си приходи сценичните изкуства да излязат на печалба или грижата на държавата е жизнено необходима за тях, предаде БНТ.Преди броени дни Юлиан Вергов сподели във Фейсбук учудването си от препълнения салон, пред който играе заедно с колегите си едно вече 11-годишно представление. Постът на актьора отразява ясната тенденция за нарастване на зрителския интерес към сценичните изкуства. Отчита я в цифри и националната статистика.За 2016 г. приходите от продадени билети са близо 16 милиона.За последните 6 години печалбата в сценичните изкуства е скочила с почти 5 милиона и половина. Икономистите обаче бързат да направят важно уточнение.Диана Андреева, Обсерватория по икономика на културата: Там не можем да търсим печалба, не можем да търсим приходи и само приходи -т. е. икономическата възвръщаемост в сценичните изкуства би следвало да е на последно място. И все пак. Искате ли да гледате най-обсъжданите театрални постановки, често да си купите билет е трудно.Диана Андреева, Обсерватория по икономика на културата: За някои от постановките няма билет с месеци - т. е. театрите успяват да реализират 100% от някои от постановките. Такъв е случаят с \"Хъшове\". Пак в пост в социалните мрежи актрисата Рени Врангова уведомява публиката, че за представлението на 14 ноември места няма.Това е и една от постановките на Народния театър, която отдавна е изплатила разходите по своето създаване.Цветан Николов, зам.-директор на Народен театър \"Иван Вазов\": На голяма сцена постановките могат да струват между 50 и 100 хиляди лева. Но повечето постановки на Народния театър се изплащат, самоизплащат само от зрителски билети и от техните парички без дотация от държавата.Диана Андреева, Обсерватория по икономика на културата: Възвращаемостта от една или две постановки не би могла да подхвърли сценичният институт на пазарен принцип. В никакъв случай! Дори големите столични театри, ако махнете публичната субсидия, те не биха оцелели на пазарен принцип. Въпреки отчетения ръст, цифрите казват и друго. Близо 59% от българите в активна възраст не са ходили на спектакъл нито веднъж през изминалата година. И това е сериозното предизвикателство пред театрите- да работят за привличането на тези все още недокоснати от изкуството български граждани.", "date": "2017.11.13", "title": "Повишават ли се приходите от изкуство?"}
{"url": "http://www.novinite.bg/articles/152675/Protest-sreshtu-zakrivaneto-na-pojarnata-v-Pamporovo", "text": "Местната власт, хотелиери, ресторантьори и работещи в курорта ще блокират преди обяд главния път Смолян-Асеноград. С жива верига те ще спрат движението за два часа, предаде Нова телевизия.Бизнесът и местната власт недоумяват как преди старта на сезона курорт от национално значение ще остане без подобна структура.В Пампорово има над 200 хотела, в които през зимата отсядат повече от 15 000 туристи. Освен курорта, пожарната служба обслужва и няколко села в близост. ", "date": "2017.11.13", "title": "Протест срещу закриването на пожарната в Пампорово"}
{"url": "http://www.novinite.bg/articles/152681/Dvama-dushi-sa-s-opasnost-za-jivota-sled-vzriv-na-gazova-butilka", "text": "Двама души са с опасност за живота след взрив на газова бутилка. Други трима са сериозно пострадали. Инцидентът се е разиграл в Сапарева баня в неделя след обяд, предаде Нова телевизия.Според информация на полицията хората в къщата се опитвали да ремонтират газовата бутилка.Взривната вълна е изпочупила прозорците на къщата. Има разрушена мазилка. Пострадала е и съседната къща.Трима души са настанени в \"Пирогов\". Две от жените там са в тежко състояние. Те са около 70-годишни, с изгаряния на горните дихателни пътища. Третата пострадала - 50-годишна жена, е с изгаряния и гръдна травма. Нейните показатели са стабилни. И трите пациентки са настанени в реанимация. Другите двама души се намират в болницата в Дупница. Състоянието им е стабилно. ", "date": "2017.11.13", "title": "Двама души са с опасност за живота след взрив на газова бутилка"}
{"url": "http://www.novinite.bg/articles/152682/Arestat-na-nashite-lekari-v-Bosilegrad-tendencioznost-i-nesarazmerna-reakciya", "text": "В случая в Босилеград, действително е имало формално нарушение, не можем да си затворим очите, но реакцията е несъразмерна. Това коментира в ефира на bTV посланикът ни в Сърбия Радко Влайков, цитира OFFNews.bg В петък наши лекари бяха задържани от сръбските власти заради медицински прегледи, които извършваха в Босилеград по покана на местно дружество.„Същността на нещата е по какъв начин се прилага законът и по какъв начин се санкционира неспазването му – посочи той. – В случая очакваме ясен отговор от сръбската страна дали на централно ниво тя стои зад несъразмерната акция на полицията в Босилеград, или става въпрос за самоинициатива – отново тенденциозно отношение на местната власт към българите“.„Очаквам днес отговор от шефа на полицията дали те смятат, че задържането за няколко часа на български медици е в духа на добрия тон“, добави Вайков.Посланикът обясни, че организаторите на прегледите е трябвало да поискат разрешение от регионалния инспекторат по здравеопазването в Ниш. Той добави обаче, че скандалът е тръгнал след посещение на здравен инспектор час след началото на прегледите. Самото посещение било първото в региона от осем години.Влайков добави, че има инструкции от външния министър  да намери със сръбската страна механизъм за осъществяване в бъдеще на такъв вид прегледи със съответното разрешение, за да може да бъде компенсирана изключително слабата възможност за лечение на нашите граждани в този район. В момента има голям проблем с достъпа до медицински услуги за хората от  и околните села – най-близката им болница е в Кюстендил, а най-близката сръбска болница е на 70 – 80 км. Това е един от многото проблеми, свързани с нашето малцинство в Сърбия, посочи Влайков.По думите му хората в Босилеград не са изоставени. Търси се решение по две линии – по линия на България с регламентиране на такъв тип здравна помощ, а освен това от почти 10 години се извършват прегледи на жители на Босилеград във ВМА. От това лято тези прегледи се осъществяват чрез генералното ни консулство в Ниш, тъй като досега те бяха използвани от организаторите им от местната власт за политически цели и държаха населението в напрежение и зависимост, каза посланикът.", "date": "2017.11.13", "title": "Арестът на нашите лекари в Босилеград - тенденциозност и несъразмерна реакция"}
{"url": "http://www.novinite.bg/articles/152685/Alo-GDBOP-Fejsbuk-grupa-zove-rusofobite-v-Balgariya-da-badat-likvidirani", "text": "Фейсбук група с повече от 65 000 последователи призовава русофобите в България да бъдат ликвидирани. Става дума за страницата \"България и Русия - заедно вовеки\", пише OFFNews.bg. Публикацията, призоваваща към насилие, е от 09:57 часа в събота. Тя гласи:Към публикацията е приложена фалшива новина от сайт на име Bulgaria Today, която е със заглавие \"Иво Христов е нападнат пред дома му от Радан Кънев и Емил Джасим\". Фейсбук групата \"България и Русия - заедно вовеки\" си рекламира като място \"ЗАБРАНЕНО ЗА ПРОЗАПАДНИ ПОДЛОГИ, РУСОФОБИ, НАЦИСТИ, ФАШИСТИ, ЛИБЕРАСТИ, СОРОСОИДИ И ВСЯКАКВА МЪРША АНТИБЪЛГАРСКА! НЕ НА САЩ, НАТО И ЕС!\"", "date": "2017.11.13", "title": "Ало, ГДБОП: Фейсбук група зове русофобите в България да бъдат ликвидирани"}
{"url": "http://www.novinite.bg/articles/152692/Uchenichki-se-biyat-v-centara-na-Varna", "text": "Любителско видео показва бой между ученички в центъра на Варна. Инцидентът е станал през почивните дни, пише news.bg Видеото бързо се разпространи в интернет пространството и предизвика остри реакции в социалните мрежи. От заснетите кадри се вижда как ученичка ожесточено нанся удари на друго момиче насред улица в морската ни столица. На видеото се вижда и как децата са заобиколени от свои връстници, но никой не ги разтървава.По първоначална информация до боя се стигнало заради възникнал конфликт между двете ученички. Те били приятелки, но се скарали. Момичето, което нанася удари на връстничката си, е от училище \"Стефан Караджа\". Набитото момиче е от Музикалното училище във Варна. Предполага се и че съучениците на двете момичета организирали срещата помежду им, за да могат двете да разрешат споровете си публично.Началникът на Инспектората по образованието във Варна Венцислава Генова заяви пред Нова телевизия, че е получила любителското видео с посланието \"Вижте това и да видим как се справяте с агресията\". По думите ѝ веднага е била наредена проверка на името на ученичката, проявяваща агресия. \"Проверката в електронната система на управлението показа, че от 15-и септември тя вече е ученичка на друго училище - \"Стефан Караджа\". Директорът на училището веднага представи свое становище с предприетите педагогически мерки\", допълни Генова.Инспекторатът вече е предал сигнала в полицията във Варна. Очаква се и официално становище от Детската педагогическа стая.Според директора на училище \"Стефан Караджа\" Даниела Петкова ученичката е нова в училището - тя започнала там от 15 септември. \"Майка ѝ настояваше да бъде преместена при нас, като сподели, че самото дете е било обект на агресия в предишното училище. Но досега тя не е имала прояви на агресия в училище\", допълни тя.Според училищния психолог Младен Владимиров е редно в този скандал да се разгледат всички гледни точки - всеки, който е извадил телефона си да снима случващото се, също е съпричастен към инцидента. \"Това е гладиаторска битка, която не би се случила, ако нямаше тези окуражаващи викове\", допълни психологът.", "date": "2017.11.13", "title": "Ученички се бият в центъра на Варна"}
{"url": "http://www.novinite.bg/articles/152693/Signal-do-prokuraturata-Istoricheskata-Carska-gara-se-rushi", "text": "Гражданска инициатива за обществен и релсов транспорт сигнализира прокуратурата за безстопанственост по отношение на т. нар. Царска гара в Казичене.Историческата сградата е обявена за недвижима ценност с местно значение от февруари 2009 г., но и до момента никой не се е погрижил за нея, информира OFFNews.bg. Постройката е изградена в началото на ХХ в. Оттам е тръгвало теснолинейно влакче, отиващо до двореца Врана, по което са пътували царете Фердинанд, Борис и Симеон.В момента сградата е с пропаднал покрив, изтърбушени прозорци, врати, окабеляване, но фасадата ѝ показва колко красива е била навремето.Копие от сигнала е изпратено и до премиера Бойко Борисов, президента Румен Радев, омбудсмана Мая Манолова, комисиите по култура и транспорт Народното събрание, министерството на културата, ДП НКЖИ и др.На царската гара са слизали знатни особи като крал Джордж V и Александър I Караджорджевич, който идва на посещение в България седмици преди да бъде убит.От същата тази гара пътя си в изгнание поема цар Фердинанд, а по-късно цар Симеон II и останалите от царското семейство от същото място напускат страната.", "date": "2017.11.13", "title": "Сигнал до прокуратурата: Историческата Царска гара се руши"}
{"url": "http://www.novinite.bg/articles/152703/Sredno-5-10-se-uvelichavat-parite-za-uchilishtata-v-otdalechenite-rajoni", "text": "Средно с 5-10% ще се увеличат те за та в отдалечените райони. Имаме допълнителна добавка за общините в Родопите, където сме в момента.\" Това заяви пред журналисти министърът на образованието и науката Красимир Вълчев. Днес той се срещна с директори на  от Смолянска област, предаде Actualno.com. В бюджета за 2018 г. средствата за образование са с 1 млрд. повече от тази година. \"Увеличението е различно при различните общини и дейности, защото се смесват няколко неща. От една страна добавяме нови елементи във формулата. От друга страна по този диференциращ механизъм в една и съща община повече се увеличават средствата за детските градини, по-малко за та или обратно. В общия случай увеличението е от 3-4 до над 20%. Средно може би е между 5-10%\", посочи той.Той подчерта, че като цяло промените, направени в разпределителния механизъм, водят до увеличаване на средствата в по-малките  и детски градини. Специален акцент в дискусията бе поставен върху професионалното образование. За догодина предложението със Закона за държавния бюджет за промяна в Закона за предучилищното и училищното образование е диференцирано финансиране на професионалните паралелки в зависимост от бъдещото търсене. Допълнително финансиране ще получат паралелките с очакван бъдещ недостиг на пазара на труда. Предстои този механизъм да бъде разработен. В общи линии се знае в кои сектори са тези паралелки. Промяната със сигурност ще засегне техническите професии и те още в началото на 2018-та ще получат още пари. Предвидени са за целта 3 млн. лв. Може да се тръгне към диференциран подход – паралелките с най-остър недостиг да получат повече, съответно обратното.\r\n\r\n", "date": "2017.11.13", "title": "Средно 5-10% се увеличават парите за училищата в отдалечените райони"}
{"url": "http://www.novinite.bg/articles/152684/Protestirashti-iskat-vtori-lift-v-Bansko", "text": "Протест с искане за втори кабинков лифт в Банско. Недоволството зрее от години, тъй като единствената такава въжена линия няма капацитет да обслужва туристите в зимния курорт. По думите на кмета на града Георги Икономов нямало законова пречка за изграждането на съоръжението. В момента неговият екип пише предложение до Министерския съвет, предаде Нова телевизия.В общината се надяват строителството на лифта да започне още следващата година. За него се говори от години. Спорът е между природозащитници и част от местната общественост.В навечерието на зимния сезон обаче кметът на Банско предупреждава, че ще има огромни опашки пред лифта.„В момента действа стария план за управление на парк „Пирин”, който трябваше да е приключил до 2014 г. В него е забранено изграждането на нови съоръжения. През 2013-а задвижихме процедура, с която искахме да променим този план. Тя беше докарана почти до финал и трябваше да се приеме от Министерски съвет, но това не се случи. Вече четвърта година този план се бави. Водим и редица дела в съда, което означава, че може би още няколко години няма да бъде приет”, обясни в „Здравей, България” кметът на Община Банско Георги Икономов.„С протеста искаме да напомним, че проблем има и ако не се реши в най-кратки срокове, Банско като курорт губи. Това абсолютна антиреклама за страната ни”, допълни Икономов и поясни, че в пиковите дни хората чакат на лифта по два-три часа. По думите на Икономов няма никаква законова пречка новият устройствен план да бъде приет. Зад отказа това да бъде направено той заподозря страх от протести на природозащитници.Те от своя страна обясниха, че проект за втори лифт не съществува нито в стария, нито в новия устройствен план. Що се отнася до опашките, имало законово решение и това е увеличаване на неговия капацитет и промяна на работното му време. „В момента имаме икономически проблем, а не екологичен. Банско е на трето място в страната след София и Варна по продажба на имоти от частни съдебни изпълнители. Туристическият му бизнес е във фалит поради прекомерно надутия балон през годините. Темата за втория лифт цели да вдигне срутилите се цени на пазара на имоти”, на мнение е Петко Ковачев от Института за зелена политика. ", "date": "2017.11.13", "title": "Протестиращи искат втори лифт в Банско"}
{"url": "http://www.novinite.bg/articles/152688/Spirat-vodata-v-chasti-ot-stolicata-na-14-noemvri", "text": "На 14 ноември 2017 г. (вторник), във връзка с реконструкция на уличен водопровод на ул. „Владимир Василев“ , жк. „Яворов“  се налага спиране на водоподаването от 09:30  до 17:30 часа на клиентите на „Софийска вода”, живеещи в района на:   ул. „Николай Ракитин“ от ул. „Цар Иван Асен II“ до ул. „Лакатица“ ул. „Река Осъм“ от ул. „Николай Ракитин“ до ул. „Светослав Тертер“ бл. 68, бл. 77 и бл. 78.   При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес:  ул. „Николай Ракитин“ №13.   На 14 ноември 2017 г. (вторник), във връзка с изпълнение на строително-монтажни работи на ул. „Горска поляна“ , кв. „Драгалевци“  се налага спиране на водоподаването от 09:00  до 19:00 часа на клиентите на „Софийска вода”, живеещи в района на:   ул. „Горска поляна“ от ул. „Панайот Пипков“ до ул. „Момино венче“ ул. „Момино венче“ - от №21 до ул. „Горска поляна“   При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес:  ул. „Момино венче“ на ъгъла с ул. „Горска поляна“. На 14 ноември 2017 г. (вторник), във връзка с монтаж на водомерен възел на бул. „Овча купел\", кв. „Овча купел“ се налага спиране на водоподаването от 9:30  до 15:30 часа на клиентите на „Софийска вода”, живеещи в района на:   бул. „Овча купел\" от бул. „Цар Борис III“ до ул. „Войводина могила“   При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Костур“ на ъгъла с бул. „Овча купел\".   На 14 ноември 2017 г. (вторник), във връзка с монтаж на спирателен кран на ул. 190, вилна зона „Американски колеж“  се налага спиране на водоподаването от 10:00  до 16:00 часа на клиентите на „Софийска вода”, живеещи в района на: вилна зона „Американски колеж“   При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 186 на ъгъла с ул. 191.   На 14 ноември 2017 г. (вторник), във връзка с подмяна на сградно водопроводно отклонение на ул. „Стара планина“, с. Горни Богров се налага спиране на водоподаването от 10:00 до 16:00 часа на клиентите на „Софийска вода”, живеещи в района на:   ул. „Трети март“, ул. „Шабаница“, ул. „Ботунски път“, ул. „Воденицата“   При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Трайчо Костов“ пред ЦДГ.   На 14 ноември 2017 г. (вторник), във връзка с изграждане на сградно водопроводно отклонение на ул. „Баба“ , кв. „Модерно предградие“ се налага спиране на водоподаването от 9:00 до 16:00 часа на клиентите на „Софийска вода”, живеещи в района на:   ул. „Баба“ от бул. „Сливница“ до ул. „Връх Манчо“   При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Баба“ на ъгъла с ул. „Вълчо Георгиев“. Ремонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.", "date": "2017.11.13", "title": "Спират водата в части от столицата на 14 ноември"}
{"url": "http://www.novinite.bg/articles/152678/Prodaljava-razsledvaneto-za-kamerata-v-uchilishtna-toaletna", "text": "Продължава разследването в Природо-математическата гимназия в Стара Загора, след като момичета откриха камера в една от дамските тоалетни. Учебните часове в първия ден от новата седмица се провеждат нормално, увериха от училищното ръководство, цитирани от ДАРИК.  Ученички открили в четвъртък видеокамера в школската тоалетна. Устройството било скрито в закачалка на нивото на корема. Камерата не е предавала онлайн, а записите са на карта. Сигнал за откритото записващо устройство подала директорката на училището Николина Куличева, а от Инспектората информирали Министерството на образованието.От 1 до 6 години грозят извършителя на деянието, но ако е непълнолетен възпитаник на гимназията, то наказанието е до 1 година затвор.", "date": "2017.11.13", "title": "Продължава разследването за камерата в училищна тоалетна"}
{"url": "http://www.novinite.bg/articles/152781/Startira-Mejdunarodniyat-festival-na-etnografskiya-film", "text": "От 14 до 18 ноември, в Конферентната зала на Софийския университет \"Св. Климент Охридски\" и кино \"Влайкова\" ще се проведе 6-ото издание на Международния фестивал на етнографския филм. Тази година фестивалът предлага 18 уникални филмови заглавия от етнографския киножанр и поредица лекции, които ще въведат зрителите в интригуващи теми като религия, съвременен шаманизъм, спиритуалност, древни ритуали, живот след смъртта, съобщиха организаторите, предаде Actualno.com.Опознаването на този свят, далеч от рационалното и изцяло посветен на духовните практики, изисква задълбочени проучвания, с които ще ни запознаят гостите на фестивала, сред които са Владимир Боцев – доктор по етнология и куратор в Националния музей на Македония, Слободан Наумович – доцент по етнология и антропология от Белградския университет, Горан Благоев – доктор по етнология, преподавател и водещ в БНТ, Давор Борич – режисьор на множество документални филми за Хърватската телевизия и др. Фестивалът на етнографския филм за пореден път ще ни докаже, че има много неща, които все още не сме научили за заобикалящия ни свят. Започвайки от нашата страна, ще се запознаем с православните традиции, с класическата и фолклорната религиозност на територията на Асеновград. Недалеч от там, в Родопите, се празнува Курбан-байрям или \"Празникът на жертвата\", за който ще ни разкажат повече жителите на едно българо-мохамеданско село. Освен с кукерите от с. Веселиново (Шуменско) и джоломарите от района на Тиквеш (Македония), ще имаме възможността да опознаем и маскираните в Швейцария или как в село Хундвил празнуват Нова година.\r\n\r\n\r\n\r\n", "date": "2017.11.13", "title": "Стартира Международният фестивал на етнографския филм"}
{"url": "http://www.novinite.bg/articles/152732/Migrantite-ot-Centralna-gara-otivat-v-Busmanci", "text": "Групата от нелегални мигранти, която беше заловена вчера на Централна гара, ще бъде настанена в общежитието на МВР в Бусманци, предаде БНР, цитира news.bg. Към момента бежанците са настанени в няколко районни управления на МВР на територията на София. Те все още се разпитват от органите на реда. Полицаите разследват и дали сирийците са влезли у нас нелегално и са се качили на влака или са пристигнали в страната с влака от Турция.Според директора на СДВР Ивайло Иванов това е третият подобен случай за страната в рамките на няколко години. Той допълни и че сред мигрантите няма болни - всички са в добро здравословно състояние.Припомняме, група от 29 нелегални имигранти беше заловена вчера на Централна гара - София. Бежанците бяха задържани при акция на полицията, организирана по подаден сигнал за съмнителни хора на гарата. Чужденците са се предвижвали с товарен влак по направление Турция - Австрия.Мигрантите са били открити във вагон със скъсан брезент. В хода на акцията полицаите открили и част от бежанците на покрива на влака, което наложи контактната мрежа на БДЖ да бъде спряна за около 1 час и 30 минути.14 от мигрантите са жени, 9 са мъже, има и 6 деца. По първоначална информация всичките задържани са със сирийски произход. Те обаче нямат документи за самоличност.", "date": "2017.11.13", "title": "Мигрантите от Централна гара отиват в Бусманци"}
{"url": "http://www.novinite.bg/articles/152734/Shareni-taksita-v-Burgas-Zashto-pak-ne", "text": "Утре транспортната комисия към местния парламент ще разгледа искането на общинския съветник Ангел Божидаров за използването на автобусните ленти и от таксиметровите шофьори в Бургас. Според Божидаров, внесената от него докладна записка ще предизвика разгорещен дебат при редовното заседание на съветниците в края на месеца, предаде ДАРИК. „Аз не искам нищо за себе си. Нямам обещана безплатна карта за таксиметрови услуги. Разговарях с представители на бранша и те са на мнение, че това може да се случи – да се натовари малко дясната лента, която се използва само от автобусите на градския транспорт“, коментира Божидаров. Общинският съветник не отхвърли възможността да поиска и отпадане на задължителния жълт цвят на таксиметровите коли. „Така е в почти цяла Европа. Такситата са с различен цвят. Всеки си купува автомобил, подава си съответните документи, поставя си табелата и си кара – дали автомобилът е жълт, зелен, червен, син, няма значение“, каза Ангел Божидаров. Той даде пример с Германия и Италия, където колите за обществен транспорт са в разнообразни цветове. „Не съм далеч от мисълта да внеса подобно предложение в Общински съвет – Бургас. Само тук сме като в Северна Корея. Не може в цяла Европа да има свобода, а тук…“, смята Божидаров. Според него така ще отпадне и сериозен разход за пребоядисване на новите автомобили, използвани за таксиметрови превози. „Има цели 12 такси, които трябва да бъдат платени, за да се извършва таксиметрова дейност у нас. Това е нещо уникално в нашата страна. Та те за космонавти не искат толкова. Нека оставим хората да работят“, коментира той.Освен за движение на такситата в бус-лентите в края на месеца общинските съветници ще гласуват и цените на таксиметровите услуги в Бургас. От бранша предлагат поредно поскъпване на услугата.", "date": "2017.11.13", "title": "Шарени таксита в Бургас!? Защо пък не"}
{"url": "http://www.novinite.bg/articles/152701/Pochitame-Sv-Joan-Zlatoust", "text": "Великият отец на Църквата свети Иоан Златоуст се е родил в 347 г. в Антиохия. Като получил добро за времето си образование под ръководството на майка си, отличаваща се с ум и добродетелен живот жена, свети Иоан го завършил в школата на известния ритор Ливаний; след като за кратко време бил адвокат, свети Иоан се заел с изучаването на християнското богословие под ръководството на антиохийския епископ свети Мелетий. Иоан Златоуст завършил при Картерий, най-добрия християнски учен от това време, и при Диодор, впоследствие епископ Тарсийски. След това Иоан се отдалечил в пустинята и прекарал отначало четири години с други монаси, а след това две години в пълно уединение. В пустинята Иоан Златоуст написал \"Слово за свещенството\" по повод укорите на неговия другар - епископ Василий за бягството на Златоуст от епископството. Това слово, най-добро от светоотеческите писания, изобразява какъв трябва да бъде християнският пастир и какви са задълженията му. Разстроеното от подвизи здраве накарало Иоан да напусне пустинята и да се върне в Антиохия. В 381 г. той бил посветен за дякон и посещавал богатите, измолвайки подаяния за бедните, на които той, обхождайки домовете, раздавал милостиня. При това сам виждал картините на нищета и глад в богатия град, което, поразявайки любещата дуща на Златоуст, намирало израз в проповедите му, дишащи любов, особено към обидените и угнетените. Своите проповеди, събиращи огромно множество слушатели, свети Иоан произнасял не по-малко от два пъти в седмицата, а понякога и всеки ден; голяма част от тях той произнасял без предварителна подготовка, и силата на проповедническия му дар била толкова голяма, че слушателите нерядко, според обичая на времето, прекъсвали поучението с ръкопляскания. Но често увещанията и изобличенията на проповедника предизвиквали у тях сълзи и стонове на разкаяние. Най-добрите проповеди, произнесени от Златоуст в Антиохия, били тези 19, които казал след свалянето на намиращата се на улицата статуя на императрица Плацила от недоволните от новия налог антиохийци. Такова оскърбление на величеството заплашвало града с пълно изтребление; епископ Флавиан се отправил към императора да ходатайства за града и в негово отсъствие смутеното паство утешавал златоустият проповедник. В 397 г. Иоан, смирен Антиохийски презвитер, бил избран за архиепископ на Константинопол, по указание на приближения на императора велможа Евтропий. Поради страх, че антиохийците няма да пуснат любимия свещеник да си отиде, Иоан Златоуст бил изведен от града с измама. Тежко бреме наложил върху себе си Иоан със сана на Контантинополски епископ. Чуждият и неизвестен на двора и велможите епископ, неустройващ пирове, както правели неговите предшественици, и сам неходещ на тях, възбуждал против себе си недоволството на мнозина. Недоволно било и духовенството на столичния град, разпуснато и непривикнало към необходимата дисциплина, която му наложил Златоуст. Голяма част от парите, отпускани за негова издръжка, свети Иоан давал за бедните и построил в Константинопол няколко болници и приюти. Любовта на свети Златоуст към бедните, подтиквайки го да увещава богатите към даване на милостиня и да ходатайства за нямащите, възбудила недоволство сред състоятелните слоеве на населението - започнали да обвиняват светия архиепископ в предизвикване на вражда у бедните към богатите. Свети Златоуст настроил против себе си и императрица Евдоксия, която в Златоустовото изобличение на разкоша и суетността на константинополските жени видяла намек за себе си. Всичко това довело до факта, че в 403 г. бил съставен събор от личните врагове на свети Златоуст, известен в историята под името \"събор под дъба\", който несправедливо осъдил Златоуст (между другото и за това, че той \"не познава гостоприемството\"), след което бил изпратен на заточение. Но последвалото след това възмущение от страна на народа и страшното земетресение, в което Евдоксия видяла израз на Божия гняв за гонението на невинния архиепископ, заставили императрицата да върне Златоуст. Но тъй като и след завръщането си Иоан не променил начина си на живот, изобличавайки пороците на двора и защитавайки бедните, в 404 г. го постигнало второ заточение. В началото той прекарал две години в Кукуза в Армения, откъдето го изпратили на заточение на друго място, но по пътя той починал (14 септември 407 г.), с думите: \"слава Богу за всичко!\". Творенията на свети Иоан Златоуст още в IV и V век придобили голяма известност в целия християнски свят: те се пазели като скъпоценност в царските чертози и се изписвали със златни букви. Много от тях не са достигнали до наши дни, но от него са се запазили толкова съчинения, колкото от никой друг отец и учител на Църквата. По гръцкия часослов всички творения на Иоан Златоуст, достигнали до наши дни, наброяват до 1447, и 244 писма. Най-голямата част от запазилите се творения на Иоан Златоуст са проповеди и църковни беседи. Проповедите на свети Иоан поразяват със своята стройност, дълбочина на мисълта и разнообразие на съдържанието. \"Не говоря за другите - пише свети Исидор за Златоуст, - сам Ливаний, толкова известен със своето красноречие, се изумявал от езика на знаменития Иоан, от изяществото на мислите и силата на доказателствата\". За най-добри от проповедите на свети Иоан Златоуст справедливо се смятат беседите към антиохийския народ за статуите, словото за Евтропий, словото \"за бедните\", словото след напускането на столицата и след завръщането в столицата, похвалните слова за апостол Павел. В своите проповеди Златоустият учител предлагал наставления за почти всички частни предмети на християнския живот. Освен това в продължение на цялото си обществено служение той обяснявал в беседи Свещеното Писание, предимно Новия Завет. Всяка от обяснителните беседи на Златоуст се състои от две части: в едната той се занимава с обяснение на текстовете от словото Божие, а в другата предлага нравствени наставления. Собствено догматическите съчинения на свети Иоан Златоуст не са много и всички те са проникнати от грижата му за нравственото изправяне на вярващите. Сред последния вид съчинения трябва да отбележим книгата до Стагирий, в която се разглежда въпросът, защо страданието постига и праведниците, независимо от съществуването на Божия Промисъл. Заслужават внимание и 5 слова за непостижимото, произнесени като изобличение на еретиците аномеи, които се стремели въз основа на собственото си мъдруване да обяснят отношението на Бог-Отец към Бог Син и учели, че Син Божий е тварно същество и е сътворен от Отца от нищото. Освен това забележителна е и книгата на Иоан Златоуст за Светия Дух по учението за изхождането на Светия Дух от Отца. В съчинението против иудеите и езичниците се доказва Божествеността на християнското учение с изпълнението на пророчествата и действията на християнското благовестие върху сърцата на хората, а в Осем слова против иудеите се показва, че иудейските обреди са отменени и поради това извършването им сега означава да се постъпва против Божията воля.", "date": "2017.11.13", "title": "Почитаме Св. Йоан Златоуст"}
{"url": "http://www.novinite.bg/articles/152708/Ognishte-na-ptichi-grip-i-v-Pazardjishko", "text": "Регистрираха огнище на птичи грип в село Синитево, област Пазарджик. Огнището обхваща предимно домашни птици от лично стопанство, съобщи news.bg От Областната дирекция по безопасност на храните уведомиха, че всичките птици на диаметър от 3 километра от огнището са ваксинирали. Въпреки това под наблюдение са поставени още 10 села в общината. В зоната под карантина са включени и селища от общините Брацигово и Пещера. От БАБХ - Пазарджик заявиха и че към момента няма други случаи на птичи грип в региона.Припомняме, огнища на птичи грип бяха регистрирани на няколко места в страната през последния месец. Най-голямото огнище беше регистрирано в областите Добрич, Хасково, Габрово, Бургас. Сливен и Ямбол, където бяха умъртвени над 100 хиляди кокошки.", "date": "2017.11.13", "title": "Огнище на птичи грип и в Пазарджишко"}
{"url": "http://www.novinite.bg/articles/152723/Na-kogo-pomagat-relefnite-plochki-na-trotoara", "text": "Сред градските тротоари се забелязват и плочки, които са релефни. Обикновено те са в близост до кръстовища и пешеходни пътеки и тяхното наличие не е самодейна инициатива на общинското предприятие по строителство.Това всъщност са тактилни плочи. Те служат за улесняване на ориентацията на хора с увредено зрение. Така те те получават знаци за информация или внимание в достъпните пешеходни пространства.Тактилни плочи с три релефни ивици, ориентирани по посоката на придвижвани.Тактилни ленти с релеф от скосени полусфери за внимание опасност (пътно платно,препятствие и др.)  На 13 ноември светът отбелязва Международен ден на незрящите и Световен ден на добротата. Двата дни са съвместени на една дата не случайно, защото се родеят по между си. Слепите хора се нуждаят от подкрепата на зрящите, а зрящите добри хора винаги изпитват вътрешна потребност да помагат на нуждаещите се.", "date": "2017.11.13", "title": "На кого помагат релефните плочки на тротоара?"}
{"url": "http://www.novinite.bg/articles/152738/Izostaven-maj-obezobrazi-jena-si-s-kiselina", "text": "Мъж обезобрази жена си, защото го напуснала преди 5 месеца и искала развод.32-годишната Бела М. е нападната пред дома си във Велинград, докато се връщала от магазина. Бившият ѝ първо налетял да я бие, нанесъл няколко удара, а после плиснал върху лицето ѝ изгаряща течност, вероятно киселина.За случилото се разказа сестрата на пострадалата – Цвети. Според нея кака ѝ 10 години търпяла тормоз от Костадин, преди да реши да го напусне. След раздялата той я заплашвал и се страхувала от него. Във фаталната вечер на 8 ноември я пресрещнал към 19:00 часа и се стигнало до бруталната саморазправа. Жената по чудо успяла да се измъкне и да влезе вкъщи. Има изгаряния по лицето, едното ѝ око е затворено, по шията, по ухото и тялото, разказа Цвети.Близките на жертвата са възмутени, че мъжът е освободен от ареста само 24 часа след задържането му с мотив, че нямало свидетели на престъплението. Те се опасяват, че това е опит случаят да бъде потулен. От Областната дирекция на полицията потвърдиха, че разследват такова нападение.Официално още не е установено каква е течността, с която е залята Бела, но изгарянията ѝ са сериозни. Хубавото е, че не са засегнати жизнено важни органи, обясни говорителят на дирекцията Мирослав Стоянов. По случая се води досъдебно производство.", "date": "2017.11.13", "title": "Изоставен мъж обезобрази жена си с киселина"}
{"url": "http://www.novinite.bg/articles/152761/Nyama-da-zakrivat-pojarnite-slujbi-v-Borovec-i-Pamporovo", "text": "Пожарните служби в курортите Боровец и Пампорово няма да бъдат закрити до края на зимния сезон. Това обяви финансовият министър Владислав Горанов след извънредна среща днес в Министерски съвет, която се проведе по инициатива на премиера Бойко Борисов, информира ДАРИК.   \"Коментирахме възникналите проблеми с осигуряването на пожарна безопасност на територията на курортите Боровец и Пампорово и стигнахме до заключението, че оптимизационните мерки, които се предлагат, не са достатъчно навременни. С оглед на това коментирахме с комисар Николов, Красимир Ципов, имаме връзка и с вътрешния министър, който в момента е на посещение в САЩ, че следващите няколко месеца, поне в рамките на сезона, всички необходими ресурси за осигуряване на пожарната безопасност на тези зимни курорти ще бъде осигурено и ще се даде възможност за нормално провеждане на зимния сезон\", заяви след края на срещата Горанов. Той аргументира взетото решение, че подобни промени, дори да са обективно мотивирани, не може да се извършват в момент, в който започва активен туристически сезон в тези курорти.   Владислав Горанов уточни, че в рамките на днешния ще бъде изготвен разчет и дейността на пожарните звена в Пампорово и Боровец ще бъде възстановена. Финансовият министър обясни, че по време на срещата са били обсъдени и други мерки, основно законодателни промени, които да помогнат на Министерството на вътрешните работи да укрепи допълнително дейността на пожарната служба. Той добави, че ще бъдат предложени оптимизационни мерки и на други места от страната, така че да може с допълнителен щат да се укрепят звената на пожарната, за да не се налага подобно закриване и на други пожарни поделения.По думите му още в следващата седмица ще бъдат приети първите законодателни промени, които да дадат възможност на пожарната да изпълнява функциите си при текущия си капацитет.   Кметът на Чепеларе Славка Чакърова изрази задоволство от провелата се среща и благодари на премиера Бойко Борисов за приетото решение. Кметът на Самоков Владимир Георгиев каза, че приетото решение за запазване на пожарните служби в двата курорта е навременно и точно. По думите му днешното решение ще внесе нужното спокойствие на всички туристи, граждани и бизнес.", "date": "2017.11.13", "title": "Няма да закриват пожарните служби в Боровец и Пампорово"}
{"url": "http://www.novinite.bg/articles/152745/Organizirat-kravodaritelska-akciya-v-posolstvoto-na-Slovashkata-republika", "text": "Инициатива на Посолството на Словашката република в България и на Българския Червен кръст организира кръводарителска кампания. Със съдействието на Националния център по трансфузионна хематология(НЦТХ), на 14 ноември 2017 г. от 9.30 до 13.00 часа в сградата на посолството ще се проведе кръводарителска акция.Дипломати, служители на посолството, доброволци, служители и партньори на БЧК и студенти ще дарят кръв в сградата на посолството. Всички граждани на възраст между 18 и 65 години, които искат да помогнат на нуждаещите се от кръвопреливане, могат да дарят кръв утре. Екипите на Националния кръвен център, разположени в сградата на словашкото посолство, ще очакват всички.Сградата на Посолството на Словашката република в България се намира в столицата на бул. \"Янко Сакъзов\" 9. Влизането в посолството ще се осъществява с лична карта.", "date": "2017.11.13", "title": "Организират кръводарителска акция в посолството на Словашката република"}
{"url": "http://www.novinite.bg/articles/152778/Izpolzvat-imeto-na-kompaniya-za-krediti-vav-fishing-ataka", "text": "Засечено е масово разпространение на спам-вирусен имейл. Трето лице спекулира с името на известен онлайн кредитор - Credissimo.Фирмата веднага уведомила МВР и Комисия за защита на потребителите, Комисия за защита на личните данни. От Credisiimo заявиха готовността си да сътрудничат на властите.\"Не е извършена хакерска атака към фирма Кредисимо и тяхната база данни, като фирмата не стои зад разпращането на тези съобщенията.\" Това е становището на службата за Борба с компютърни престъпления след направена незабавна проверка.Хакерите използват името на фирмата с цел да заблудят получателите. Подвеждащият мейл цели инсталирането на вирус. От компанията предупреждават, че в никакъв случай не трябва да се отваря писмото и прикачените файлове. Те съветват да изтриете съобщението незабавно.Във фалшивото писмо, представено от името на Credissimo се посочва, че клиентът има просрочени задължения, като се изисква в кратък срок да бъде платена \"дължима\" сума. \r\n\r\n\r\n \r\n Фалшивите писма са със следното заглавие: Покана за плащане на просрочено задължение/за доброволно изпълнение.Много хакераски атаки злоупотребяват с имената на на световни лидери, със спечелено потребителско доверие като PayPal, Google, Amazon, Netflix, eBay, Apple. Съвсем скоро в България хакерска атака бе направена със сайта на Националната агенция по приходите. ", "date": "2017.11.13", "title": "Използват името на компания за кредити във фишинг атака"}
{"url": "http://www.novinite.bg/articles/152767/23-darjavi-podpisaha-dokument-za-obshta-evropejska-otbrana", "text": "България и още 22 държави от ЕС подписаха днес документ за обособяването на европейската отбрана, съобщи БТА.Предвижда се участващите в инициативата държави да подготвят съвместни разработки и да осъществяват тясно сътрудничество в областта на отбраната и сигурността. Освен нашата страна, документът бе подписан от Австрия, Белгия, Чехия, Хърватия, Кипър, Естония, Финландия, Франция, Германия, Гърция, Унгария, Италия, Латвия, Литва, Люксембург, Холандия, Полша, Румъния, Словакия, Словения, Испания и Швеция. Присъединяването на останалите държави от ЕС е възможно във всеки момент - така, както бе подходено с обособяването на европейската прокуратура.Предстои Съветът на ЕС да утвърди подписания документ. Проектите по инициативата следва да имат одобрението на участващите държави. Предвижда се проектите да обхванат областите на ученията, развитието на способности и готовността за действие в отбраната.", "date": "2017.11.13", "title": "23 държави подписаха документ за обща европейска отбрана"}
{"url": "http://www.novinite.bg/articles/152674/Poslanikat-ni-v-Sarbiya-iska-obyasnenie-za-zadarjanite-lekari-v-Bosilegrad", "text": "Трима български лекари бяха задържани в Босилеград. Те са част от хуманитарна мисия и трябвало да окажат медицинска помощ на хората в района. В Босилеград обаче те бяха арестувани и прекараха в местното полицейско управление повече от пет часа. Обяснението на сръбските власти е липса на разрешително. Други видяха в това кампания срещу българското население в Западните покрайнини, предаде Нова телевизия.Медиците, които отиват в Сърбия са специалисти по вътрешни болести, УНГ и очен лекар.„За първи път извършваме такава хуманитарно-медицинска дейност. Пристигнахме към 11 часа на 10-и ноември. Бързо подготвихме нещата си, защото хората вече ни чакаха в салона на културния център. Започнахме прегледите и тогава дойде един мъж, който се представи за наш колега и отговаря за контрола на здравните заведения в Южна Сърбия. Легитимира се и поиска от нас да направим същото – да обясним кои сме и какво правим там. Аз правех тъкмо втория преглед. Най-вероятно този човек беше дошъл  по сигнал, защото беше дошъл от Ниш. Той извика полиция, за да се легитимираме”, разказа  д-р Валентин Янев. Той е общопрактикуващ лекар, специалист по вътрешни болести – един от тримата задържани доктори.На нашите медици им било обяснено, че има ред да извършват лекарска практика в страната. След като попълнили всички документи, ги отвели в полицията.„Те се държаха много коректно с нас. Нямаше никакви проблеми, просто трябваше да стоим. Нямаше разпит, нито писане на документи. Нищо не ни беше предявено, просто стояхме. Когато попитах шефа на полицейското управление какво чакаме, ми беше обяснено, че сме в режим на информационна справка, което според техните закони означава, че можем да бъдем задържани общо 8 часа. И в края на тези часове, или трябва да ни се връчи обвинение, или да бъдем пуснати”, добави д-р Валентин Янев, общопрактикуващ лекар.Тази седмица се очаква българският посланик в Сърбия Радко Влайков да поиска официално обяснение от сръбските власти за задържането на българските лекари в Босилеград.„За нас важно е да разберем какво е отношението на централната сръбска власт към случая, защото не можем да вземем каквато и е да е категорична позиция без да знаем колко дълбоки са проблемите”, коментира за „Здравей, България” Радко Влайков, посланик на България в СърбияИ допълни: „За мен важно е да се разбере какъв е първоизточника на тази акция. Освен на ниво вътрешно министерство, външно министерство, полиция, разговорите, които водим вчера, днес и утре са свързани със здравното министерство на Сърбия. Може да се намери ясен механизъм по какъв начин подобни хуманитарни акции като тази да се извършват, за да бъде всичко в рамките на закона и да нямат основание местните власти за такъв тип подход”.  ", "date": "2017.11.13", "title": "Посланикът ни в Сърбия иска обяснение за задържаните лекари в Босилеград"}
{"url": "http://www.novinite.bg/articles/152744/Vav-VMA-organizirat-bezplatni-pregledi-za-diabet", "text": "\r\nНа 14 ноември – , от 09.00-13.00 часа, във фоайето на поликлиниката на  лекари от Клиника по ендокринология и болести на обмяната ще извършват безплатно  на , съобщиха от лечебното заведение. Всеки желаещ да получи консултация със специалистите, може да го направи без предварително записване.\r\nСветовният ден за борба с диабета се отбелязва всяка година на 14 ноември по решение на Международната диабетна федерация () и Световната здравна организация, в отговор на нарастващата тревога за бъдещето на милионите хора, страдащи от заболяването.\r\n\r\nТова е поредната инициатива на ендокринолозите от  с цел превенция и ранно откриване на социално значимото заболяване.\r\n", "date": "2017.11.13", "title": "Във ВМА организират безплатни прегледи за диабет"}
{"url": "http://www.novinite.bg/articles/152733/Pavlova-Ne-mojem-da-obeshtaem-na-balkanskite-darjavi-data-za-prisaedinyavane-kam-ES", "text": "Искаме българското председателство да бъде балканско, но това не значи, че България ще даде фалшиви очаквания. Ние не можем да обещаем, че балканските държави ще получат дата за присъединяване към ЕС. Това каза министърът на Българското председателство на Съвета на ЕС Лиляна Павлова по време на конференция на тема „Европейският съюз, Западните Балкани, България“, която се проведе в УНСС.Павлова уточни, че 2019 г. е последната активна година на настоящия европейски парламент, тъй като през май 2019 г. ще има нови избори. „И е особено важно какво ще свършим през 2018 г. и 2019 г., заради което решихме да поставим във фокуса на вниманието на съюза темата за Западните Балкани. Искаме българското председателство да бъде балканско, защото кой друг, ако не ние познава толкова добре Балканите и може да подкрепи развитието и интеграцията на този район“, каза тя и уточни, че това не значи, че България ще даде фалшиви очаквания. „Не считаме, че можем да си позволим риска да излъжем за това какво конкретно можем да обещаем. Ние не можем да обещаем, че балканските държави ще получат дата за присъединяване към ЕС“, каза министърът. „Когато през май месец започнахме подготовката за българските приоритети и казахме, че това ще бъде темата във фокуса на вниманието, реакциите на някои от държавите бяха, че това е много рисково и не може да се постигне много, но ние казахме, че това за нас е важно и вярваме, че можем да го направим. Няколко месеца по-късно Западните Балкани бяха приети като общоевропейски приоритет и в общоевропейския дневен ред , който сме задали за 2018 г. Важно е сега колелото да се завърти и ние да му дадем правилна посока“, обясни Павлова.\r\n\r\n\r\n", "date": "2017.11.13", "title": "Павлова: Не можем да обещаем на балканските държави дата за присъединяване към ЕС"}
{"url": "http://www.novinite.bg/articles/152712/Borisov-izze-funkciite-na-MVR-shte-reshava-problema-sas-zakrivaneto-na-pojarni", "text": "Лично премиерът Бойко Борисов се зае да решава проблема със закриване на пожарни служби в страната. На работна среща в Министерския съвет той ще се срещне с кметовете на общините Чепеларе и Самоков. На срещата ще присъства и министърът на финансите Владислав Горанов и \"представители на МВР\", става ясно от прессъобщение на правителствената пресслужба, предава OFFNews.bg В него се посочва, че на срещата ще се търси \"възможност за разрешаване на проблема със закриването на пожарните служби в двата зимни курорта\".МВР предвижда да закрие 12 пожарни служби в страната. Сред тях са и тези край Пампорово и Боровец. В началото на ноември вътрешният министър Валентин Радев, че това става след направени разчети от професионалното ръководство на МВР, което е направено \"по правилния начин\". Той обясни, че структурите ще бъдат пренасочени, а пожарникарите няма да загубят местата си. Идеята на МВР до закриване на служби доведе до протести на пожарникари заради неадекватните политики. В края на септември шефът на пожарната Николай Николов обяви, че в закритите пожарни ще се обслужват от доброволци, за да се спази изискването в закона екипите да се състоят поне от трима души.Заради идеята за закриване на пожарни хотелиери, собственици на земи и жители на чепеларски и смолянски села излизат на протест с намерение да блокират пътя през Пампорово. Блокадата ще продължи през цялата седмица до намиране на решение, заяви кметът на Чепеларе Славка Чакърова, цитирана от БНР.Намерението на всички, които ще се включат в протеста, е пътят да бъде затварян периодично, като трафикът ще бъде пропускан временно. Пожарната районна служба в Чепеларе обхваща територията на над 100 000 декара гора и частни кооперации, обслужва няколко села.Не на последно място и хотелската част, която обхваща над 15 000 леглова база. Това са хотели, разположени на територията на община Чепеларе и територията на община Смолян, обсерваторията Рожен е на тази територия, кулата \"Снежанка\". Мисля, че това е едно решение, което изобщо не е целесъобразно, казва Чакърова. Миналата седмица вътрешният министър обяви, че пожарният участък в монтанската община Брусарци няма да бъде закриван. Това стана след негова среща с протестиращи жители. Жителите на Брусарци са притеснени че при пожар или наводнение огнеборците ще пристигат не навреме и със закъснение. В района има много земеделски площи, както и три язовира. Със закриването на пожарната най-близките служби ще бъдат тези в Монтана и Лом, които са на около 50 километра.", "date": "2017.11.13", "title": "Борисов иззе функциите на МВР - ще решава проблема със закриването на пожарни"}
{"url": "http://www.novinite.bg/articles/152758/Nad-2-000-dushi-iskat-da-uchastvat-v-kastinga-za-politici-na-Slavi-Trifonov", "text": "\r\n обяви темите, по които ще проведе  с кандидатите за неговия политически проект. Това става ясно от писмо на водещия на едноименното телевизионно шоу, изпратено до медиите. \r\nПубликуваме пълния текст на писмото на :\r\n\r\n\"Уважаеми сънародници, след като обявихме, че търсим образовани, качествени и морални българи, които да имат шанса да участват в реална промяна на политическото статукво и начина, по който избираме и контролираме политиците в България, желание за участие в подобно начинание досега са изявили над 2 000 души.\r\nА процесът не е завършил. Той продължава. Защото всеки, който има желание, качества и възможности, би могъл да се включи.\r\nАз лично съм изумен. Оказа се, че българи завършили Йейл, Харвард, Кеймбридж, българи, които имат успешен бизнес навсякъде по света, българи от всички университети в България, българи от целия обществен, политически, професионален и културен живот, изявяват желание да участват в подобен проект. Това е повече от прекрасно и, разбира се, отговорно.\r\nОсъзнавайки тази отговорност, ние разбираме, че то с хората, които ще изберем, за да ви представим, не може да бъде направено само от нас. Затова аз реших и се свързах с българи постигнали успехи, безусловни успехи, състезавайки се на терена на световната конкуренция. Българи, преподаватели в най-престижните университети в света. Българи, успели в различни аспекти и сфери на световния бизнес. Защото, уважаеми съграждани, има такива българи. Ние проведохме разговори с много от тях и за наше голямо удовлетворение, имаме подкрепата на голяма част от тях. Така че то с хората, които ще ви представим, ще бъде проведено от мен и от такива българи, които са успели навсякъде по света.\r\nТемите, по които ще проведем то са:\r\nПросперитетът на българина и просперитетът на българската нация.\r\nОбразованието – най-важната част за възхода на нацията.\r\nСъдебната система – основен проблем на държавата.\r\nТака че, уважаеми съграждани, ние продължаваме\", се казва в писмото на \r\n", "date": "2017.11.13", "title": "Над 2 000 души искат да участват в \"кастинга за политици\" на Слави Трифонов"}
{"url": "http://www.novinite.bg/articles/152773/GERB-iska-da-promeni-Konstituciyata", "text": "От ГЕРБ ще предложат промени в Конституцията, за да отпадне давността на престъпления при приватизацията.Това съобщи на пресконференция председателят на Комисията по правни въпроси в парламента Данаил Кирилов от ГЕРБ, цитиран от NOVA. \"В член 31 ще бъде създадена нова алинея 8, която казва, че не се погасява по давност наказателно преследване и изпълнението на наказанието за тежки престъпления, извършени при или по повод на приватизацията в периода 1992-2017 гoдина\", обясни той.ГЕРБ вече имали подкрепата на Обединените патриотите, на ДПС, а \"Воля\" неведнъж е заявявала подкрепа за подобни стъпки, обобщи председателят на правната комисия. За да бъде внесено предложението в Народното събрание, са необходими 60 подписа, а за да мине в пленарна зала - 180 гласа. ", "date": "2017.11.13", "title": "ГЕРБ иска да промени Конституцията"}
{"url": "http://www.novinite.bg/articles/152774/EK-predstavya-monitoringoviya-doklad-v-sryada", "text": "Докладите за България и Румъния по механизма за сътрудничество и проверка ще бъдат представени в сряда, съобщиха от Европейската комисия, цитирани от news.bg Документите ще бъдат обсъдени от еврокомисарите във вторник, 14 ноември, на седмичното им заседание в Страсбург. Миналата седмица председателят на ЕК Жан-Клод Юнкер заяви на пресконференция, че докладът за нашата страна ще бъде \"много положителен\".Припомняме, в доклада от януари основният извод за страната ни беше, че има бавен напредък. Очаква се сегашният документ да отчете изпълнението на 17-те препоръки, посочени в доклада от януари. От ЕК неколкократно изразиха готовността си да прекрати механизма до средата на 2019 година.Припомняме, в доклада, публикуван на 25 януари т.г. стана ясно, че не може да се заключи, че на този етап показателите са изпълнени в задоволителна степен. Националната стратегия за борба с корупцията все още е в ранна фаза на изпълнение, бе извод от Доклада за напредъка на България по механизма за сътрудничество и проверка.", "date": "2017.11.13", "title": "ЕК представя мониторинговия доклад в сряда"}
{"url": "http://www.novinite.bg/articles/152770/6-koli-plamnaha-v-Ruse", "text": "Шест автомобила пламнаха в Русе. Три от колите са напълно унищожени, а останалите са с по-леки щети. Полицията разследва случая, съобщава БГНЕС, цитира NOVA. Инцидентът е станал около 3.30 часа тази нощ на паркинг пред блок на ул. \"Родопи\". Пламъците са тръгнали от един лек автомобил, а оттам се прехвърлили на съседните автомобили. Екип на пожарната е пристигнал веднага на място и в продължение на час е гасил огъня. Причината за пожара се изяснява. Извършен е оглед от дежурна оперативна група на полицията, образувано е досъдебно производство.", "date": "2017.11.13", "title": "6 коли пламнаха в Русе"}
{"url": "http://www.novinite.bg/articles/152785/Stranata-ni-se-vklyuchva-v-ukrepvaneto-na-otbranata-na-ES", "text": "България се присъедини към 22 държави членки на ЕС, подписали съвместна нотификация за стартиране на Постоянно структурирано сътрудничество (ПСС) в областта на отбраната, съобщиха от външното ни министерство, предава news.bg По-рано стана ясно, че 23 страни членки подписаха документ в Брюксел, с който се полагат основите на европейски отбранителен съюз.Официалната церемония се състоя в рамките на Съвет \"Външни работи\", който се проведе в Брюксел. От българска страна нотификацията бе подписана от вицепремиерите Екатерина Захариева и Красимир Каракачанов.Постоянното структурирано сътрудничество има за цел да съдейства за развитието на отбранителните способности на държавите членки, включително чрез създаване на Европейски фонд за отбрана за финансиране на конкретни проекти. ПСС демонстрира решимостта за засилване на европейската сигурност и отбрана в отговор на новите геополитически предизвикателства.Военните и външните министри на ЕС също така обсъдиха напредъка в изпълнението на Глобалната стратегия на ЕС в областта на сигурността и отбраната. Дискутираха и възможностите за по-нататъшно развитие на сътрудничеството с НАТО, включително в областта на борбата с тероризма.България приветства предприетите стъпки за реализиране на Глобалната стратегия чрез стартирането на ПСС. Трябва да развием тази инициатива по възможно най-прозрачния, всеобхватен и амбициозен начин, за да допринесем за повишаване сигурността на ЕС и да съдействаме за засилването на способностите на НАТО, заяви Захариева.Министрите на външните работи обсъдиха подготовката на предстоящата на 29-30 ноември 2017 г. в Абиджан Среща на върха ЕС-Африка, която има за цел да засили политическите и икономическите връзки между двата континента. Първите дипломати на ЕС подчертаха важността на провеждането на срещата и изразиха подкрепа за водещите теми в дневния ред - инвестиране в младежта и създаване на заетост, мир и сигурност, миграция и др.Външните министри на 28-те проведоха и дебат по стратегическата комуникация, като подчертаха важността на работата за противодействие на дезинформацията, но и за излъчването на позитивни послания и разясняване на ползите от провежданите от ЕС политики. Постигането на реални резултати в областта на стратегическата комуникация изисква да бъде намерен правилният географски баланс, необходимото финансиране и съответните експерти, заяви българският външен министър.Преди началото на Съвет \"Външни работи\" Захариева и министърът на външните работи на Швеция Маргот Валстрьом бяха домакини на работна закуска с министъра на външните работи на Македония Никола Димитров и вицепремиера Буяр Османи.Димитров представи усилията на новото правителство на Македония за внасяне на нов импулс в процеса на европейската интеграция на страната чрез ускоряване на реформите и установяване на добросъседски отношения.", "date": "2017.11.13", "title": "Страната ни се включва в укрепването на отбраната на ЕС"}
{"url": "http://www.novinite.bg/articles/152777/Zapochva-remont-na-21-km-ot-prohoda-Petrohan", "text": "\r\nЗапочва ремонтът на почти 21 км от прохода \"Петрохан\" на територията на Софийска област, съобщиха от АПИ.\r\nОт 14 ноември, стартира рехабилитацията на 20,8 км от пътя II-81 Бучин проход - Берковица от км 30+400 до км 51+235.\r\nПарите за реконструкцията са от Оперативна програма \"Региони в растеж\" 2014-2020 г. Основно ще се ремонтира участъкът от прохода \"Петрохан\", който е на територията на Софийска област.\r\nИзпълнител на лот 3 от ОПРР е Обединение \"Интер Пътища - 99\" ДЗЗД. В него участват: \"Интерпром\" ЕООД и \"Автомагистрали Хемус\" АД. Строителният надзор ще осъществява Обединение \"ТСП Консултанти\", с участници: \"ТРИ ЕС\" ЕООД, \"СТРОЛ-1000\" АД, \"ПИ ЕС КОНСУЛТ\" ЕООД. Авторският надзор е на \"РУТЕКС\" ООД.\r\nПроектът се финансира по ОП \"Региони в растеж\" 2014-2020 г. чрез Европейския фонд за регионално развитие и националния бюджет.\r\n", "date": "2017.11.13", "title": "Започва ремонт на 21 км от прохода \"Петрохан\""}
{"url": "http://www.novinite.bg/articles/152784/Izgorya-avtobus-prevozvasht-trupata-na-razgradskiya-teatar", "text": "Автобус се запали и изгоря край Смядово. В него е пътувала трупата на разградския театър, научи NOVA.Рейсът започнал да пуши в движение. Шофьорът успял веднага да спре и да пътниците да слязат.При инцидента няма пострадали. Изгорели са обаче личните вещи на пътниците.Екипи на пожарната са потушили пламъците.", "date": "2017.11.13", "title": "Изгоря автобус, превозващ трупата на разградския театър"}
{"url": "http://www.novinite.bg/articles/152780/Osvirkaha-Cvetanov-i-Simeonov-na-premierata-na-filma-na-Elena-Joncheva", "text": "Председателят на парламентарната група на ГЕРБ Цветан Цветанов и вицепремиерът Валери Симеонов бяха освиркани след края на премиерата на филма на Елена Йончева \"Границата\" в НДК, предава OFFNews.bg Филмът на депутатката от БСП разкрива доколко е ефективна оградата по българо-турската граница.В него бяха показани кадри как бежанци успяват да прескочат със стълба оградата.От филма става ясно още, че сензорните устройства и камерите, които трябва да предотвратяват нелегалното преминаване на границата ни, не са в изправност.Цветанов и Симеонов също бяха сред публиката на премиерата на филма в зала 42 на НДК - те уважиха поканата на Йончева да изгледат филма.Цветанов обеща да разкаже на премиера Бойко Борисов какво е видял. Той добави, че не вижда проблем всички медии да излъчат кадрите, показани във филма на Елена Йончева.Цветанов използва случая, за да призове лидера на БСП Нинова да подкрепи промени в Конституцията за отпадане на давността на престъпления при приватизацията.", "date": "2017.11.13", "title": "Освиркаха Цветанов и Симеонов на премиерата на филма на Елена Йончева"}
{"url": "http://www.novinite.bg/articles/152717/Transporten-haos-v-Atina", "text": "Служители на релсовия транспорт в Гърция излизат на протест, съобщи news.bg Работещите в сектора в Атина протестират срещу правителствените намерения за нови приватизации в бранша.По информация на местни медии към момента по основните пътни артерии на столицата в Гърция цари транспортен хаос.Метрото в Атина не работи от снощи, 12 ноември. Очаква се всичките влакове и електрическата железница също да спрат.Припомняме, гръцките работници в сферата на транспорта протестират още от миналата 2016 година. През месец май тази година градският транспорт в цяла Гърция обяви безсрочна стачка заради новото споразумение на правителството с кредиторите, планираните икономии и заради новите приватизационни намерения в сектора.Тогава в страната беше затворен достъпът до ключови пристанища, а неработещият градски транспорт остави хиляди хора без алтернатива за предвижване.  ", "date": "2017.11.13", "title": "Транспортен хаос в Атина"}
{"url": "http://www.novinite.bg/articles/152752/Novi-defekti-po-bul-Dondukov", "text": "Столичният булевард \"Княз Александър Дондуков\" отново осъмна с дефекти по ремонта, който тече вече пети месец, информира ДАРИК. От снимки в социалните мрежи се вижда некачествено изпълнение в участъка при улица \"Г.С. Раковски\", по който се работи през почивните дни.Кметът на София Йорданка Фандъкова заяви, че булевардът още е в ремонт и след 20-и ноември, когато ще бъде пуснато движението, ще се прецени дали има нужда от поправка. \"Обектът е в строителство, продължава да се работи. Има да се довършват неща, нека имаме търпение. 20 ноември да пуснем движението, след това до 1 декември е срокът за завършването по новите уточнени срокове. Надзорът ще си свърши работата. Ако не са направили нещо както трябва строителите, ще си го поправят\", обясни градоначалникът.   \"Аз съм заявила на изпълнителите, че тях ги контролира не само надзорът и общината, но и всички граждани, които минават. Очаквам да си свършат работата както трябва. Но в момента не мога да коментирам качество, защото то все още не е готово\", обясни Фандъкова.", "date": "2017.11.13", "title": "Нови дефекти по бул. \"Дондуков\""}
{"url": "http://www.novinite.bg/articles/152762/Ovcevadite-poluchiha-24-miliona-leva", "text": "ДФ „Земеделие“ преведе първия транш от 23 888 930 лева на 8190 животновъда, заявили Схемата за преходна национална помощ за овце-майки и/или кози-майки, обвързана с производството (ПНДЖ3) за Кампания 2017, предаде Държавен Фонд Земеделие.Ставката за плащането на едно допустимо за подпомагане животно за първия транш по тази схема е 28.36 лв. Тя е определена със  от 07.11.2017 г. на министъра на земеделието, храните и горите. Право на подпомагане по Схемата за преходна национална помощ за овце-майки и/или кози-майки, обвързана с производството (ПНДЖ3) имат кандидати, които отглеждат в стопанствата си 50 или повече овце-майки и/или кози-майки и отговарят на изискванията на чл. 39 от НАРЕДБА № 3 от 17.02.2015 г. за условията и реда за прилагане на схемите за директни плащания.Преходна национална помощ се отпуска само за секторите, за които са предоставяни национални доплащания през 2013 г. като максималният бюджет представлява намаляваща функция от одобрения от ЕК бюджет за схемите за национални доплащания за 2013-та.", "date": "2017.11.13", "title": "Овцевъдите получиха 24 милиона лева"}
{"url": "http://www.novinite.bg/articles/152715/Kolko-shte-ni-izleze-praznuvaneto-na-Nova-godina", "text": "Кувертите и нощувките за новогодишните празници вече се изчерпват.Хотелиерите очакват повече приходи, а цените на пакетите са с около 11 на сто повече от предната година. Причината за това е повишаване в качеството на продукта и по-високите заплати в бранша, посочи Румен Драганов от Института за оценки и анализи в туризма пред bTV.Той добави, че нагласите на хората за пътуване преди година са същите като тази година и се очакват около 480 000 души да пътуват по празниците, от които 120 000 ще заминат в чужбина. „59 млн. лв. ще се похарчат за пътувания в чужбина, а средната цена е малко под 500 лв. на човек. Това са нищожни харчове, сравнено с милиардите, които ще похарчим по Коледа”, каза той.Високите ценови оферти са изчерпани, пакетите обикновено са двудневни до четиридневни, а в петзвездните хотели вече места няма.В механите в Стария град на Банско цената на новогодишния куверт варира от 100 до 150 лева. Децата се таксуват наполовина.Повече от месец преди празника, свободните места са на изчерпване. И докато за коледните празници може да си купите двудневен пакет за около 300 лева, условията за Нова година са различни.Бранимир Миланов, от Българската хотелиерско-ресторантьорска организация, коментира, че в София средно кувертът за Нова година е около 100 лв., а за страната средната цена е 70-80 лв.По думите му поговорката „Ден, година храни” вече не важи, има силен контрол и няма как да ни сервират застояла храна и алкохол на празника.Драганов добави, че най-големият риск за измами са фирмите-фантоми. По думите му ако фирмата няма ясен адрес, телефон и данни, за да се свържем с нея, значи нещо не е наред.", "date": "2017.11.13", "title": "Колко ще ни излезе празнуването на Нова година?"}
{"url": "http://www.novinite.bg/articles/152721/Kak-da-izberem-firma-stroitel-na-jilishta-v-shest-stapki", "text": "При покупка на жилище, ако е ново, е важно да се знае кой е строителят. Това има особено значение в случаите, когато покупката е \"на зелено\". Причината е по-високият риск за купувача, който влага пари без да е защитен при евентуален провал на начинанието или при некоректност на продавача. Според българското законодателство предварителните договори не подлежат на вписване и така купувачът не е сигурен, че е единственият, подписал договор за конкретното жилище.Глобалната криза от 2008 г. се отрази пречистващо на нашия бранш и отся прецизните от непрецизните, коментира пред \"Дневник\" арх. Марин Бакалов. По думите му към днешна дата хората започват да проявяват доверие и да купуват \"на зелено\", защото и обикновените граждани вече виждат,че пазарът е отсят от некомпетентните и са останали професионално грамотните компании. Освен това, според него, и клиентите са по-опитни и са се научили да отсяват качественото от некачественото. Ето шест прости стъпки, които купувачът може да направи преди да вземе окончателно решение. 1. Проверете компанията в Търговския регистър на /> . Така ще знаете имената на собствениците и ръководителите, размера на капитала, годишния финансов отчет. Има случаи, в които инвеститорът е различен от строителя. Тогава е добре да се провери и той.2. Уверете се, че дружеството е вписано в Централния професионален регистър на строителя, воден от Камарата на строителите в България. Това гарантира, че компанията няма ликвидни и изискуеми публични данъчни задължения и задължения за задължителни осигурителни вноски; 2. не е обявена в несъстоятелност и не се намира в производство по несъстоятелност или ликвидация; 3. разполага с техническо оборудване за извършване на заявените строително-монтажни работи; 4. разполага с необходимия квалифициран персонал. 3. Проверете за каква група и категория строежи е вписан строителят. Според Закона за устройството на територията жилищните сгради с високо застрояване са от трета категория; жилищните и смесените сгради със средно застрояване са от четвърта категория, а тези с ниско застрояване и вилите са в пета категория. 4. Попитайте какви сертификати притежава дружеството. Внедрена система за управление на качеството, макар и да не е задължителна, означава, че то е положило усилия, включително финансови, да създаде ред и контрол в работата, материалите и документацията си. 5. Огледайте информационната табела на строежа, където планирате да купувате. Сверете данните с информацията, с която вие разполагате. Ако има просрочие в изпълнението, попитайте каква е причината. 6. И най-важното - поинтересувайте се каква е строителната история на изпълнителя. Посетете предишни негови обекти и, ако е възможно, разговаряйте със собствениците. Интернет форумите също са източник на информация, но изискват критичност - както към възторжените похвали, така и към безогледните хули.", "date": "2017.11.13", "title": "Как да изберем фирма строител на жилища в шест стъпки"}
{"url": "http://www.novinite.bg/articles/152691/Ima-li-osnovanie-za-trevoga-na-pazara-na-butilirani-vodi", "text": "Със заместник-председателя на Съюза на безалкохолната промишленост в България (СБПБ) г-н Васил Стоименов разговаряме за новия проектозакон за храните, който мина на първо четене в парламента, а в публичното пространство бе съпътстван от дебат как би повлиял на пазара на бутилираните води у нас.- Г-н Стоименов, защо бутилираните води станаха конфликтен елемент в новия Закон за храните?- Конфликтът се създава изкуствено. Новият закон за храните, в който има раздел \"Води\", се предлага от Министерския съвет и в голямата си част той не променя нищо от сега съществуващата нормативна уредба.- Защо се налага приемането на нов закон?- В момента имаме наредба за бутилираните води. Съгласно европейското законодателство тя не е достатъчна, тъй като от 2011 г. насам водата вече се третира като храна и законовата й рамка трябва да се даде в Закона за храните. - Освен че регулацията ще попадне в този закон, какво друго е новото? Защо възникнаха съмнения в неговия ефект?- Основният спор е за това дали търговското описание е равнозначно на търговска марка или то е нещо различно от нея. Нашият съюз (СБПБ), четейки директивата на ЕС, споделя казаното в нея. А тя е категорична, че търговското описание на етикетите на бутилираните води - минерални и изворни - се формира от географския произход (името на извора) и може да бъде поставена и търговска марка или фирмен знак на производителя. Т.е. съвместното съжителство върху етикета на водите на името на извора (географския произход), името на вида на водата (минерална или изворна) и търговската марка е регламентирано.- Сега липсва ли такова изискване?- Дори при настоящата наредба има примери за такива води на пазара, които работят по начина, по който разпорежда директивата. И в момента техните етикети посочват името на находището, с шрифт един път и половина по голям от този на марката. Нека цитирам само един пример за добра търговска практика в това отношение. Например водата \"Ком\". Марката е \"Ком\", находището е Бързия, на етикетите на тази компания са изписани и марката, и името на находището.- Защо според Вас се породи съмнение, че бихте били облагодетелствани от новия закон?- Законопроектът е на Министерския съвет, не е наш. Трябва да се изходи първо оттам: трябва ли да се въведе правилно европейската директива в България или не? Изискванията на европейската директива са задължителни и те ще бъдат въведени. Нищо фатално и никакъв срив в бранша няма да се случи. Много компании от 2009-а година работят според изискванията на директивата и се развиват все по-добре.В момента стремежът е да се персонализира приемането на раздел \"Води\" от Закона за храните, за да може народните представители да бъдат подведени, че този закон е лобистки и той да бъде бламиран. Не вярвам това да се допусне след като се види, че законопроектът на сто процента отговаря на Директивата.- Очаквате ли рафтовете с води в супермаркетите да изглеждат различно след приемането на промените?- Няма да има никаква разлика. Както казах, има компании, които изпълняват тези изисквания от години. Ще се наложи да се промени дизайнът на етикетите само на двама производители - единият по-голям, другият - по-малък. И то само само на едната от техните бутилирани води.- Ще се наложи ли регистрация на различни търговски марки?- Марките си остават на етикетите, никой не ги застрашава. Регламентът е да се изпише редом с тях и името на извора или находището. То трябва да е един път и половина по-голямо от търговската марка, но търговската марка си остава.Малко банален термин ще използвам, но всичко това е буря в чаша вода. Пренареждане на пазара няма да има.Другата спекулация от последните дни е, че законът приравнявал имената на изворите със сондажите (някои от тях имат номера, други - имена). Едно находище може да има няколко сондажа, т.е. няколко точки на излизане на находището. Чуха се критики, че се налага смяна на етикетите, защото ще важат имената на сондажите. Няма такова нещо. Изворът и находището са „подземното водно тяло“, а не сондажът - това казва европейското законодателство, ето защо няма никаква опасност имената на находищата и изворите да се променят с номера и имена на сондажите.- Според Вас редно ли е или не едно находище да се експлоатира от повече от един концесионер?- Знаете ли, че две компании бутилират на находището в Горна баня, същото е с Хисар и Велинград? И знаете ли какво казва представителка на Асоциацията на производителите на безалкохолни напитки в България? Че Европа казвала, че на едно находище трябва да има един концесионер. Няма такова ограничение в Директивата. Ако се приеме постановката на АПБНБ “едно находище –един концесионер“, ще трябва да се затварят фабрики, които оперират на находищата от десетки години, за да остане само една от тях.Изискването на Директивата е: „едно находище - едно търговско описание“. Като търговско описание и търговска марка, както обясних, са две различни неща. Търговското описание включва преди всичко името на извора и може да включи търговската марка.Представителката на същата тази асоциация твърди, че нотификацията на законопроекта от миналата година минала перфектно и нямало никакви забележки. Това не отговаря на истината.- Защо?- Защото ЕК ни изпраща нотификацията и ни казва: Това, което сте включили като определение за търговско наименование, е в противоречие с европейското законодателство. Това превратно предложение влезе зад гърба ни в законопроект, който не беше поставен на обществено обсъждане, не беше съгласуван с министерства и ведомства. Това „определение“ беше предложено от тяхната асоциация. ЕК го отхвърли категорично, защото географският произход и видът на водата са определящи за информирания избор на потребителите, а не производителят и неговите марки.- Основно засегната от новата регулация ще бъде водата с розов етикет на \"Девин\". От Асоциацията посочват, че промените рискуват да сринат дългогодишни инвестиции. Как ще коментирате това?- Между другото, през 2004 г. аз съм създал розовата вода \"Девин”. Ще обясня защо. Тогава ние не бяхме в ЕС, нямаше я и европейската директива от 2009 г. Тогава имаше една атака срещу минералната вода на \"Девин\" в една от големите медии, която на три страници беше пуснала черепи и с големи черни надписи написа, че тази вода трови децата на България. Заради флуора. Затова ние решихме, че ще пуснем още един продукт от извор Балдаран, който да бъде с розов етикет - това беше първата бутилирана изворна вода в България. Пуснах я под наименованието \"Девин\" не за друго, а защото това беше позволено от закона и защото трябваше да спася бранда \"Девин\". В противен случай тази фабрика сега нямаше да съществува. Марките на цитираната фирма не са застрашени, просто ще трябва да променят дизайна на етикета си само за изворната вода - съгласно изискванията на Директивата.И накрая, понеже съм коментиран много често в лично качество, имам опасения, че госпожата от асоциацията прави скрита реклама на бизнеса с детектори на лъжата. Тя няма нито една състоятелна теза. Нито една!", "date": "2017.11.13", "title": "Има ли основание за тревога на пазара на бутилирани води"}
{"url": "http://www.novinite.bg/articles/152714/Do-mesec-cenite-na-yajcata-shte-se-stabilizirat", "text": "До месец се очаква цените на яйцата да спаднат и пазарът да се стабилизира. Това съобщи Владимир Иванов, председател на Държавна комисия по стокови борси и тържища, по повод увеличението на цената на яйцето с около 50%.„Към момента основният проблем, който намали предлагането на яйца в Европа, е заради птичия грип и фипронила, който доведе до унищожаване на много кокошки и яйца. Хубавото при кокошките е, че възпроизводството е доста бързо. Яйцата са особен вид продукт и много бързо се поддават на рязко увеличаване на предлагането, рязко намаляване. Тук вече влияят и външните фактори, които не зависят от човешката намеса, каквито са птичият грип, а с фипронила си е чисто човешка грешка, коментира Владимир Иванов пред \"Фокус\".Той уточни, че има спекула по този повод, но това е резултат от ситуацията, защото винаги, когато има недостиг на даден продукт, има и недобросъвестни лица, които се опитват да спечелят повече.", "date": "2017.11.13", "title": "До месец цените на яйцата ще се стабилизират"}
{"url": "http://www.novinite.bg/articles/152788/Kmetat-na-Bosilegrad-porachal-aresta-na-balgarskite-lekari", "text": "Кметът на Босилеград е виновен за инцидента с българските медицински лица в града, смятат от Демократичния съюз на българите, която е политическа партия в Сърбия с председател Драголюб Иванчов и седалище в Босилеград. В позиция, изпратена до медиите у нас, от съюза твърдят, че арестът на българските лекари в Босилеград е \"една мръсна политическа поръчка на кмета на Босилеград Владимир Захариев\". Захариев \"си отмъщава заради това, че българската държава пое в свои ръце оказването на медицинска помощ на българи от Западните покрайнини във Военномедицинска академия и го лиши от възможността той да я използва за собствени политически цели\", смятат от съюза.\"Няма никакво съмнение, че в тази своя дейност кметът и председател на Националния съвет на българското малцинство Владимир Захариев се ползва и с подкрепата на централната власт в Белград, която неслучайно толерира всички негови престъпни действия през последните 16 години\", категорични са от Демократичния съюз на българите. Пълният текст на позицията: \"Демократичният съюз на българите остро осъжда нечовешката постъпка на полицията в Босилеград и на Отдела на здравната инспекция в Ниш при Сръбското министерство на здравеопазването, които на 10. 11. 2017 г. в центъра на Босилеград проведоха показна полицейска акция и арестуваха и задържаха през целия ден тримата български граждани - лекарите д-р Валентин Янев, д-р Красимир Андреев и д-р Цветанка Цолова, по време на провеждането на хуманитарни медицински прегледи на социално застрашени и нуждаещи се от специлизирана медицинска помощ граждани в КИЦ „Босилеград“. Същевременно, ние поздравяваме навременната намеса на Посолството, Генералното консулство, позицията на вицепрезидента г-жа Илияна Йотова и позицията на външния министър на Р България г-жа Екатерина Захариева, които подкрепиха КИЦ „Босилеград“ и Иван Николов в борбата му за интересите на българското малцинство.\r\n\r\n\r\n\r\n", "date": "2017.11.13", "title": "Кметът на Босилеград поръчал ареста на българските лекари?"}
{"url": "http://www.novinite.bg/articles/152695/Holandci-pravyat-vyataren-park-v-Rumaniya", "text": "\r\n\r\n\r\n\r\n\r\n\r\n\r\n\r\n\r\n", "date": "2017.11.13", "title": "Холандци правят вятърен парк в Румъния"}
{"url": "http://www.novinite.bg/articles/152702/Balgariya-zasega-nyama-da-zakriva-TEC-ove", "text": "Целта ни е да не предстоят закривания на ТЕЦ-ове. Това стана ясно от думите на енергийния министър Теменужка Петкова в ефира на Нова телевизия. Тя припомни, че Европейската комисия е приела документ, който поставя много високи изисквания към въглищните централи, а България ще настоява за дерогация (частична отмяна на даден закон - бел. ред.) от въведените от Европа правила. Продажбата на ЧЕЗ Няма официална информация за това дали електроразпределителното дружество ЧЕЗ е продадена на индийски консорциум, но е много вероятно да е вярно, отбеляза Петкова. По повод появилата се информация, че зад въпросния консорциум стои един от най-големите български продавачи на електроенергия - Валентин Христов, Петкова каза, че при всички случаи купувачите на ЧЕЗ ще бъдат проверени.По темата за предстоящото изграждане на газовия хъб „Балкан” у нас министърът увери, че страната ни се радва на безрезервна подкрепа от Европейската комисия. В близко бъдеще щяло да започне и предпроектното проучване. „Няма как да стане без Русия, но за да стане този хъб факт, трябва да има поне три източника на природен газ”, каза още енергийният министър.\r\n\r\n\r\n\r\n", "date": "2017.11.13", "title": "България засега няма да закрива ТЕЦ-ове"}
{"url": "http://www.novinite.bg/articles/152719/Agroministerstvoto-otvarya-vrati-na-15-noemvri", "text": "\r\nНа 15 ноември от 13 до 16 часа Министерството на земеделието, храните и горите ще отвори врати за посетители, за да отбележи 90-годишнината от построяването на емблематичната сграда и 70-годишнината от помещаване на институцията в нея. Сградата е паметник на културата а запазването и познаването на културно- историческо наследство е един от приоритетите на ЕС през 2018 г.\r\nКато страна председател на Съвета на ЕС България има какво да покаже, съобщиха от агроведомството. Гостите ще могат  да разгледат една от най-красивите сгради на София, както и интересни експонати от Националния земеделски музей. \r\nВ същия ден пред министерството ще бъде разположен и традиционният фермерски пазаркойто се провежда всяка сряда.\r\n", "date": "2017.11.13", "title": "Агроминистерството отваря врати на 15 ноември"}
{"url": "http://www.novinite.bg/articles/152789/Skasan-kabel-ostavi-stolichni-kvartali-bez-tok", "text": "Столичните квартали \"Витоша\" и \"Симеоново\" и град Долна баня останаха без ток заради скъсан кабел. Два кабела, собственост на ЧЕЗ Разпределение България, са били скъсани от строителна фирма.За почти 2 часа без ток заради разкопаване в 11:26 ч. останаха 936 клиенти на дружеството на територията на двата столични квартала в София. В 12:19 ч. пък друг кабел на ЧЕЗ също беше скъсан. Така без електрозахранване останаха 235 клиенти в град Долна баня. От ЧЕЗ ремонтираха повредените кабели по най-бързия възможен начин.\r\n", "date": "2017.11.13", "title": "Скъсан кабел остави столични квартали без ток"}
{"url": "http://www.novinite.bg/articles/152707/Kursat-na-bitkojna-se-srina", "text": "Курсът на биткойна се срина с 28,89 процента спрямо историческия максимум от 8 ноември и достигна 5650,01 долара, сочат данните на Блумбърг, цитирани от ТАСС и БНТ.\r\nКриптовалутата достигна максималната си цена от 7882,35 долара на 8 ноември. По оценка на Блумбърг поевтиняването на биткойна е свързано с това, че сега инвеститорите превеждат средства в биткойн кеш (Bitcoin Cash), който от петък поевтиня с 40 процента.\r\nБиткойнът е електронно средство за разплащане. Концепцията на системата бе огласена през ноември 2008 година от автора (или авторите) й с псевдоним Сатоши Накамото. Към момента един от основните програмисти, работещи по системата, е американецът Гавин Андресън. През май 2016 година австралиецът Крейг Райт заяви, че той е създал системата, но доказателства за това не е представил.\r\nВ началото на август тази година криптовалутата се раздели на класически биткойн и биткойн кеш. Това стана заради спор за обновяванията, които трябва да увеличат скоростта на обработка на трансакциите.\r\n", "date": "2017.11.13", "title": "Курсът на биткойна се срина"}
{"url": "http://www.novinite.bg/articles/152727/7-mln-lv-sa-nujni-za-remonta-na-Klinikata-po-izgaryaniya-v-Pirogov", "text": "Около седем милиона лева са необходими за ремонта на цялата сграда на Клиниката по изгаряния и пластична хирургия в \"Пирогов\". Това каза пред журналисти изпълнителният директор на лечебното заведение проф. Стоян Балтов.Д-р Балтов присъства на отбелязването на 13-ти ноември, Световен ден на добротата и Международен ден на незрящите, в детското отделение по изгаряния в \"Пирогов\".Малките пациенти в отделенито вече имат на разположение по-удобни и многофункционални легла, както и специална вана за хидратиране след тежките изгаряния. По-малко болка ще усещат децата със закупените два нови веноскопа за откриване на периферни вени. Оборудването и апаратурата са изключително ценни, тъй като ремонт на сградата не е правен за повече от 40 години.Парите са дарение на Лайънс клуб \"София Витоша\". С 60 хиляди лева са закупени 15 нови легла, ваната за хидратиране и двата веноскопа. Д-р Балтов посочи, че сумата необходима за цялостния ремонт и оборудване на сградата, в която постъпват всички болни от страната с по-тежки изгаряния, е около 7 млн. лв.Парите са необходими за две нови реанимации - детска реанимация изгаряния и реанимация възрастни изгаряния. \"Неща, които са изключително важни, защото всички знаем - това е най-важният център по изгаряния в България\".Доц. Д-р Мая Аргирова, завеждащ отделението по детски изгаряния, сподели радостта си от предоставеното оборудване. \"В началото идеята бе да се закупят легла като помощ за отделението. Когато дойдоха, видяха на място всичките ни нужди и допълнително закупиха специализираната вана, която е наистина изключително важна за ежедневната работа за децата с малки и по-обширния изгаряния. Също така два веноскопа за откриване на периферни вени, което спестява много болка и стрес и на децата и на пациентите\", посочи д-р Аргирова.Годишно през детското отделение преминават близо 1 070 деца.Това е най-големият център за лечение на изгаряния и реконструктивни операции след обширни изгаряния. Осигурява специализирана консултативна помощ за останалите два по-малки центъра в Пловдив и във Варна.\"Това е едно начало. Безкрайно сме благодарни, но всъщност ако разгледате клиниката ще разберете от какво се нуждае тя\", каза още директорът на \"Пирогов\".", "date": "2017.11.13", "title": "7 млн. лв. са нужни за ремонта на Клиниката по изгаряния в \"Пирогов\""}
{"url": "http://www.novinite.bg/articles/152756/Retro-maniyata-vdigna-cenite-iskat-20-000-leva-za-Moskvich", "text": "Ретро манията през последните години е вдигнала цените на артефактите от социалистическата епохата и за автомобил „Москвич” се искат 20 000 лева. Такава оферта е получил собственикът на Ретро музея във Варна Цветан Атанасов.   „Бяха пуснали и оферта - 30 кибрита за 800 лева, което е пълен абсурд. Но пък са ни подарявали три коли с идеята да се реставрират и показват в музея. Носталгията по соца е силна. Самата дума ретро не беше на мода допреди три години, а сега я има във всяка реклама. Ако има кадри от миналото, е знак за качество. Навремето може да е имало малко, но бяхме сигурни, че е истинско. Сега си купуваме опаковки”, заяви в студиото на Дарик Атанасов. В неговия музей вече има 62 реставрирани коли от социалистическата епоха, като всичките са в движение.  Някои от посетителите са се връщали по 7 пъти. Според Атанасов в музея ги води носталгията.  „Всеки ден виждам разплакани хора. Те си спомнят кога са били ученици,  виждат си любими предмети от младостта – тетрадка, химикал. Тогава имаше сигурност, спокойствие, нямаше го разделението. Чужденците от бившия соц блок също имат интерес, тъй като ние имаме неща не само от България. Имаме пъстра гама от немски играчки, например. И те виждат и предмети от техните страни. Сега правим 10 нови витрини с крони, злоти, рубли, която ще бъде разположена до тази с българските левове”. Най-голям интерес сред посетителите предизвиква восъчната фигура на Тодор Живков, която е поставена на централно място в музея до Леонид Брежнев. Първоначално са изработени две глави на Живков – усмихнат и по-сериозен. Внукът му Тодор Славков избрал втория вариант. Сега се изработва втора фигура с усмихнатото изражение, която да бъде сложена и в другия музей. Така Живков ще бъде единственият с две фигури, обясни Атанасов.В залата с восъчни фигури са изложени още Путин, Тръмп, Меси, Роналдо, мистър Бийн, а последното попълнение е Криско.  Позата на фигурата, дрехите и изработката се обсъждат предварително.  Така се решава в коя роля или поза да бъдат пресъздадени актьорите. Неописуемо е, когато техни  роднини видят фигурите, споделя Атанасов. Съпругата на Кирил Господинов припаднала когато се изправила пред образа му. Всички фигури са правени у нас с близък до човешката кожа материал, който не позволява да се правят корекции впоследствие. Българските са доста по-реалистични от английските, твърди собственикът на музея. Цветан Атанасов не крие, че е имал предложения да се включи в политиката, но е отказал предложенията от различни партии.", "date": "2017.11.13", "title": "Ретро манията вдигна цените - искат 20 000 лева за „Москвич”"}
{"url": "http://www.novinite.bg/articles/152768/Vsyaka-treta-predlagana-rabota-u-nas-e-za-minimalna-zaplata", "text": "Близо 30% от обявите за работа в България предлагат минималната работна заплата за трудово възнаграждение. Столицата продължава да концентрира както огромна част от свободните работни места, или 26,5% от всички, така и обявите, предлагащи високо възнаграждение. Това сочат отворените данни от Агенцията по заетостта (АЗ).В столицата са едва 18% от работните места за минимално заплащане и 51% от тези предлагащи над 1000 лв. Повече от половината от офертите в София са за над 750 лв. брутно заплащане, пише \"Монитор\".От 90-те общини, за които са налични изчерпателни данни за свободните работни позиции, има 7 в които средното предлагано възнаграждение е равно на минималната заплата - Велики Преслав, Гоце Делчев, Кубрат, Павликени, Руен, Крумовград и Кула, а в още 17 то е под очакваното ниво на минималната заплата от 1 януари 2018 г. - 510 лв. В много от по-бедните области на страната се наблюдава и изключително нисък дял на работните места, срещу които стои обявено заплащане и работното време. Възможна причина голяма част от условията за започване на работа да са „скрити“ е по-ниско от минималното заплащане или нежелание за разгласяване на реалното такова. Предвид факта, че само след два месеца 42% от предлаганите в момента работни места ще трябва да бъдат коригирани спрямо новата минимална работна заплата, тези проблеми може и да се задълбочат, пише в анализ, направен от „Институт за пазарна икономика“ (ИПИ).Средната брутна заплата по свободните в момента работни места в бюрата по труда възлиза на 669 лв. за 8-часов работен ден. Брутната заплата е нивото на заплащане, което включва дължимите от работника данъци и осигуровки, но не включва осигуровките за сметка на работодателя. При брутна заплата от 1000 лв. през 2017 г.чистото възнаграждение възлиза на 779,94 лв. Крайните разходи за работодателя са 1184,60 лв., тъй като той е длъжен да внесе част от осигуровките на работника за своя сметка.В изчисленията се взимат предвид само обяви, които съдържат информация за предлаганото възнаграждение и продължителността на работното време. Към 9 ноември 2017 г. за 56% от офертите, съдържащи 52% от работни места, няма обявено ниво на заплащане или продължителност на работния ден.", "date": "2017.11.13", "title": "Всяка трета предлагана работа у нас е за минимална заплата"}
{"url": "http://www.novinite.bg/articles/152722/Bioproizvodstvoto-narastva", "text": "През 2016 г. регистрираните биологични производители, преработватели и търговци в страната са 7262. Броят им е нараснал близо седем пъти в сравнение с 2011 г., съобщи Антон Величков, директор на дирекция \"Биологично земеделие и растениевъдство\" в Министерството на земеделието, храните и горите, по време на семинар, организиран от Българска асоциация \"Биопродукти\". Величков уточни, че данните са взети от годишните доклади на фирмите, контролиращи биологичното производство в страната.Биологичното земеделие е един от секторите в България, който през последните няколко години се развива с бързи темпове - нарастват площите, животните, броят на регистрираните оператори, отчита статистиката. Възходящите темпове обаче носят и проблеми за хората в бранша.За доверието на купувачите\"Усещаме негативни настроения. \"Био\" стана мръсна дума. Съществува нагласа, че \"биопроизводителите са мошеници, които продават скъпо\", коментира Албена Симеонова, председател на Българска асоциация \"Биопродукти\". \"В магазините се продават биочесън от Чили за 26 лв. килограм и гръцко биопиле за 60 лв. за килограм. В същото време български биопроизводител на чесън, чиято цена е 4 лв., няма достъп до веригите, а прекупвачите му извиват ръцете за ниски цени. Но негативите за високи цени остават за нас\", даде примери Симеонова.Участниците в дискусията призоваха земеделското министерство да стане партньор на асоциацията в опита й да извади на светло хората, които се занимават с биоземеделие, при това не единствено заради субсидиите.\"За нас е много притеснително, че напоследък биопроизводството се свързва само със субсидии и предимства при кандидатстване с инвестиционен проект. В същото време не се дискутира големият проблем за липсата на достатъчно български биопродукти в търговската мрежа. Субсидиите идват и си отиват, а ние с нашите стопанства оставаме тук. Затова за нас най-важно е доверието на потребителите\", заяви Веселина Ралчева, член на управителния съвет на асоциацията.Контрол и финансиранеЗа да имат гаранция купувачите, биопроизводителите подлежат на регулярни проверки от независими органи за контрол и сертификация, одобрени от земеделския министър, които следят за спазване на правилата на биологичното земеделие. Отделно от това производителите са контролирани от земеделското министерство, от фонд \"Земеделие\", от областните дирекции на фонда, от Агенцията по безопасност на храните, от Сметната палата.Засега одобрените за контрол и сертификация независими компании са 16. Някои от контролиращите обаче проявяват неоправдана толерантност към производители, които не спазват правилата за биопроизводство, съобщиха от асоциацията. \"Не може да си биостопанство в съседство с най-големите зърнопроизводители, които пръскат посевите си, включително и с въздушна техника\", даде пример Албена Симеонова. Не може да се толерират новоизлюпени заради субсидиите биоземеделци, а да се изнудват за дреболии реални биопроизводители, някои от които биват санкционирани дори за минимални провинения, заявиха участници в дискусията. По данни на асоциацията досега 1100 от общо 7700 биоземеделци са отрязани от подпомагане, без да има конкретни мотиви за това.Според Веселина Ралчева липсата на средства по мярка 11\"Биологично земеделие\" от действащата Програма за развитие на селските райони води до невъзможност да бъдат подпомогнати новорегистрираните през последните две години земеделски биопроизводители, както и тези, които приключват ангажиментите си по мярка 214 от предишния програмен период. \"Явно се планира да няма прием по мярка 11, което е недопустимо за нас. Асоциацията подготвя проект за промени в условията за финансиране по тази мярка, които ще въведат известни ограничения за размера на площите и културите, подлежащи на подпомагане. Целта е, ако се намерят средства, да бъдат финансирани по-голям брой земеделски биостопани\", обясни Ралчева.Дирекция \"Биологично земеделие и растениевъдство\" започна проверка на контролираните биопроизводители и контролиращите ги лица, съобщи Антон Величков. По думите му предстоят промени в Закона за прилагане на общата организация на пазарите на земеделски продукти на ЕС и в наредбата за прилагане на правилата на биологично производство, които ще дадат повече права за контрол над контролиращите организации.Биопродукти и европредседателствоАсоциацията е предложила на някой от форумите по време на българското европредседателство да бъдат представени местни биопродукти. \"Поискахме среща, но засега нямаме отговор. Разбрахме обаче, че от Министерството за българското председателство на Съвета на ЕС са изпратили писма с молба производителите на храни, бира, вино да подарят свои продукти за дегустация по време на форумите, тъй като нямало пари. Това е неприемливо. Вместо да предлагат монети като подарък на гостите, биха могли да им предложат български биомед, биовино, биорозова вода например. Това ще бъде не само стимул за производителите, но и отлична визитка за страната ни\", коментира Албена Симеонова.Стимул за земеделските стопани ще бъде и ако в храната на децата в градините и училищата се включат и биологични продукти. \"Опитваме се да прокараме изискването 10% от продуктите в менютата на българските деца в градините и училищата да бъдат био. Това ще гарантира пазар за производителите и ще има огромен ефект върху здравето на децата. Засега опитите ни са безуспешни. Беше ни казано, че това е политическо решение\", съобщи д-р Камен Николов от Българската агенция по безопасност на храните. По думите му агенцията застава зад предложението, но засега няма становища от Министерството на здравеопазването и от парламентарната Комисия по здравеопазване. \"При обществените поръчки за храната в детските градини и училищата печелят тези, които предлагат най-ниски оферти. Такива са правилата, които действат сега. Смята се, че биопродуктите ще оскъпят пакета. По наши изчисления оскъпяването ще е само 5%\", обобщи Камен Николов.\"Никой не е поискал от нас да направим оферта. Ние имаме много добри ценови предложения за детските градини и училищата, но никой не е пожелал да ги предоставим\", съобщи Елена Герганова, търговски директор и член на съвета на директорите на фирма \"Гимел\" - производител на биозеленчуци.", "date": "2017.11.13", "title": "Биопроизводството нараства"}
{"url": "http://www.novinite.bg/articles/152737/Nova-trilogiya-na-Star-Wars-vdahva-nadejda-na-Disney", "text": "Филмовият гигант Disney изпитва проблеми тази година, но изявлението на изпълнителния директор на американския конгломерат Боб Айгър, че са се споразумели с режисьора на Star Wars: The Last Jedi – Раян Джонсън, да създаде нова трилогия на хитовия филм, вдъхва надежди за успешно представяне и подобряване на финансовите резултати. Айгър разкри, че се обсъжда и пускането на тв серии, които да започнат през 2019 г. След изявлението му цената на акциите на компанията нарасна с 1.5%, съобщава Reuters.Добри новини в тежък моментНовината идва в тежък момент за американската компания, която отчете противоречиви финансови резултати за третото тримесечие на годината. Disney генерира приходи под очакванията на Уолстрийт за периода. Oсвен това корпорацията отчита и първия спад на приходи за фискалната година от 2009 г.Постъпленията от телевизионния бизнес на групата са се понижили с 3% спрямо предходното тримесечие до 3.95 млрд. долара. Подразделението включва и спортния канал ESPN, като от компанията обясниха, че постъпленията от реклама и от зрителите на канала са намалели. Приходите от последното тримесечие на филмовия бизнес на Disney са спаднали с цели 21% до 1.4 млрд. долара, което е под очакванията на конгломерата - 1.61 млрд. долара.Общите приходи за тримесечието достигат 12.78 млрд. долара, докато през същия период от 2016 г. те са били 13.14 млрд. долара, което е спад от 3%. Нетната печалба се е понижила на годишна база от 1.77 млрд. на 1.75 млрд. долара.Стратегията на DisneyБоб Айгър увери, че са амбицирани да си върнат потребителите, които са се ориентирали към други онлайн услуги. Поради това и те ще създадат онлайн платформа, която ще предава новите епизоди на Star Wars от 2019 г. Той коментира, че са оптимистично настроени за бъдещето на компанията, тъй като е убеден, че трябва да наблягат на \"качеството на продукта\". От американската група подчертават, че предстоящият сериен филм ще бъде игрален, тъй като през 2014 г. започнаха анимационните серии Star Wars: Rebels. Преди месец беше дадено началото на четвъртия им сезон.Преди дни CNBC публикува информация, че Disney води преговори с продуцентската компания 20th Century Fox на Рупърт Мърдок за сделка за придобиване на част от бизнеса ѝ. Според експерти конкурентната среда в бранша е засилена и групата трудно би могла да изпревари гиганти като Facebook, Amazon, Netflix или Google. Te смятат, че сделката би била изгодна и за двете страни. Disney вече контролира ESPN, Lucasfilm, Pixar и Marvel. Боб Айгър отказа да коментира темата.Филмовият гигант планира да пусне мобилно приложение със спортна тематика ESPN+ в началото на следващата година. Айгър коментира, че ще продължат да инвестират в подобни проекти и ще взимат \"премерени рискове\", за да се представят успешно.Премиерата на Star Wars: The Last Jedi в България е на 15 декември.", "date": "2017.11.13", "title": "Нова трилогия на Star Wars вдъхва надежда на Disney"}
{"url": "http://www.novinite.bg/articles/152716/Puskat-predsrochno-otsechkata-na-AM-Struma", "text": "За дългият лот от 25 км. на АМ „Струма“ от Кресна до Сандански срокът е до май 2019, вече сме на над 50% физическо изпълнение на обекта. Започваме и финансово да го изпълняваме с европейски средства, ще съкратим срока до ноември 2018 година. Това каза пред журналисти в Народното събрание министърът на регионалното развитие и благоустройство Николай Нанков за одобрението на апликационната форма за АМ „Струма“, предаде „Фокус“.„Ще пуснем отсечката предсрочно с оглед на взетото решение за апликационната форма. Въпреки големия скептицизъм на зелени организации и други, които подходиха с недоверие към проекта“, заяви той. „628 млн. е безвъзмездната помощ по линия на ОП „Транспорт“, 111 млн. е националното съфинансиране, общо 739 млн. за участъците 3-1 от АМ „Струма“. Дадохме старт през август от Благоевград до Крупник, другият лот от Кресна до Сандански, който е 25 км. и тунела „Железница“, каза още министърът.Министърът на транспорта Ивайло Московски коментира от своя страна, че с одобрението на апликационната форма за АМ „Струма“ е отпаднало опасението на опонентите им, че тя няма да бъде завършена.„АМ „Струма“ вече е един необратим процес, който се надяваме да бъде завършен в заложените срокове“, каза още той.", "date": "2017.11.13", "title": "Пускат предсрочно отсечката на АМ \"Струма\""}
{"url": "http://www.novinite.bg/articles/152690/KNSB-575-lv-e-mesechnata-izdrajka-na-chovek-ot-domakinstvo", "text": "575 лева са необходими за месечната издръжка на човек от 4-членно семейство. Това изчисляват от КНСБ. В София издръжката на един човек е с 200 лева по-висока. В \"Денят започва\" от Българската стопанска камара заявиха, че у нас не се инвестира във високотехнологични работни места и определиха Бюджет 2018 като консервативен. А от КНСБ заявиха, че и през следващата година за работещите в социалния и здравния сектор не е предвидено повишение на заплатите, предаде БНТ.Божидар Данев, Българска стопанска камара: Никаква визия за бъдещето на България, на икономиката. Никаква визия за реформите. Да, добре е, чудесно, че увеличихме заплатите на учителите, но с колко ще се намалят функционално неграмотните?Пламен Димитров, КНСБ: А дали трябва да се говори само за доходи в най-бедната държава на ЕС мисля, че е риторичен въпрос. Очевидно е, че трябва да се говори за доходи. Вярно е, че за следващата година имаме най-големия бюджет и като приходи и като разходи, откакто има бюджет в България - около 3 млрд. и 500 млн. лева повече ще бъдат похарчени. От тях обаче за заплати ще бъдат похарчени само половин милиард.", "date": "2017.11.13", "title": "КНСБ: 575 лв. е месечната издръжка на човек от домакинство"}
{"url": "http://www.novinite.bg/articles/152760/Petkov-Na-Balgariya-j-tryabvat-naj-mnogo-injeneri-i-IT-specialisti", "text": "На пазара на труда най-сериозен е дефицитът на инженери и IT специалисти. Държавата работи в дългосрочен и краткосрочен план за решаване на проблема с липсата на висококвалифицирана работна ръка. Това заяви в Русе социалният министър Бисер Петков, който участва в конференцията \"Образование, трудов пазар и бизнес\", организирана съвместно от Русенския университет и Агенцията по заетостта. „Дългосрочното решаване на проблема е чрез университетите и кадрите, които обучават, специалностите, по които обучават. За краткосрочното решаване на този дисбаланс между търсенето и предлагането на висококвалифициран труд социалното министерство и Народното събрание работят в посока да се облекчи режимът „синя карта“, който осигурява възможност да наемане висококвалифицирани работници от страни извън Европейския съюз“, заяви министърът. Петков коментира, че по различни оценки през последните 15 години около 1 млн. българи в работоспособна възраст са напуснали страната ни, което е сериозна трудова миграция. В същото време страната ни запазва рекордно ниско ниво на безработица. За октомври тя се е покачила слабо до 6,7 процента, докато през септември е била 6,5 на сто. Това се дължи на приключването на лятната сезонна заетост, а за сравнение със същия период през 2016 г. безработицата тогава е била с 1,4 процента по-висока, предаде БГНЕС. По темата за коледните добавки за пенсионерите министър Петков заяви, че все още не е взето решение, макар да се правят разчети.„Зависи от това какъв ресурс може да се отдели от бюджета и кои ще получат коледни добавки. Това, което е ясно, че за не всички пенсионери ще има коледни добавки, ще се търси възможно най-справедливият подход. Както и предишните години, обикновено това е форма на подпомагане на пенсионерите, които са с най-ниски размери на пенсиите, а границата е линията на бедността“, коментира Петков. Решението трябва да стане ясно до края на седмицата, за да може добавките да се платят с декемврийските пенсии.\r\n", "date": "2017.11.13", "title": "Петков: На България й трябват най-много инженери и IT специалисти"}
{"url": "http://www.novinite.bg/articles/152751/Vseki-rabotesht-plashta-poveche-i-vrashta-blizo-polovinata-na-darjavata", "text": "5 537 лв. е разходът на човек от населението за година. Така всеки работещ човек плаща повече и на практика в зависимост от ползваните от него акцизни стоки връща близо половината в държавния бюджет. В тази сметка старите дългове набъбват до размер от 3 309 лв. на човек.Нетрадиционният фиш по представената консолидирана фискална програма представиха по време на пресконференция от Института за пазарна икономика.Тази година за 15-ти пореден път институтът предлага на вниманието на институциите алтернативен държавен бюджет.В представения фиш разходите за администрация са в размер на 348 лв. Близо двойно повече плаща човек за отбрана и сигурност 627 лв. Разходите за образование са в размер на 541 лв., а за здравеопазване - 663 лв.Най-висока е сметката плащана за пенсии и осигуровки - 1 841 лв. Сумата за благоустройство и околна среда 329 лв., за транспорт, съобщения и селско стопанство - 834 лв., култура и спорт - 93 лв., лихвите по стари дългове - 102 лв. В сметката се включва и вноската към ЕС - 160 лв.Традиционно Алтернативният бюджет на ИПИ включва идеи за реформи като намаляване на основни данъци и осигуровки, оптимизиране на публичните разходи, повече избор в осигурителните системи, задълбочаване на финансовата децентрализация и други.Тази година към тези идеи е прибавено и постигане на бюджетен излишък, за да се възстанови фискалният резерв на страната поне до предкризисните си нива. Целта е да се осигури буфер за публичните финанси при бъдещи икономически шокове - т.нар. бели пари за черни дни.От ИПИ разкритикуваха бюджета на правителството като изтъкнаха, че се пренебрегват препоръки на ЕК. Така правителството предвиждало да вдигне данъците, да харчи излишъка и да формира дефицит. От ИПИ напомнят, че бюджетът като начин на разпределение на публичния ресурс следва да отчита рекордно висок растеж след кризата в Европа.Десислава Николова от ИПИ коментира, че растежът за 2017 г. е доста по-висок от очакванията. \"Към момента последните прогнози са за растеж от около 4%\", посочи Николова и изтъкна, че благоприятната икономическа среда автоматично дава повече приходи в бюджета. Така до октомври месец оценката е за излишък от 2,4 млрд. лв.Тя изтъкна, че същевременно имаме голямо спестяване на капиталови разходи заради бавния старт на европейски проекти. По думите ѝ капиталовите разходи в края на годината са силно надценени. На фона на този висок растеж в същото време имаме придържане към дефицитната политика на фиска. Имаме голям контраст между фискалната политика до 2008 г. и политиката, която имаме последната година. \"Наистина в момента ние нямаме обяснение защо се поддържат тези дефицити и се залагат и за следващите две години. По програмата на правителството се залагат дефицити от 1%\", посочи Николова. Тя припомни, че излишъците са изключително важни и че благодарение на излишъците България избегна фискалната криза.Фокус беше поставен върху реформата в образованието. Според експертите от ИПИ е необходимо в най-кратки срокове да се обвърже финансирането на образованието с постиганите резултати, да се създадат адекватни стимули за привличане на млади и амбициозни учители и реално да се въведе дуалното образование. В противен случай експертите се опасяват, че се наливат пари в нереформирана система.", "date": "2017.11.13", "title": "Всеки работещ плаща повече и връща близо половината на държавата"}
