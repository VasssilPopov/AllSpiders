{"url": "http://www.novinite.bg/articles/156255/EK-otpusna-451-mln-evro-za-jp-liniyata-ot-Elin-Pelin-do-Kostenec", "text": "Европейската комисия одобри финансирането на проекта за модернизация на жп линията Елин Пелин – Костенец в размер на 451 млн. евро. С отпуснатите средства ще бъдат модернизирани над 51 км железопътни линии и 5 жп гари, попадащи в обхвата на трасето, съобщиха от МТИТС.Предвижда се още да бъдат премахнати всички пресичания на едно ниво между железопътния транспорт, автомобилното движение и пътниците.Това е най-мащабният железопътен проект в ОП „Транспорт и транспортна инфраструктура“ тъй като трасето преминава през сложен планински терен. За да бъдат постигнати проектните скорости от 160 км/ч за пътническите влакове и 120 км/ч за товарните ще бъдат изградени над 20 км тунели, най-дългият, от които е 6 км. Предвидено е още строителството на над 23 мостове и виадукти с обща дължина на съоръженията приблизително 3 км.Изграждането на трасето е разделено на 3 участъка - Елин Пелин – Вакарел, Вакарел – Ихтиман и Ихтиман – Костенец. Крайният срок за приключване на строителните дейности е 2023 г.", "date": "2018.02.01", "title": "ЕК отпусна 451 млн. евро за жп линията от Елин Пелин до Костенец"}
{"url": "http://www.novinite.bg/articles/156225/Ochakva-ni-slanchev-den-s-temperaturi-do-16-gradusa", "text": "Днес ще бъде предимно слънчево. В сутрешните часове на отделни места в низините и около водните басейни ще има мъгла. В Източна България ще се появи до умерен юг-югозападен вятър. Максимални температури между 11 и 16 градуса, в София около 11. Късно вечерта от югозапад ще започне бързо увеличение на облачността.Атмосферното налягане слабо ще се понижи и ще стане по-ниско от средното за февруари.Над планините ще бъде слънчево. Ще духа умерен, по билата силен запад-югозападен вятър. Максималната температура на височина 1200 метра ще бъде около 10 градуса, на 2000 метра – около 2.Над Черноморието ще бъде слънчево с временни увеличения на облачността, главно по южното крайбрежие. Ще духа до умерен юг-югозападен вятър. Максималните температури между 11 и 16 градуса. Температурата на морската вода е 6-7. Вълнението на морето ще бъде 1-2 бала  ", "date": "2018.02.01", "title": "Очаква ни слънчев ден с температури до 16 градуса"}
{"url": "http://www.novinite.bg/articles/156226/Stolichna-obshtina-preduprejdava-za-mrasen-vazduh", "text": "След няколко дни в нормите, днес отново в столицата се очаква въздухът пак ще бъде мръсен. Очаква повишение на нивата на фини прахови частици. При норма от 50 mg/m3 за 24 часа очакваното превишение ще е в границите 51 – 100mg/m3, предупреждават от Столична общинаЗа намаляване на замърсяването от кметството призовават жителите и гостите на София да ограничат движението на собствените си автомобили и да използват градски транспорт. При ходене пеша да изберат маршрут, който не е покрай големите градски булеварди.Призовават се и домакинствата, които се отопляват на дърва и въглища, при възможност, да използват електрически уреди за отопление или друго екологично отопление. Поради очакваните подходящи метеорологични условия Столична община възложи извънредно допълнително машинно метене и миене на улици. ", "date": "2018.02.01", "title": "Столична община предупреждава за мръсен въздух"}
{"url": "http://www.novinite.bg/articles/156227/Pravoslavnite-hristiyani-praznuvat-Trifonovden", "text": "Днес е голям и обичан от българите празник – Трифоновден. Той е сред любимите в православния календар и е в чест на свети Трифон. От Българската православна църква се отбелязва на 1 февруари (по Юлианския календар). Традицията пази Трифон Зарезан и на 14 февруари (по стар стил).Празникът е включен към цикъл от три последователни дни, наречени Трифонци — 1, 2, 3 февруари, припомня БГНЕС. Те се празнуват както следва: 1 февруари — Трифоновден; 2 февруари — Сретение Господне и 3 февруари — Свети Симеон. Народният празник Трифон Зарезан се почита от лозарите, соколарите, градинарите и кръчмарите. В България е запазено и отбелязването на празника Трифон Зарезан на 14 февруари.Свети мъченик Трифон се родил около 225 г. в с. Комсада, близо до гр. Апамия, в малоазийската област Фригия, Римската империя. Родителите на св. Трифон били дълбоко вярващи християни и отрано се потрудили над своето чедо да разгорят в сърцето му любов и преданост към Бога. Трудът на родителите скоро дал своя плод. Свети Трифон бил още дете, когато по негова молитва Бог вършел чудеса. Римският император Гордиан (238-244) не бил християнин, но не преследвал последователите на Иисус. И Бог му сторил милост за това. Той имал дъщеря Гордиана - умна и хубава. За нея идвали видни и прославени момци. Но в това време тя тежко заболяла душевно. Мъченица и терзана, тя се хвърляла в огън, хвърляла се и във вода от мъка. Идвали най-способни лечители, но накрай родителите й се убедили, че за болестта й няма лек. Тя обаче непрестанно повтаряла едно и също: \"Никой не може да ме излекува, освен Трифон.\" Тия думи отдавали на душевното й страдание и ги отминавали без внимание. Но когато нямало вече какво да правят, императорът наредил да се провери навсякъде из империята има ли такъв човек Трифон, който лекува болни, и да го доведат. Св. Трифон тогава бил 17-годишен. Довели го в Рим. И понеже Бог тъкмо чрез него дал изцеление на Гордиана от тая болест, истинността на обясненията му, че живият и истинският Бог, в когото вярват християните, е излекувал девойката, била очевидна за всички. Мнозина повярвали и се кръстили. Императорският дом се изпълнил с радост.Благоволението на императора към християните станало толкова явно, че вече го смятали за таен християнин. Той обдарил богато свети Трифона и с благодарност го изпратил у дома му. Но сърцето на юношата било чуждо за богатството, затова той раздал из пътя си всичко на нуждаещите се.Свети Трифон се счита за пазач на лозята и празникът е в негова чест. Имен ден имат носещите имената Трифон, Трифона, Трифонка, Радко, Рачо, Лозан, Лозана, Гроздан, Гроздана и др.", "date": "2018.02.01", "title": "Православните християни празнуват Трифоновден"}
{"url": "http://www.novinite.bg/articles/156234/Jena-postrada-pri-katastrofa-v-stolicata", "text": "Жена е пострадала при катастрофа в София. Инцидентът е станал на кръстовището на бул. “Генерал Йосиф В. Гурко” и бул “Васил Левски”.Сигналът за катастрофата е подаден около 10:30 часа. Два леки автомобила са се сблъскали челно.Пострадалата жена е откарана в “Пирогов” с леки наранявания, без опасност за живота. Установява се причината за инцидента.", "date": "2018.02.01", "title": "Жена пострада при катастрофа в столицата"}
{"url": "http://www.novinite.bg/articles/156251/Ubiha-djihadist-v-Rusiya-planiral-atentat-na-prezidentskite-izbori", "text": "Федералната служба за сигурност (ФСС) на Русия заяви, че е убила заподозрян член на групировката \"Ислямска държава\", подготвял терористично нападение в град Нижни Новгород в деня на президентските избори следващия месец, предадоха Асошиейтед прес и ТАСС.ФСС каза, че мъжът е оказал съпротива при задържането и е бил неутрализиран от силите за сигурност.В дома му са били открити огнестрелни оръжия, боеприпаси и взривно устройство.Според ФСС той е бил гражданин на една от бившите съветски републики.", "date": "2018.02.01", "title": "Убиха джихадист в Русия, планирал атентат на президентските избори"}
{"url": "http://www.novinite.bg/articles/156249/Vremeto-prekarano-vav-Facebook-e-namalyalo-s-50-mln-chasa-dnevno", "text": "Времето, което потребителите на Facebook прекарват в сайта, е намаляло с 50 млн. часа на ден през последното тримесечие на 2017 г. Данни оповести основателят на мрежата Марк Зукърбърг.Причината е, че още тогава малко по малко са започнали промените, които бяха официално обявени в началото на тази година, а именно - да се дава приоритет на постовете на приятели и близки пред съдържанието на страници, медии и т.н. В конкретния случай става дума за намаляване на \"вайръл\" видеата (клиповете, които стават много популярни).Зукърбърг не е разтревожен от данни, дори смята, че те са нещо положително в дългосрочен план. \"Фокусирани сме върху това Facebook да не е само за забавление, но и да е нещо добро за обществото и за благоденствието на хората. Ще окуражаваме значимото общуване между потребителите, вместо пасивното консумиране на съдържание\", казва той в изявление, цитирано от Mashable.Това не представлява финансов проблем за Facebook, тъй като голяма част от приходите му идват от реклами и реалните кликвания върху тях. ", "date": "2018.02.01", "title": "Времето, прекарано във Facebook, е намаляло с 50 млн. часа дневно"}
{"url": "http://www.novinite.bg/articles/156247/Posrednikat-na-OON-na-vizita-v-Makedoniya", "text": "Премиерът на Македония Зоран Заев, президентът Георге Иванов и външният министър на страната Никола Димитров се срещнаха с Матю Нимиц, посредника на ООН по спора за името на бившата югославска република, съобщава Агенция \"Фокус\". От петте предложения за ново име от Нимиц, Гърция предпочита Република Вардарска Македония, а македонската страна – Република Нова Македония, а като компромис - името Република Горна Македония.Гърция не е приела и това име и е предложила Горна и Македония да се слеят в една дума и да се изговарят заедно, за да се избегне отделната употреба на термина „Македония“, твърдят гръцки медии.  ", "date": "2018.02.01", "title": "Посредникът на ООН - на визита в Македония"}
{"url": "http://www.novinite.bg/articles/156244/Turciya-konfiskuva-99-luksozni-koli-vneseni-nezakonno-ot-Balgariya", "text": "Прокуратурата в  внесе в съда обвинителен акт срещу 4-има заподозрени за  на 99  и настоя те да бъдат конфискувани, пише БГНЕС.Луксозните марки като Ауди, БМВ, Мерцедес и др. са внасяни незаконно от България, организираната престъпна група ги е вкарвала като собствени през ГКПП Капитан Андреево-Капъ куле и Лесово-Хамзабейли.Граничните власти са потвърдили, че до момента през двата пункта контрабандно са преминали 200-300 коли. Четиримата заподозрени са били задържани в ареста и по-късно пуснати на свобода. Прокуратурата иска затвор за срок от 2 до 5 години заради големия брой автомобили от незаконния трафик, облагодетелстване от престъпна дейност и препитание от контрабанда.В обвинителния акт се посочва, че групата е плащала на шофьорите, които прекарват колите през границата, по 50 лева /равни на 120 турски лири/ или 100 лева /240 лири/. Превозните средства са внасяни в Турция или с редовни документи от официалните български /понякога и румънски/ институции, или с фалшифицирани и са предавани на определен от групата човек. Часове след доставките шофьорите са се връщали обратно в България без колите.Проучването на мобилния телефон на единия от авто-трафикантите с инициали М.М.М. е показало, че снимки на автомобилите и на регистрационните им табели са изпращани на купувачи, водени са и пазарлъци за цените. Наказателният съд в  е постановил конфискация на установените до момента коли, издирват се останалите.", "date": "2018.02.01", "title": "Турция конфискува 99 луксозни коли, внесени незаконно от България"}
{"url": "http://www.novinite.bg/articles/156241/Prokuraturata-v-Burgas-razporedi-proverka-za-nasilie-nad-deca-v-detska-gradina", "text": "Прокуратурата в Бургас е разпоредила проверка по журналистически материали за насилие над деца в детска градина от страна на възпитателка, съобщиха от държавното обвинение. Тя трябва да установи кога и къде са се случили събитията, кои са възпитателките и кои са децата, върху които е упражнено насилие. Ще се установява още и дали са констатирани увреждания по тялото и лицата на децата, както и дали родителите им са запознати със случая. Предстоят разпити на свидетели. Проверката трябва да бъде извършена в срок от 10 дни оторганите на МВР, дирекция \"Социално подпомагане\" и отдел \"Закрила на детето\".", "date": "2018.02.01", "title": "Прокуратурата в Бургас разпореди проверка за насилие над деца в детска градина"}
{"url": "http://www.novinite.bg/articles/156246/Udaljiha-sas-sedmica-gripnata-vakanciya-v-oblast-Yambol", "text": "Грипната ваканция в област Ямбол се удължава със седмица - от днес до 6 февруари, съобщи Министерството на здравеопазването. Причината е високата заболяемост в района. Допълнителните дни съвпадат частично с междусрочната ваканция (3-6 февруари).В същото време, резкия спад на заболяемостта в Габрово е причина за възстановяването на учебните занятия от днес.Общо 887 училища не учат днес заради многото болни ученици.За 138 училища в област Бургас грипната ваканция продължава до 2 февруари включително.В София - град 276 училища също няма да учат до 2 февруари.40 училища в област Сливен и 71 училища в област Русе са в грипна ваканция.В област Варна всичките 122 училища няма да учат до 2 февруари.В 61 училища в област Монтана има грипна ваканция.Обявена е грипна ваканция за 60 училища в област Хасково и за 44 училища в област Ямбол.В област Кюстендил 41 училища няма да учат също до 2 февруари.В 12 училища няма да се учи днес в област Враца.В област Пловдив няма да има учебни занятия в 15 училища в община Карлово и в 4 училища в община Сопот.В област Видин е преустановен учебният процес в СУ „Св. Св. Кирил и Методий“, град Брегово, а в област Плевен в 2 училища – СУ „Св. Св. Кирил и Методий“, гр. Пордим и Обединено училище „Никола Вапцаров“, село Вълчитрън. ", "date": "2018.02.01", "title": "Удължиха със седмица грипната ваканция в област Ямбол"}
{"url": "http://www.novinite.bg/articles/156253/Obvinen-v-opit-za-ubijstvo-uchenik-ot-Varna-poluchi-myarka-zadarjane-pod-straja", "text": "Окръжен съд –  определели най-тежката мярка на процесуална принуда „задържане под стража“ на 16-годишния Кристиян Т., обвинен в  на охранител в дискотека във , извършен в съучастие с друго лице, което в момента се издирва.От проведените разпити до момента в досъдебното производство, свидетелите посочват като пряк извършител пълнолетния Галин М., който в момента се издирва. Обвинението към 16-годишния ученик е, че той държал гарда, докато Галин нанасял ударите с нож.Според прокуратурата, макар и , Кристиян е могъл да разбира свойството и значението на извършеното и да ръководи постъпките си.Наказателният кодекс предвижда „лишаване от свобода“ за срок от 15 до 20г., доживотен затвор или доживотен затвор без право на замяна. Поради непълнолетието си, Кристиян може да бъде наказан с „лишаване от свобода“ от 2 до 10 години.От събраните материали в досъдебното производство е видно, че през 2017г. момчето има 6 криминални регистрации за различни престъпления – повреждане на имущество, квалифицирана телесна повреда, притежание на наркотици и грабеж в края на миналата година, за който има наложена мярка за неотклонение „подписка“.Защитата на момчето възрази спрямо исканата от прокуратурата мярка за неотклонение и посочи, че той е с чисто съдебно минало и има постоянен адрес, на който може да бъде открит. Според адвокатите мярка за неотклонение „задържане под стража“ би възпрепятствала продължаване на образованието му.В залата 16-годишният младеж заяви, че иска да ходи на училище и на тренировки и поиска по-лека мярка за неотклонение.Като разгледа събраните до момента данни от досъдебното производство, съдът прие, че са налице законните изисквания и определи мярка за неотклонение „задържане под стража“.Уточняваме, че най-тежката мярка за процесуална принуда се определя за непълнолетни в изключителни случаи. От началото на година това е вторият случай, в който Окръжен съд –  определя тази мярка за неотклонение на непълнолетен.Определенията на Окръжен съд –  могат да бъдат обжалвани и протестирани пред Апелативен съд – Варна.", "date": "2018.02.01", "title": "Обвинен в опит за убийство ученик от Варна получи мярка „задържане под стража“"}
{"url": "http://www.novinite.bg/articles/156235/Ochakva-se-prokuraturata-da-poiska-postoyanen-arest-za-Ivajlo-Borisov-Torinoto", "text": "Очаква се прокуратурата днес да поиска  за  и още трима души, обвинени за отвличането на Адриан Златков.Четиримата са привлечени са обвинени като помагачи по делото за отвличането на Златков. Борисов и негов близък приятел Мартин Марков са обвинени за осигуряването на 2 автомобила, използвани за отвличането.Друг приятел на Ториното - Георги Джамбазов и приятелката му Здравка Стефанова са уличени за снабдяване на похитителите със сръбски SIM карти. Помощ в разследването са оказали сръбските власти.Събират се доказателства, за да бъдат привлечени като обвиняеми и други лица, става ясно от съобщение на прокуратурата вчера. Информация очаквайте в следващите емисии.", "date": "2018.02.01", "title": "Очаква се прокуратурата да поиска постоянен арест за Ивайло Борисов-Ториното"}
{"url": "http://www.novinite.bg/articles/156245/Zaplahi-za-prolivane-na-krav-na-predstoyasht-gracki-protest-za-Makedoniya", "text": "\"На 4-ти февруари може да се стигне до проливане на кръв\".Това предупреждение отправи гръцката групировка \"Рубикон\", която се счита за анархистка организация. В неделя, 4-ти февруари, в центъра на Атина ще бъде организиран протест за \"защита на името Македония\". Протестът е подкрепен основно от крайно десни и десни формации. Част от църквата също подкрепи екстремистката проява.\"4-ти февруари е нашият ден и няма да мине без проливане на кръв. Няма да позволим фашисти да ни провокират\", се казва в съобщение на \"Рубикон\" в социалните мрежи.Според Андонис Георгиадис от \"Нова демокрация\" чрез заплахите \"Рубикон\" се опитва да намали броя на участниците в протеста. \"Ако на площад \"Ексахия\" маскирани ни попречат да достигнем до площада и се стигне до насилие, отговорност за това ще носи лично премиерът Алексис Ципрас\", каза още Андонис Георгиадис. ", "date": "2018.02.01", "title": "Заплахи за \"проливане на кръв\" на предстоящ гръцки протест за Македония"}
{"url": "http://www.novinite.bg/articles/156233/Vazrastna-jena-nadhitri-telefonni-izmamnici", "text": "Възрастна жена, която е трябвало да стане жертва на ало измамник, се оказала по-хитра от него. Вследствие на което той вече е с белезници. 41-годишният варненец е бил задържан при опит да извърши телефонна измама в Хасково. Малко преди да бъде арестуван, се опитал да направи поредната си измама, предаде Нова ТВ. 81-годишната жена, на която звъннал обаче, го надхитрила и го предала на полицията.Ало измамниците се представили за полицаи по познатата схема - че искат помощ за залавяне на престъпник, но за целта им трябват пари. Възрастната жена щяла да им даде близо 7000 лева. След като се разбрали обаче, жената сложила в плика вместо парите - други торбички. Преди да ги хвърли през балкона, се обадила в полицията. Така униформените задържали 41-годишния мъж, а след това и негов помагач. По първоначални данни те са извършили и други измами.  ", "date": "2018.02.01", "title": "Възрастна жена надхитри телефонни измамници"}
{"url": "http://www.novinite.bg/articles/156252/Verijna-katastrofa-kraj-Mezdra-blokira-glaven-pat-E-79", "text": "Верижна катастрофа е станала около 14.00 ч. в началото на пътната отсечка Мездра - Ботевград, в близост до ВЕЦ-а на река Искър. Първият удар бил между ТИР и микробус. Пострадали няма, но в посока Враца се образува колона. Най-вероятно заради рязкото спиране на товарните автомобили в тях се ударили други три камиона и още един микробус. Трима души са с различни наранявания, съобщиха от полицията във Враца. Те са откарани в болница. В момента движението в района се регулира от пътни полицаи.", "date": "2018.02.01", "title": "Верижна катастрофа край Мездра блокира главен път Е-79"}
{"url": "http://www.novinite.bg/articles/156232/Britanskite-deputatinapuskat-parlamenta-zaradi-okayanoto-mu-sastoyanie", "text": "Британските депутати гласуваха да се пренесат двете камари на парламента в други помещения по време на предстоящия ремонт на Уестминстърския дворец. Предвидено е той да продължи няколко години и ще струва на британската хазна няколко милиарда паунда, предаде БГНЕС.", "date": "2018.02.01", "title": "Британските депутати напускат парламента заради окаяното му състояние"}
{"url": "http://www.novinite.bg/articles/156238/Soleni-globi-v-Garciya-za-pusheshtite-v-avtomobilite", "text": "Здравното министерство на  е поискало от органите на реда да засилят проверките и да налагат глоби на онези водачи и пътуващи в моторни превозни средства, които пушат по време на движение и в присъствието на деца в колите, предаде държавната телевизия ЕРТ.Ведомството е издало циркулярно писмо, с което изисква от компетентните власти да приложат в цялата му строгост закона, забраняващ  на обществени места. В писмото е предвидена  от 1500 евро за всеки, който пуши в , независимо дали е водач или не, като та е двойно по-голяма и стига до три хиляди евро, ако пушещият кара държавен автомобил.", "date": "2018.02.01", "title": "Солени глоби в Гърция за пушещите в автомобилите"}
{"url": "http://www.novinite.bg/articles/156228/Radev-Borisov-i-Jotova-zaedno-na-poseshtenie-v-Bryuksel", "text": "Президентът Румен Радев и премиерът Бойко Борисов заминават за Брюксел днес. Поводът за визитата им е официалното откриване на българското председателство на ЕС и в столицата на Общността, във връзка с което там ще бъде проведен и празничен концерт. Заедно с Радев и Борисов ще бъде и вицепрезидентът Илияна Йотова, както и съпругата на държавния глава Десислава Радева.В рамките на визитата си президентът ще бъде приет от Негово Величество краля на белгийците Филип. Държавният глава ще разговаря и с представители на българската общност в страната. В срещата участие ще вземе и Йотова.Румен Радев и Илияна Йотова ще присъстват на тържествен концерт, с който в Брюксел се отбелязва официално откриването на Българското председателство на Съвета на ЕС. Държавният глава ще отправи приветствие към гостите на спектакъла, който ще се състои в Центъра за изящни изкуства „Бозар“. Премиерът Борисов също ще има изказване в началото на събитието.При посещението си в Брюксел, министър-председателят ще участва в конференция „Нова роля за Балканите: Решения за повече сигурност и по-добро управление на миграцията“, организирана от фондация „Ханс Зайдел“. В програмата му са предвидени и работни срещи, свързани с теми от европейския дневен ред. ", "date": "2018.02.01", "title": "Радев, Борисов и Йотова заедно на посещение в Брюксел"}
{"url": "http://www.novinite.bg/articles/156239/Parlamentat-razshiri-pravomoshtiyata-na-ombudsmana", "text": "Депутатите приеха на първо четене промени в Закона за омбудсмана, с които тайното гласуване за длъжността да бъде заменено с явно.\"За\" промените гласуваха 165 депутати, а един се въздържа. Депутатите решиха и към изискванията за заемане на длъжността да бъде добавено предишен опит в областта на правата на човека.Промените предвиждат омбудсманът да може да отправя предложения и препоръки до Министерския съвет и до Народното събрание за подписване и ратифициране на международни актове в областта на правата на човека. Предлага се още омбудсманът да може отправя предложения и препоръки за защита на правата на гражданите и от частни субекти.", "date": "2018.02.01", "title": "Парламентът разшири правомощията на омбудсмана"}
{"url": "http://www.novinite.bg/articles/156231/Spornata-sadebna-reforma-v-Rumaniya-im-navlicha-gneva-na-Bryuksel", "text": "Брюксел вдига мерника на Букурещ. Присъединяването на Румъния към Шенген и отпадането на механизма за наблюдение може да се окажат под въпрос. Причината за това са спорни закони в съдебната система, които страната се готви да приеме, предаде Нова телевизия. Предупреждението дойде от председателя на Европейската комисия Жан-Клод Юнкер след среща в Брюксел с президента на Румъния Клаус Йоханис.  ", "date": "2018.02.01", "title": "Спорната съдебна реформа в Румъния им навлича гнева на Брюксел"}
{"url": "http://www.novinite.bg/articles/156243/Turciya-Franciya-ne-moje-da-ni-uchi-za-Siriya", "text": "Франция да се въздържа от даването на “уроци“ за турската кампания в Сирия, при която турската армия провежда свирепа офанзива срещу кюрдска милиция, съобщава БГНЕС. Предупреждението дойде от турския външен министър Мевлют Чавушоглу ден, след като френският президент Еманюел Макрон каза по адрес на Анкара, че ще бъде „истински проблем“, ако операцията в Сирия се превърне в същинско „нашествие“.„Франция не може да ни дава уроци по този въпрос“, заяви Чавушоглу. “Ние не сме Франция, която окупира Африка“, допълни министърът, имайки предвид колониалното минало на Франция.„За съжаление европейците са двулични“, продължи Чавушоглу, който твърди, че европейски лидери са изразили в разговори с Анкара подкрепа за операцията в Сирия, но са променили позицията си в последвали публични изказвания.В сряда, след казаното от Макрон, турският премиер Бинали Йълдъръм каза, че всякакви внушения, че Анкара има по-широки планове в Сирия освен изтласкването на кюрдските \"Отряди за защита на народа\" (ОЗН) от турската граница, са „напълно погрешни“.", "date": "2018.02.01", "title": "Турция: Франция \"не може да ни учи\" за Сирия"}
{"url": "http://www.novinite.bg/articles/156242/Tomislav-Donchev-Kohezionnata-politika-sblijava-evropejskite-regioni", "text": "Необходимо е да зададем основните политически и икономически параметри на Европа 2030. Наша отговорност е да проведем открит дебат за това как ЕС да изпревари своите конкуренти и да се наложи като глобален играч, а не само да „запушим пробойните“ в бюджета, породени от новите предизвикателства пред нас.Това заяви заместник министър-председателят Томислав Дончев в Брюксел пред членовете на Европейския комитет на регионите. По думите му въпросът за бъдещето на европейската политика по сближаване и за следващата многогодишна финансова рамка, която представлява бюджета на ЕС, е показател за бъдещето на самия Съюз и знак доколко държавите-членки вярват в него като такъв.Дончев акцентира, че кохезионната политика е едно от ключовите достижения на ЕС и благодарение на нея той не само е постигнал много за сближаването на европейските региони, но и е преодолял тежкия период на световната икономическа криза.Той подчерта още, че затова по време на Българското председателство на Съвета основен приоритет на България е да бъде балансиран модератор на дискусиите за смисъла от европейката солидарност и необходимостта от опростяване на правилата, но в същото време и да бъде „катализатор“ на идеи, водещи до формирането на силна и ефективна Кохезионна политика и по този начин на силни и проспериращи региони. ", "date": "2018.02.01", "title": "Томислав Дончев: Кохезионната политика сближава европейските региони"}
{"url": "http://www.novinite.bg/articles/156250/Karakachanov-gotvi-referendum-sreshtu-gej-brakovete", "text": "Предизвиквам референдум срещу гей браковете и джендър понятията в образователната и правната система на България, обяви в обръщение до медиите председателят на ВМРО и вицепремиер Красимир Каракачанов.Тези въпроси трябва да бъдат цялостно решени и т.нар. Истанбулската конвенция е само повод за допитване до народа. Тя не може да бъде единствена тема на Референдум, който касае бъдещето на моралната, правната и религиозната и националната идентичност на България, категоричен е министърът на отбраната.Ето пълния текст на обръщението на Каракачанов:\"Формулировката на въпроса на БСП „Против ли сте ратификацията на т.нар. Истанбулска конвенция?“ може да бъде основателно оспорена в Конституционния съд, тъй като за легитимно юридически заглавие се смята официалното, а именно - Конвенцията на съвета на Европа за превенция и борба с насилието над жени и домашното насилие. Самият въпрос е прекалено детайлен и няма да има правни последици за българското законодателство извън обхвата на Истанбулската конвенция.Очевидно е, че обществото в огромната си част категорично отхвърля термини като „социален пол“ и политики като „джендър обучение“ и т.н. Още по-малко е склонно такива да бъдат допуснати в детските градини, училищата и университетите. От публичния дебат става напълно ясно, че българите не одобряват гей браковете и че има ясни настроения всички тези въпроси да бъдат поставени в тяхната цялост.1. Съгласни ли сте с въвеждането на трети пол, социален пол и джендър идентичност в българското законодателство?2. Съгласни ли сте да се въведе джендър обучение в българската образователна система?3. Съгласни ли сте с признаването на еднополови бракове в България?Призовавам председателите на всички парламентарно представени партии, в удобно за тях време, да започнем консултации и да откликнем държавнически на гласа на народа.\"", "date": "2018.02.01", "title": "Каракачанов готви референдум срещу гей браковете"}
{"url": "http://www.novinite.bg/articles/156240/Kanada-promeni-nacionalniya-si-himn-za-da-e-polovo-neutralen", "text": "Канада промени националния си химн, за да е полово неутрален. Парламентът прие закон, според който фразата„повеля за всички твои синове” става „повеля за всички нас”. Решението разгневи консерваторите, които е възможно да си отмъстят, като забавят законопроектите на либералите, включително закона за легализиране на марихуаната.17 години, след като фондацията „The Famous Five” поде борбата за полово неутрални стихове на канадския химн, Сенатът гласува промяната.„Най-накрая всички канадци са включени в химна ни”, заяви Франсис Райт, която е основател на „The Famous Five”. Тя си спомни момента, дал начало на кампанията през 1997 година, когато професор от Университета в Калгари я попитал по време на събитие „Защо пеете сексистки химн?” Тогава Райт за пръв път се замисля, че жените не са включени в химна. Четири години по-късно фондацията внася петиция в парламента с искане правителството да промени текста.След горещи дебати и обструкции от страна на консерваторите, Сенатът проведе финалното гласуване за полово неутрални стихове.За да влезе в действие законът трябва да получи формално кралско съгласие. Поправката беше предсмъртното желание на либералния депутат Морил Беланже, който представи законопроекта преди две години. Нормативният акт беше приет бързо от Долната камара, но се забави 18 месеца в Сената.Процедурата беше задействана от независимия сенатор Франсис Ланкин без много шум, така че за консерваторите не остана време да предизвикат дебат. Торите заподозряха заговор за заглушаване на различните мнения и се припомниха, че имат силата да забавят законопроектите на либералите, включително този за легализирането на марихуаната.", "date": "2018.02.01", "title": "Канада промени националния си химн, за да е полово неутрален"}
{"url": "http://www.novinite.bg/articles/156236/GERB-kam-BSP-Decata-vi-sa-na-Zapad-umovete-vi-sa-na-Iztok", "text": "1 февруари е денят, в който трябва да си спомним за жертвите на комунизма, като и в парламента денят бе отбелязан, но съпроводен с поредни кавги. Декларации от трибуната на НС прочетоха депутати от ГЕРБ, БСП и ДПС.Декларация от името на ПП ГЕРБ по повод деня в памет на жертвите на комунизма прочете от парламентарната трибуна депутатът и бивш син кмет на Пловдив Спас Гърневски.В изявлението ГЕРБ припомни жертвите на Народния съд и броя произнесени присъди и обвини директно червената опозиция, че е предала собствените си идеали и след 1989-а се е превърнала в строител на капитализма .\"27 години мимикрия, първоначално натрупване на капитал, всичко което народът бе създал въпреки вас през годините, го присвоихте. Децата Ви са на Запад, отвън ви чакат тежки западни лимузини. Пленумът ви е натежал от милионери от псевдо- приватизацията, но умовете ви са все там на изток, към гнездото на злото. Защото без него нямаше да имате безконтролната си власт цял половин век. Защото, като Ви гледам и слушам, разбирам, че от комунистическата зараза отърваване няма. И който все пак успее да се измъкне от лапите ѝ, го заклеймявате в списъци, прочетени от тази трибуна\", пише в декларацията (пълният ѝ текст вижте по-долу).ГЕРБ прехвърли на левицата и вината за днешната корупция. \"Ако старата десница, когато имаше цялата власт бе лустрирала партията ви, бе разказала и то в учебниците защо България е бедна и фалирала държава и бе разсекретила досиетата ви, днес нямаше да водим дебати що е то корупция. Днес нямаше крадецът да вика дръжте крадеца. Днес нямаше децата на България да се скитат немили-недраги по чужбините. Днес отдавна щяхме да сме нормална европейска държава.\"След края на декларацията Гърневски призова всички \"родолюбиви народни представители\" да сведат глави и да почетат с минута мълчание жертвите на комунистически режим.В декларацията си Йордан Цонев от ДПС призова, че трябва да бъдат почетени и жертвите и пострадалите от т.нар. Възродителен процес.От страна на социалистите на трибуната се качи Валери Жаблянов:\"Изразявам съжаление за начина, по който се развива българският парламентаризъм, след почти 30 години демократичен политически опит. Смятам, че БСП няма как да бъде изправена на подсъдимата скамейка по една проста причина – беше партията, която води въоръжената борба срещу фашизма и монархофашизма в България. Искам да се спра на конкретни исторически факти, а не на литературни съчинения, които чухме в зала.\"Жаблянов призова днес да се почетат и жертвите на фашизма.\"Домашните интерпретации на бивши общински и градски кметове на борбата срещу фашизма трудно ще бъдат разбрани, извън границите на местата, които са управлявали\", каза социалистът.Председателят на парламента Цвета Караянчева му припомни, че днес денят е посветен на жертвите на комунизма и докато залата ставаше за едноминутното мълчание, Жаблянов буквално крещеше, че трябва да бъдат почетени жертвите на борбата с фашизма и десетките партизани и борци, и Гео Милев, докато не му бе спрян микрофонът. Депутатите от БСП все пак станаха за минутата мълчание, включително и Валери Жаблянов. В своята многострадална история България е запаметила много трагични дати. Но безспорно една от най-безродните, най- престъпните, превърнала се в символ за ненавист и садизъм е датата 1 февруари 1945г.На този ден преди 73 години се провежда така нареченият „Народен съд“, организиран от комунистическата партия, закрепена на власт от щиковете на червената армия – окупаторка. Този съд, създаден с Наредба – Закон от О.Ф. на 06 октомври 1944г., е абсолютно незаконен, защото е в пълен разрез с действащата тогава Търновска конституция.Осъдени са на смърт чрез разстрел и убити още същата нощ с изстрели в тила по болшевишки патент, регентите княз Кирил, Богдан Филов – министър председател и ген. Никола Михов, министър председателите Иван Багрянов и Добри Божилов, 22 министри, 67 народни представители и 8 царски съветници. Цели 147 жертви, представляващи елита на нацията, са заровени със сгурия в няколко общи ями във централните софийски гробища. Групата изпълнител на присъдата е предвождана от Фердинант Козовски – бъдещ председател на Народното събрание, Изидор Леви – палач-следовател, специален агент на Лаврентий Берия от Болшевишкото НКВД и Лев Главинчев – садист, участник в много комунистически зверства още преди 1944г. Именно те отговарят присъдите да се изпълнят с нужната жестокост, бързина и потайност. За това и 1 февруари е приет от правителството на ГЕРБ през 2011 година като дата, която да се „почита като Ден на памет за жертвите на комунизма“. Но с тази дата присъдите и разстрелите не се изчерпват. С решения на върховните и областни съдебни състави през следващите няколко месеца продължават да бъдат съдени т. нар. „врагове на народа“, а всъщност врагове на комунистическия режим. Бившият шеф на шесто управление на ДС Димитър Иванов пише : „ На 17 декември 1944 година с решение на ЦК на БКП, а не на правителството, на ДС се позволява да арестува по свое усмотрение всички лица, за които има сведения, че са профашистки и реакционно настроени, независимо в коя партия членуват. Арестувани са 28 000 души. От тях 12 122 са предадени на “Народния съд“.Някои от убийствата преди 1 февруари са узаконени по формулировката „неприсъствено съдени“. Целта на „неприсъствените присъди“ е цялото движимо и недвижимо имущество на осъдените да бъде конфискувано. В много от домовете на жертвите безцеремонно се настаняват новите управници. Избитите преди 1 февруари, веднага след 9 септември без съд и присъда хиляди българи са обявени за безследно изчезнали.На 3 юли 1945 година главният народен обвинител Георги Петров докладва, че са произнесени както следва:\r\n\r\n\r\n\r\n\r\n\r\n\r\nНа 15 години е осъден и спасителят на българските евреи Димитър Пешев – за фашистка и антисемитска дейност. Цялата тази вахканалия се случва за по – малко от година. Ако към този брой прибавим и десетките хиляди избивани и изтезавани по – късно в комунистическите концлагери, невинни и достойни българи, ще си отговорим на въпроса кой е най–човеконенавистичният режим в България.Разбира се, че когато фактите говорят от отчетите на самите високо поставени палачи коментарите са излишни. Но не е излишно, напротив точно сега е безкрайно необходимо цялата истина за най – голямото зло на 20-ти век след фашизма – комунизма да бъде осветлена такава, каквато е. Без легенди и митове. Без маска и грим.- Като се започне от 100 годишния насилствен път в борба за власт и абстрактната идея за комунизъм на проболшевишистката комунистическа партия;- През терористичното партизанско движение тръгнало с огън и куршуми да сваля конституционната българска власт;- Окупацията на България през 1944 година;- Насилието и терора след 9 септември срещу несъгласните с насилствената комунизация на страната;- Привилегиите според чл.1 от димитровската конституция за 20 % от народа в лицето на комунистическата номенклатура и безпътицата и липсата на перспектива за 80 % простосмъртни българи и за унизените им съдби;- За опитите на ЦК на БКП на два пъти да хариза България на Съветския съюз като 16 република;- За предателството на БКП към собствените и идеалисти на 10 ноември 1989 година, като се отказва от комунизма и ограбвайки народа ни се превъплъти в ролята на строител на днешния капитализъм. Не продадохте ли другарки и другари на тази дата идеите на Вапцаров, който често споменавате тук. Не се ли превърнахте в духовните му убийци. След като се пребоядисахте в капиталисти, не убихте ли неговата вяра, бронирана здраво в гърдите. Нали за нея нямаше бронебойни патрони открити? И колко бързо бяха открити, щом ви замирисаха властта и парите ?\r\n\r\n- Пленумът ви е натежал от милионери от псевдо- приватизацията, но умовете ви са все там на изток, към гнездото на злото. Защото без него нямаше да имате безконтролната си власт цял половин век. Защото като ви гледам и слушам разбирам, че от комунистическата зараза отърваване няма. И който все пак успее да се измъкне от лапите и, го заклеймявате в списъци , прочетени от тази трибуна.Господа другари, не е грях, че някой се е заблуждавал и вярвал в абстракцията на комунизма или са го принуждавали да бъде партиен член. Грях е когато си разбрал истината за престъпленията на комунизма и въпреки всичко си му останал верен заради парите и властта.Ако старата десница, когато имаше цялата власт бе лустрирала партията ви, бе разказала и то в учебниците защо България е бедна и фалирала държава и бе разсекретила досиетата ви, днес нямаше да водим дебати що е то корупция. Днес нямаше крадецът да вика дръжте крадеца. Днес нямаше децата на България да се скитат немили-недраги по чужбините. Днес отдавна щяхме да сме нормална европейска държава.Слава богу, нещата вече се случват. Онова, което бе пропиляно в първите 20 години от прехода, в последните 3 мандата на правителствата на Борисов, оптимизмът е налице и то все по - осезаемо. Няма да изброявам какво точно се случва, вие го знаете отлично. Но щом все повече млади българи поемат обратния път към родината, явно надеждите се завръщат.Пропуснах да кажа, че в онези 45 години всеки петък се „радвахме“ на изцяло руска програма по единствената телевизия. Гледахме и не лоши филми. И когато все пак свършваха, следваше дежурен финал с надпис : конец фильма.Към днешна дата, имайки предвид падналите ви маски, този финал ми звучи все по – оптимистично и ще го перифразирам: товарищи конец фильма. А по наше му това означава - Играта Свърши.Днес въпреки опитите Ви за реставрация, България е Свободна, Независима и Достойна държава. Тя е такава както я описа един голям пловдивски поет преди 17 години, далеч преди да бъдем членове на НАТО и ЕС:Той заяви в поантата на великолепен стих „България не е сърцето на Европа, но е част от нейното сърце.\"Моля всички родолюбиви народни представители с едноминутно мълчание да сведем глави пред паметта на жертвите от престъпния комунистически режим. Изразявам съжаление за начина, по който се развива българският парламентаризъм, след почти 30 години демократичен политически опит. Смятам, че БСП няма как да бъде изправена на подсъдимата скамейка по една проста причина – беше партията, която води въоръжената борба срещу фашизма и монархофашизма в България. Искам да се спра на конкретни исторически факти, а не на литературни съчинения, които чухме в зала. На 1 ноември 1943 година е подписан Секретният протокол на Московската конференция от външните министри на Съветския съюз, Съединените щати и Великобритания, в чиято 18 точка изрично е записана декларация за отговорността на хитлеристите за извършените техни зверства и за политическата отговорност на фашизма. Тази декларация е публикувана, като изрично е уточнено в нея, че не засяга въпросите за главните военни престъпници, престъпленията, които не са свързани с конкретна географска територия и които ще бъдат наказани със съвместно решение на правителствата на съюзниците. По време на Кримската конференция ръководителите на трите съюзнически държави – Съветският съюз, Съединените щати и Великобритания, провела се от 4 до 11 февруари 1945 година, препотвърждава решението на Московската конференция. След нея министър-председателят на Великобритания Уинстън Чърчил прави следното изявление: „Най-добре би било всички военнопрестъпници и фашисти да бъдат разстреляни, заедно с главните престъпници, в момент, в който бъдат хванати“. По време на същата конференция изявлението на Йосиф Сталин е следното: „Моля, преди разстрела, настоявам все пак да бъдат съдени“. Решенията за Нюрнбергския процес, както и за процесите, които са проведени в Европа, извън територията на Германия, са взети от международните органи и конференции на съюзниците. Домашните интерпретации на бивши общински и градски кметове на борбата срещу фашизма трудно ще бъдат разбрани, извън границите на местата, които са управлявали. ", "date": "2018.02.01", "title": "ГЕРБ към БСП: Децата ви са на Запад, умовете ви са на Изток"}
{"url": "http://www.novinite.bg/articles/156237/Noshten-transport-v-Sofiya-s-2-lv-za-bilet-vajasht-za-neogranicheni-prekachvaniya", "text": "Предлагаме въвеждане на 7 нощни линии в София, обслужвани от 28 къси автобуси, с цена за нощен билет 2 лв., който да важи за 90 мин., с неограничен брой прекачвания. Това заяви днес на брифинг Борис Бонев, един от основателите на НПО „Спаси София”, които са подели кампанията „София не спи”- инициатива за въвеждане на нощен градски транспорт,предаде БГНЕС.Оказва се, че София и Талин са единствените европейски столици, които нямат нощен транспорт, отбеляза Бонев. На Столична община тази нова услуга ще ѝ излезе около 4.4 млн.лв. на година, но пък системата в крайна сметка се оказва на печалба. Влагането на тези средства представлява 0.28% от градския бюджет за 2018 г. и е изцяло във финансовите възможности на София. Предвидили сме също във всеки автобус да има контрольор, което ще означава, че събираемостта на средствата от билети ще бъде на 100%.Според друг от основателите на НПО „Спаси София”- Гергин Борисов, досега е имало съпротива от страна на общината, една от причините е и монопола на таксиметровите услуги по това време на денонощието, които явно имат влияние върху общинските власти.Андрей Зографски от „Спаси София” се спря детайлно на аргументите в полза на кампанията. Тази система, която предлагаме, ще обслужи различни квартали на столицата, както и летището. Една от линиите ще обслужва през половин час и тази дестинация, което е важно не само за софиянци, но и за гостите и туристите, пристигащи тук. Смятаме, че линиите трябва да са 7, за да е мрежата всеобхватна и интервала на автобусите да е през 30 мин., а не както е предложението на общината за 3 линии, с интервал от 60 мин., подчерта Зографски. Предлагаме и една спирка в центъра на София, където всички автобуси да спират, тези превозни средства да изчакват пътниците и това да е площад „Света Неделя”, добави той.Днес привържениците на идеята за въвеждане на нощен транспорт в София ще се съберат пред сградата на Столичната община на ул. Московска №33. Там те официално ще внесат събраните подписи и ще поискат адекватни и отговорни действия от страна на кмета и на зам.-кмета по транспорта Евгени Крусев, които да гарантират въвеждането на ефективна система за нощен градски транспорт.", "date": "2018.02.01", "title": "Нощен транспорт в София с 2 лв. за билет, важащ за неограничени прекачвания"}
{"url": "http://www.novinite.bg/articles/156257/Ostavki-sled-sluchaya-s-biti-deca-v-burgaska-detska-gradina", "text": "Две служителки на ОДЗ „Брезичка“, които са замесени в скандала с малтретирни деца в заведението, са подали оставка. През тази нощ в Интернет бе разпространен клип, заснет със скрита камета, на който се вижда как две от учителките удрят, скубят и обиждат подопечните им малчугани. Сред думите „следващият тъпунгер“, „лигльовци“, „като малоумен“, се чува и заплаха, че „сега ще отворя прозореца широко, да дишате въздух и утре да ви няма“. Първата оставка е на една от заснетите в клипа, която взима и най-дейно участие в него, Милена Иванова, майка ѝ я донесла още в 7 ч. сутринта. След педагогически съвет, такава е подадена и от една от помощник – възпитателките, която се вижда в кадър, но не взима никакво отношение. Третата замесена, Светла Петрова, е излязла в болнични. Община Бургас и кметът Димитър Николов са поискали писмени обяснения на всички замесени в случая, включително и от директорката Събка Недева. Най-вероятно тя ще бъде освободена от поста си.Официално видеонаблюдение в детската градина няма монтирано, въпреки предложението от страна на Община Бургас. Педагогическият съвет е бил против, срещу него се е обявила и една от учителките, замесени в скандала, която е и синдикален лидер. От Община Бургас подчертаха, че ще бъдат безкомпромисни. Веселина Таралова, началник на дирекцията по образование, посочи:“Говорих с втората колежка от екипа, г-жа Петрова, както и с помощник – възпитателката, които са там, в кадър и те са присъствали. Не се опитваха да се оправдават. Единствено, че това е станало в момент на репетиция, под емоция, но това за мен не ги оправдава ни най-малко“, обясни Таралова.Проверка по случая започна и Районната прокуратура в Бургас. До 10 дни държавното обвинение ще излезе със становище. Вече са разпитани някои от учителките и родителите.", "date": "2018.02.01", "title": "Оставки след случая с бити деца в бургаска детска градина"}
{"url": "http://www.novinite.bg/articles/156248/Nezakonnata-targoviya-s-cigari-e-donesla-25-35-mlrd-leva-prihodi-za-10-g", "text": "В периода от 2007 до 2016 г. незаконната търговия на цигари в България е донесла приходи за криминалния свят между 2,5 млрд. лв. и 3,5 млрд. лв. Това сочи анализ на Института за пазарна икономика (ИПИ).Прегледът на акцизната политика спрямо тютюневите изделия в България през последните 10 години води до няколко много ясни извода. На първо място се потвърждава теоретичната постановка, че недалновидната акцизна политика може да има много тежки негативни последици и да подкопае постигането на двете основни политически цели – здравната (намаляване на тютюнопушенето) и данъчната (стабилни приходи в бюджета от облагане на тютюневи изделия). Прекомерното и рязкото покачване на акцизната тежест неизменно води до ръст на незаконния пазар, който не може да бъде овладян само с контролни механизми. През 2010 г. тютюневият пазар в страната беше буквално залят от незаконни цигари, които достигнаха 1/3 от пазара и генерираха огромни приходи за организираната престъпност.Големият бум на незаконната търговия е през 2010 г., когато криминалните приходи са между 450 и 640 млн. лв. за годината, но и към момента те не са за пренебрегване, като се оценяват между 120 и 170 млн. лв. за 2016 г. Това е ресурс, които в голямата си част се влива в организираната престъпност и създава възможности за корумпиране по високите и ниските етажи на властта.Въпреки спада на незаконната търговия с цигари през последните години до около 7% от общия пазар през 2016 г., негативните ефекти остават сериозни. За 2016 г. този дял се е равнявал на близо 1 млрд. къса незаконни цигари, които са ощетили бюджета на страната с 200 млн. лв. Това биха били приходите за хазната от акцизи и ДДС, ако тези цигари бяха потребени легално. В пиковия момент за незаконната търговия – през 2010 г., потенциално пропуснатите приходи за бюджета са надвишавали 800 млн. лв.Не бива да бъде пропускан и големият незаконен пазар при тютюна за пушене или т. нар. тютюн за ръчно свиване. Незаконната търговия при тютюна за пушене достига над 75% от общия пазар, което се равнява на около 646 тона насипен тютюн - нарязан тютюн, който се продава на килограм, опакован в пликове без етикет и извън законните канали за продажба. Въпросните 646 тона насипен тютюн са равносилни на 861 млн. къса еквивалент на класическа цигара (0,75 грама на цигара). Цели 86% от незаконния насипен тютюн на пазара е с местен произход, тоест произведен в България.Прегледът на развитието и ефектите от акцизната политика в България дава и някои поуки за общоевропейските политики. В процеса на хармонизиране трябва да се отчитат разликите в социално-икономическите фактори и особено разликите в платежоспособността. Огромният ръст на незаконната търговия в България и други страни от Източна Европа в първите години на членството можеше да бъде избегнат при по-внимателно поставяне на целите и далновидна политика по догонване.Към 2018 г. страните-членки на ЕС достигнаха новите минимални нива (в т.ч. и България) от 90 евро акциз на кутия цигари, с което ЕС се утвърди като икономическия блок с най-тежко облагане на най-разпространените тютюневи продукти. В средносрочен план препоръчваме запазване на тези нива на облагане и фокус върху борбата с незаконната търговия. България има силен интерес всички бъдещи промени на ниво ЕС да бъдат съобразени с различната покупателна възможност в страните-членки.", "date": "2018.02.01", "title": "Незаконната търговия с цигари е донесла 2,5 - 3,5 млрд. лева приходи за 10 г."}
{"url": "http://www.novinite.bg/articles/156254/Oficialen-start-na-balgarskoto-evropredsedatelstvo-v-Bryuksel", "text": "Официален старт на българското европредседателство и в Брюксел. Президентът Румен Радев и премиерът Бойко Борисов започнаха работни срещи на високо равнище.Докато държавният глава беше на среща при краля, а по-късно и с българската общественост в Брюксел, министър-председателят вкара в ход всички инструменти, които да му позволят да конкретизира един от най-важните приоритети на нашето председателство – Западните Балкани.Започна със среща с председателя на Европейската инвестиционна банка, след което беше специален гост на баварското представителство и на тяхната фондация, които „коват” политиката на Европа по въпросите на миграцията и Западните Балкани.Бойко Борисов получи препоръка от страна на председателя на Европейската народна партия в Европарламента Вернер Хойер да намери разрешение на проблема с имиграцията. Българският премиер ще трябва да влезе в нелеката роля да обедини държавите от Висшеградската четворка и западните държави до края на нашето председателство, за да решат проблема.„Всяка една държава има проблем с другите на Балканите. България е единствената, която няма нерешен проблем и с всички е в близки и добросъседски отношения. Неслучайно ние сме неформалният лидер. Казвам неформален, защото на Балканите лидер не може да има. Там сме само велики, но трябва да дадем перспектива на всички”, заяви Борисов.", "date": "2018.02.01", "title": "Официален старт на българското европредседателство в Брюксел"}
{"url": "http://www.novinite.bg/articles/156230/Tejka-katastrofa-zatvori-E-79-ima-ranen", "text": "Тежка катастрофа затвори главен път Е 79 между Благоевград и Симитли. В 02:30 часа тази нощ е получен сигнал за ПТП между товарен камион и лек автомобил. Катастрофата е станала на 500 метра след разклона за село Железница в посока Симитли, предаде БГНЕС.", "date": "2018.02.01", "title": "Тежка катастрофа затвори Е-79, има ранен"}
{"url": "http://www.novinite.bg/articles/156229/Dneven-horoskop-za-1-fevruari", "text": "По принцип нямате врагове, но през днешния ден ще се чувствате сякаш имате. Ще получите страхотно предложение за работа, което ще се отрази много добре на кариерата ви стига да го приемете.Днес ще имате способността да привличате и задържате вниманието на хората. Това е страхотна възможност да изразите мнението си и да кажете всичко, което искате да кажате.Днес ще има една малка пречка на пътя ви, която малко ще ви разтърси и ще промени плановете ви. Опитайте да направите нещо за условията си на живот днес. Време е за подобрения.Ако сте представител на някой от останалите зодии, можете да намерите своя дневен хороскоп .", "date": "2018.02.01", "title": "Дневен хороскоп за 1 февруари"}
{"url": "http://www.novinite.bg/articles/156256/Borisov-Evropa-samo-si-tarsi-motivi-da-ne-prieme-Balgariya-v-Shengen", "text": "Западна Европа само си търси мотиви да не приеме България в Шенген. Това заяви премиерът Бойко Борисовв Брюксел, където взе участие в конференция на тема \"Нова роля за Балканите: Решения за повече сигурност и по-добро управление на миграцията\", организирана от фондация \"Ханс Зайдел\".\"България е пример как бързо успяхме да направим заграждения. Тук има и една голяма несправедливост - най-добре пазената граница, а не сме в Шенген\", добави още Борисов. \"България има нулев натиск от мигранти, а не е в Шенген, в същото време Гърция е - просто не е справедливо\", заяви премиерът.По негови думите релокацията не работи, защото мигрантите искат да отидат в Германия, а не да стоят в България. \"Прибираме ги, те пак бягат. Вариантът е да направим затвори, но това не е хуманно\", каза още премиерът. \"Споразумението с Турция трябва да продължи и на всяка цена трябва да си платим. Европа трябва да си плати. Много неща в Турция не ни харесват, но без турците ние сами не можем да се справим с миграцията\", допълни Борисов.Припомняме, че на 18 март 2016 година ЕС и Турция договориха споразумение за миграцията. Споразумението предвижда връщане на незаконно пристигналите мигранти от гръцките егейски острови в Турция и включва механизъм \"един за един\": за един върнат от Егейските острови в Турция сирийски бежанец, от Турция в страна от ЕС ще бъде пренастанен друг сирийски бежанец - регистриран в турски бежански лагер. От своя страна Съюзът ще трябва да изплати 3 млрд. евро.\"Преди 3 години направихме грешка (има предвид ЕС, бел. ред.). Трябваше да затворим веднага границите, да се изнесат центрове за сигурност в конфликтните райони, а дипломацията през това време да работи, за да спре войната\", заяви още премиерът.\"Ако има нужда от икономически мигранти Европа, ако някой ги иска - да влизат. Ако не - да се връщат да възстановяват своята страна\", добави той.По думите му в момента ЕС стои пасивен, докато другите решават съдбата на света. \"Путин, Ердоган и държавният секретар на САЩ се срещат в Сочи, говорят си и решават проблемите. А ние решаваме кой колко мигранти да вземе и колко милиарда евро ще изсипем за това, което са причинили другите\", посочи още премиерът.\"Ние решаваме кой колко мигранти да вземе, няма логика за мен. Огромно уважение имам и към САЩ, Русия, Китай и Турция, но ние вадим пари от нашите данъкоплатци, за да решим проблемите, които те причиняват в някои региони\", каза Борисов.", "date": "2018.02.01", "title": "Борисов: Европа само си търси мотиви да не приеме България в Шенген"}
