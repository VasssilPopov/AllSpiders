{"url": "http://www.novinite.bg/articles/156978/Amerikancite-sa-raztrevojeni-za-cyalostnoto-razvitie-na-stranata", "text": "Мнозинството американци са убедени, че цялостното състояние на страната се е влошило през последната година, като едва 28% са оптимисти, че положението ще се подобри през предстоящата година. Това сочат резултатите от нова анкета на Асошиейтед прес и Националния център за изследване на общественото мнение.Според изследването американците имат по-добро усещане за състоянието на икономиката, но до голяма степен остават недоволни от президента Доналд Тръмп.Едва 35% от анкетираните одобряват действията на Тръмп, а 64% - не. Все пак 45% посочват, че са доволни от подхода на президента към икономиката. Това е повече от подкрепящите външната му политика (34%) и имиграционната му политика (37%). ", "date": "2018.02.24", "title": "Американците са разтревожени за цялостното развитие на страната"}
{"url": "http://www.novinite.bg/articles/156982/Srutishte-zatvori-patya-mejdu-Yugovsko-hanche-i-Laki", "text": "Срутище затвори изцяло пътя за Лъки в отсечката след Юговско ханче /на пътя Асеновград-Смолян/, няма обходен маршрут. Това каза кметът на община Лъки Валентин Симеонов.Той уточни, че скалната маса е паднала малко преди 16 часа, провел е разговор с Областното пътно управление, откъдето поддържат пътя, и е получил обещанието, че до няколко часа скалната маса ще бъде отстранена.Създадена е организация за разчистването ѝ и към мястото вече е насочена специализирана техника, добави Симеонов. Всички останали пътища на територията на община Лъки са проходими, сняг има само по високите места и в с. Манастир. До приключване на работата екипи на РУ Асеновград ще регулират движението, уточниха от полицията. ", "date": "2018.02.24", "title": "Срутище затвори пътя между Юговско ханче и Лъки"}
{"url": "http://www.novinite.bg/articles/156959/Nadziratelite-v-zatvorite-na-protest-pred-Ministerstvoto-na-pravosadieto", "text": "Надзирателите в затворите и служителите на съдебна охрана ще протестират и днес, националният им митинг им е пред Министерството на правосъдието от 13 часа.Протестът е под надслов „Европа и за нас”.  Исканията им са за еднакъв статут и заплащане в системата с тези на служителите от МВР, надзирателите настояват за 20% увеличение на заплатите, за приравняване на средствата за специфична служебна дейност, както и увеличаване на щата. Недоволните твърдят, че заради незаети бройки в момента един служител охранява около 100 затворника. Синдикатът на служителите в затворите в България е поканил правосъдния министър Цецка Цачева на протеста.  ", "date": "2018.02.24", "title": "Надзирателите в затворите на протест пред Министерството на правосъдието"}
{"url": "http://www.novinite.bg/articles/156972/Blokada-na-E-79-kraj-Vidin-protest-za-magistrala-do-Sofiya-i-na-3-mart", "text": "Протестиращи блокираха Е-79  в посока ГКПП-Дунав мост 2, Гранична полиция препоръчва алтернативни маршрути през Оряхово и Връшка чука.Петият пореден протест на хората от Северозападна България е обявен от 11 до 16 часа. Те искат да бъдат изградени магистрала от Видин до София и тунел под Петрохан. Събралите се настояха изрично да се подпише решение на Министерски съвет за строеж на магистрала и тунел. По думите им това ще е израз на воля да се изпълнят обещанията към региона. Протестиращите са категорични, че блокадите ще станат безсрочни, ако трябва и може да издигнат и палатков лагер на Е79. На 3 март също ще има блокади, съобщи бТВ. Освен край Видин, протест имаше и в Монтана. ", "date": "2018.02.24", "title": "Блокада на Е-79 край Видин, протест за магистрала до София и на 3 март"}
{"url": "http://www.novinite.bg/articles/156977/MVnR-Ne-patuvajte-iz-Balkanite-idvat-mrazoviti-dni", "text": "Министерството на външните работи предупреждава българските граждани да не пътуват до страни от Балканите през идните дни заради настъпващия мразовит период.Минусови температури, силни ветрове и обилни снеговалежи се очакват в Хърватия, Словения, Република Македония, Румъния, Босна и Херцеговина, Черна гора и Сърбия.В случай на неотложни пътувания, МВнР съветва българите да се осведомят подробно за актуалната метеорологична и пътна обстановка за дестинацията на пътуване, да следват стриктно инструкциите на местните вла‎сти, да се съобразяват с пътните знаци. Задължително е автомобилите им да бъдат напълно подготвени за придвижване в зимни условия - вериги за гумите и пълен резервоар. Хората пък трябва да носят подходящо топло облекло и мобилни апарати със заредени батерии.В случай на кризисна ситуация, МВнР съветва гражданите да уведомят близките си за своето състояние и местоположение, да кажат посочат точно се намират в социалните мрежи и да подадат сигнал до дирекция \"Ситуационен център\" на министерството, която приема денонощни сигнали за бедстващи хора на телефон: 00359 2 948 2404 или на имейл: crisis@mfa.bg.", "date": "2018.02.24", "title": "МВнР: Не пътувайте из Балканите, идват мразовити дни"}
{"url": "http://www.novinite.bg/articles/156954/Lekarite-reshavat-da-podpishat-li-ramkoviya-dogovor", "text": "Днес лекарите решават дали ще подпишат рамков договор в здравеопазването за 2018 г. На 67-ия си редовен събор, който ще се проведе в София делегатите от всички районни колегии на Българския лекарски съюз се очаква да гласуват мандат за подписването на документа.Нагласите сред лекарите се очертаха положителни след като тази седмица, въпреки скандалите в системата, от съсловието постигнаха разбирателство със здравната каса по параметрите на бюджета и неговото разпределение.След като стана ясно, че здравната каса дължи стотици милиони левове на чужди фондове за лекувани в чужбина български пациенти финансовият министър Владислав Горанов призова рамков договор да не се подписва, докато не се изясни точният обем на дълговете. Преди ден обаче председателят на Лекарския съюз д-р Венцислав Грозев заяви, че подобно вмешателство от страна на Горанов противоречи на родното законодателство и допълни, че апелът на днешния събор ще бъде за подписването на договора.", "date": "2018.02.24", "title": "Лекарите решават да подпишат ли рамковия договор"}
{"url": "http://www.novinite.bg/articles/156958/Novo-iziskvane-za-parkingite-kam-metroto", "text": "Паркингите към метрото ще се ползват безплатно или по-евтино само от шофьори, които действително пътуват с подземната железница. За да ползват преференциите, водачите трябва да станат пътници, които са се возили от една станция до друга и обратно за не по-малко от час в рамките на денонощие. Това предвижда новата наредба за градския транспорт, публикувана на сайта на СОС за обществено обсъждане. Тези, които паркират, но не пътуват с градски транспорт, ще плащат по лев на час. Според мотивите в наредбата в момента има хора, които използват паркингите като изгодна алтернатива на частните гаражи или паркинги. Срещу карта за метрото от 35 лева те оставят колата си през нощта за цена от 50 стотинки на час. Целта на промените е да се ограничи тази практика, тъй като преференциалното паркиране е стимул за пътуване с градския транспорт като част от битката с мръсния въздух и задръстванията в София. В новата наредба се уточнява, че кучета могат да пътуват и в метрото, при същите условия, както и в наземния транспорт: ако не създават опасност от причиняване на травма, увреждане и съответно не представляват заплаха за останалите пътници и не се поставят на седалките на превозното средство, като собственикът трябва да носи регистрационните документи на кучето, да го води на къс повод и с намордник. Домашният любимец пътува с отделен билет. ", "date": "2018.02.24", "title": "Ново изискване за паркингите към метрото"}
{"url": "http://www.novinite.bg/articles/156964/Siderov-Partnorite-da-me-tarsyat-po-chesto-iskam-da-ocelee-koaliciyata", "text": "Лидерът на „Атака” Волен Сидеров призова коалиционните си партньори да се обръщат към него по-често, защото е най-опитният в политиката и парламента. Красимир Каракачанов и Валери Симеонов трябва да търсят моя опит, коментира Сидеров по бТВ. Той подчерта, че ще направи всичко възможно коалицията на Обеднените патриоти да се запази.  Той упреква и колегите си от ГЕРБ в липса на достатъчно консултиране, съветване и вслушване в коалиционния партньор. „Ние може да сме по-малък коалиционен партньор, но моят натрупан политически опит за тях трябва да е ценен. Ако те не го оценят, значи смятат, че са самодостатъчни”, каза Сидеров. Той подчерта, че не показва его. „Това е полезно за тях, не за мен. Аз предпочитам да се занимавам с изобразително изкуство и с изящно изкуство вече. Ако съм още в политиката, то е защото чувствам ангажираност към хората, които са ме следвали през годините. Вече съм на такова ниво, че не се засягам, това не е обидно за мен, аз просто им го казвам като добър съвет”, посочи той.По думите му съдбата на управляващата коалиция зависи от ежедневните действия. По повод оставката на министъра на енергетиката Теменужка Петкова Сидеров заяви: Не знам дали е укоримо да познаваш някой, който е в бизнеса, освен ако той не е направил закононарушение. „Всеки познава някого. Познавам всички бизнесмени, повечето банкери, интелектуалци, какви ли не хора. Ако заради всяко познанство трябва да се самоукорявам…”, заяви лидерът на „Атака”. Според него Петкова дължи на Патриотите разговор като коалиционни партньори, в който да обясни по-аргументирано и по-задълбочено защо подава оставка.Нямаме претенции към поста на енергиен министър, нашите министри са ясни, категоричен беше Сидеров. Той обяви, че може да посочи подходящи хора, но няма да разкрива имената им. Лидерът на „Атака” Волен Сидеров призова коалиционните си партньори да се обръщат към него по-често, защото е най-опитният в политиката и парламента. Красимир Каракачанов и Валери Симеонов трябва да търсят моя опит, коментира Сидеров по бТВ. Той подчерта, че ще направи всичко възможно коалицията на Обеднените патриоти да се запази.  Той упреква и колегите си от ГЕРБ в липса на достатъчно консултиране, съветване и вслушване в коалиционния партньор. „Ние може да сме по-малък коалиционен партньор, но моят натрупан политически опит за тях трябва да е ценен. Ако те не го оценят, значи смятат, че са самодостатъчни”, каза Сидеров. Той подчерта, че не показва его. „Това е полезно за тях, не за мен. Аз предпочитам да се занимавам с изобразително изкуство и с изящно изкуство вече. Ако съм още в политиката, то е защото чувствам ангажираност към хората, които са ме следвали през годините. Вече съм на такова ниво, че не се засягам, това не е обидно за мен, аз просто им го казвам като добър съвет”, посочи той.По думите му съдбата на управляващата коалиция зависи от ежедневните действия. По повод оставката на министъра на енергетиката Теменужка Петкова Сидеров заяви: Не знам дали е укоримо да познаваш някой, който е в бизнеса, освен ако той не е направил закононарушение. „Всеки познава някого. Познавам всички бизнесмени, повечето банкери, интелектуалци, какви ли не хора. Ако заради всяко познанство трябва да се самоукорявам…”, заяви лидерът на „Атака”. Според него Петкова дължи на Патриотите разговор като коалиционни партньори, в който да обясни по-аргументирано и по-задълбочено защо подава оставка.Нямаме претенции към поста на енергиен министър, нашите министри са ясни, категоричен беше Сидеров. Той обяви, че може да посочи подходящи хора, но няма да разкрива имената им. ", "date": "2018.02.24", "title": "Сидеров: Партньорите да ме търсят по-често, искам да оцелее коалицията"}
{"url": "http://www.novinite.bg/articles/156961/BSP-se-sabira-na-plenum-dnes", "text": "БСП се събира на пленум днес на Позитано 20. Националният съвет ще проведе закрито заседание по вътрешнопартийни въпроси.Дневният ред на форума предвижда доклад от председателя Корнелия Нинова за актуалната политическа обстановка, както и план за работата на БСП през първите шест месеца на тази година. Очаква се още при приемане на дневния ред и предложенията за включване на нови точки в него да се нажежат страстите. Този път те са около свалянето на Валери Жаблянов от поста зам.-председател на парламента и референдума за Истанбулската конвенция. В края на миналия месец Нинова обяви, че партията иска национално допитване за ратифицирането на конвенцията. На пленума днес обаче щел да се чуят гласове за оттегляне на тази инициатива, научи OFFNews. Критики се очакват и около случая \"тука има, тука нема\" изречение с автор Жаблянов за Народния съд като неизбежен и необходим в декларацията на социалистите против Луковмарш. Споровете - освен около тезата на Жаблянов и раздухания скандал, са и за методите на работа в партията, заяви за OFFNews член на ръководството й. На пленума днес ще се разискват и проблемите в структурата на БСП в Казанлък, откъдето поискаха Драгомир Стойнев да бъде сменен като отговорник за Старозагорски регион. ", "date": "2018.02.24", "title": "БСП се събира на пленум днес"}
{"url": "http://www.novinite.bg/articles/156971/Cvetanov-Yasen-e-noviyat-energien-ministar-ot-GERB-shte-e", "text": "Името на новия енергиен министър ще стане ясно до дни, заяви председателят на парламентарната група на ГЕРБ Цветан Цветанов в Сандански на среща с младежите от партията.Наследникът на Теменужка Петкова, която даде оставка заради сделката с ЧЕЗ, ще е от ГЕРБ. Имаме яснота кой ще е, ще го обявим във вторник или сряда, уточни Цветанов. Той отказа да обяви дали следващият министър е мъж или жена, \"за да няма спекулации\". Новият министър ще бъде обсъден на коалиционен съвет, няма да бъде коректно към Обединени патриоти и към политическия съвет да се обявява името предварително, обясни Цветанов", "date": "2018.02.24", "title": "Цветанов: Ясен е новият енергиен министър, от ГЕРБ ще е"}
{"url": "http://www.novinite.bg/articles/156986/Lekarskiyat-sayuz-podpisva-ramkoviya-dogovor-s-NZOK", "text": "Повече направления при специалист и повече пари по клинични пътеки в болниците: на извънреден събор на Българския лекарски съюз (БЛС) медици от цялата страна решиха да подкрепят новия рамков договор със Здравната каса, който предвижда допълнителни средства за лечение през 2018 г.Преговорите за разпределението на парите съвпаднаха с период на трусове в здравната система. Преди дни министър Ананиев поиска оставката на шефа на НЗОК.Министърът на финансите пък откри драстични разминавания в сметките на Здравния фонд и препоръча да не се бърза с подписването на нов рамков договор.От БЛС и НЗОК обаче се разбраха как да харчат средствата за здраве след 1 април.", "date": "2018.02.24", "title": "Лекарският съюз подписва рамковия договор с НЗОК"}
{"url": "http://www.novinite.bg/articles/156966/Protest-za-magistrala-i-tunel-pod-Petrohan", "text": "Протест с искане за магистрала между Видин и София и тунел под Петрохан. След като няколко седмици хората изразяваха недоволството си във Видинско, тази събота протестът вече е на 2 места - единият в София, другият във Видин.Все още се събират протестиращите от Северозападна България, те се заканват да блокират пътя и входа за София, предаде репортерът Владимир Христовски.Техните искания са да се изгради тунел под прохода Петрохан, както и да бъде изградена магистрала, свързваща Видин със София. От Националния инициативен комитет са внесли подписка с искане до 30 юни да започне изграждането на двете съоръжения.От Пътната агенция обещават до края на годината да бъдат започнати процедурите по отчуждаване на терени и изработване на проекти на 85 км. Реалното строителство се очаква да започне в началото на 2019 година. ", "date": "2018.02.24", "title": "Протест за магистрала и тунел под \"Петрохан\""}
{"url": "http://www.novinite.bg/articles/156965/Noviyat-energien-ministar-veroyatno-shte-e-ot-kvotata-na-GERB", "text": "Управляващите вече имат яснота кой ще бъде новият енергиен министър.Зам.-председателят на ГЕРБ Цветан Цветанов обяви, че човекът, който ще заеме поста на подалата вчера оставка Теменужка Петкова, ще бъде от редиците на партията, но отказа да  назове името му. То щяло да стане ясно във вторник или сряда.„Вече имаме някаква визия, но все пак докато не се вземе окончателното политическо решение, смятам, че няма да бъде коректно към Обединени патриоти и към политическия съвет. По принцип, ако говорим така за квотното разпределение ще бъде от ГЕРБ, и ГЕРБ ще даде своята номинация за министър на енергетиката. Но все пак, нека обсъдим и всички детайли, затова което се разви във вчерашния ден, защото знаете, че в не малката си част е доста спекулативно поднесената информация отстрана на БСП и аз съм убеден, че всички тези факти, когато ги обслужваме ще можем да вземем и правилното политическо решение, за да ограничим възможността за последващи такива интерпретации”, коментира зам.-председателят на ГЕРБ Цветан Цветанов.", "date": "2018.02.24", "title": "Новият енергиен министър вероятно ще е от квотата на ГЕРБ"}
{"url": "http://www.novinite.bg/articles/156983/Koj-shte-nosi-balgarskiya-flag-na-zakrivaneto-na-Olimpiadata-v-Pongchang", "text": "Ски бегачът Йордан Чучуганов ще бъде знаменосец на българската олимпийска делегация на Игрите в Пьонгчанг в неделя.Той се прибира последен в родината – на 27 февруари.Състезателите ни по биатлон, сноуборд и ски бягане ще напуснат олимпийското село в неделя. Те пътуват за България през Истанбул и пристигат у нас на 26 февруари.", "date": "2018.02.24", "title": "Кой ще носи българския флаг на закриването на Олимпиадата в Пьонгчанг"}
{"url": "http://www.novinite.bg/articles/156962/Lek-avtomobil-padna-na-jp-liniyata-kraj-Blagoevgrad-ima-zaginal", "text": "Лек автомобил падна на жп линията край Благоевград, информира БГНЕС.Инцидентът е станал към 9.20 ч. на стария път от кв. „Струмско“ за местността „Полигона“.Има загинал на място. Влаковете са спрени до изтегляне на автомобила от релсите.", "date": "2018.02.24", "title": "Лек автомобил падна на жп линията край Благоевград, има загинал"}
{"url": "http://www.novinite.bg/articles/156974/Nad-2600-bolni-ot-morbili-v-Sarbiya", "text": "От октомври миналата година до днес в Сърбия са регистрирани 2607 случая на морбили, съобщава Институтът за обществено здраве „Д-р Милан Янович Батут“, цитиран от БГНЕС. Най-младият пациент е бил само на 15 дни, а най-възрастният – на 65 години. Най-голям е броят на заболелите на възраст под 5 години и над 30 години. Повечето заболели /94%/ не са били ваксинирани.От общия брой на болните 33% са били хоспитализирани или все още се намират в болница. В резултат на боледуването усложнения са получили: 1 човек на мозъка и 292 на белите дробове.", "date": "2018.02.24", "title": "Над 2600 болни от морбили в Сърбия"}
{"url": "http://www.novinite.bg/articles/156952/Chaka-ni-ryazko-zastudyavane-i-snyag", "text": "В събота ще се задържи облачно, на места в равнините и низините в сутрешните часове ще е с мъгла. Около обяд ще се появи слаб вятър от северната четвърт.Привечер в Северна България ще започнат превалявания от мокър сняг, които през нощта срещу неделя ще обхванат по-голямата част от страната, по Черноморието и в Горнотракийската низина ще са от дъжд. Максималните температури ще са между 3 и 8 градуса, в крайните югозападни райони - до 10-11 градуса.Над Черноморието ще бъде облачно, през деня ще е почти без валеж. Ще духа слаб, в източните райони - до умерен изток-североизточен вятър. Максималните температури ще са между 4 и 7 градуса. Температурата на морската вода е 6-7 градуса. Вълнението на морето ще бъде 2 бала. Над планините ще бъде облачно, по върховете и мъгливо. На места ще прехвърча сняг. Вятърът ще е слаб от север-северозапад, по високите части - от запад и вечерта ще се усили. Максималната температура на височина 1200 метра ще е около 1 градуса, на 2000 метра - около минус 3 градуса. Атмосферното налягане ще е по-ниско от средното за месеца и още ще се понижи. В неделя, 25 февруари, в по-голямата част от страната ще превалява сняг, по-съществени като количество ще са валежите на места в Западна България. С усилване на североизточния вятър ще нахлува студен въздух. Минималните температури ще са предимно между минус 4 и 1 градуса, максималните - между минус 2 и 3 градуса. В понеделник, 26 февруари, ще бъде ветровито и студено, валежите от сняг ще продължат. В Северна България и по високите котловинни полета ще се натрупа снежна покривка, по-съществена в Северозападна България. По високопланинските проходи и в североизточните райони ще има условия за виелици и навявания.", "date": "2018.02.24", "title": "Чака ни рязко застудяване и сняг"}
{"url": "http://www.novinite.bg/articles/156980/Priblijen-do-Tramp-plashtal-na-evropejski-politici-za-lobizam", "text": "Шефът на предизборната кампания на американския президент Доналд Тръмп беше обвинен, че е плащал на европейски политици, за да лобират за предишното, проруско правителство на Украйна.Обвиненията срещу Пол Манафорт са за периода 2012 и 2013 г. Твърди се, че той е създал група от бивши политици, които трябвало да се появяват публично и да дават оценки за действията на кабинета в Киев.Групата била водена от бивш австрийски канцлер, който обаче отрича обвиненията.Самият Манафорт също твърди, че е невинен.", "date": "2018.02.24", "title": "Приближен до Тръмп плащал на европейски политици за лобизъм"}
{"url": "http://www.novinite.bg/articles/156969/Ninova-Pravitelstvoto-na-Borisov-otnema-evropejskiya-obraz-na-Balgariya", "text": "Безспорно най-важният приоритет за този, а и за следващите месеци, остава председателството на България на Съвета на ЕС. То все още е възможност България да бъде двигател, лидер във вземането на решения за бъдещето на Европа. Но правителството на Бойко Борисов опропастява тази възможност всеки ден. Правителството на Бойко Борисов отнема европейския образ на България.Това каза председателят на НС на БСП Корнелия Нинова на заседанието на НС на левицата, съобщиха от партията. Тя припомни, че председателството започна с корупционен скандал за ремонта на НДК, премина през „кум гейт” и завърши с решение за противоконституционен акт на Народното събрание.Строителството на Великата българска стена, гордостта на Борисов, с която пази външните граници на Европа, финализира с досъдебно производство в Специализираната прокуратура за два вида престъпления от общ характер – завишени цени и занижен контрол. Скандалът за лобизъм в здравното министерство доведе до оставка на министъра на здравеопазването. От две седмици, нов скандал в Здравната касаслага траен етикет – хаос в здравеопазването, този път с последици за европейския ни образ”, обобщи Нинова. Тя заяви, че редица европейски държави предявяват претенции към председателстващия Съвета на ЕС за некоректност към договорни задължения.Избухна и скандалът в БДЖ, отново с обвинения в корупция и ощетяване на работниците там. Разбира се, не бива да пропускаме разкритията за далавери на кмета на ГЕРБ в Септември, както и пробива в системата БАЦИС, който управляващите панически покриха, но който също е доказателство за корупция и далавери във финансовата сфера”, припомни още лидерът на левицата. Корнелия Нинова добави, че от вчера държавата се тресе от нов изключително арогантен случай на задкулисие и ярък образ на паралелната държава, който засяга националната сигурност и съдбата на 2 млн. българи – продажбата на ЧЕЗ.Наистина това е сделка между два свободни пазарни субекта, но тайна, непрозрачна и с много въпроси: как новосъздадената преди 5 месеца фирма, с капитал от 50 хил. лв. купува активи за 320 млн. евро.- с какви ангажименти към българските потребители, с какви гаранции за българската електропреносна мрежа и за българската национална сигурност”, заяви още председателят на БСП. Тя бе категорична, че позицията на левицата е ясна: „Държавата трябва да има роля в структуроопределящи и важни за сигурността, икономиката и развитието й отрасли, какъвто е енергетиката. Нека не се опитват да ни упрекват, че сме за национализация. Ние сме за пазарна икономика и възможностите, които тя дава - България, като държава, да закупи ЧЕЗ за 320 млн. евро. Корнелия Нинова коментира, че за да спаси кожата си, главният виновник Борисов е изгорил поредния бушон – Теменужка Петкова. Тя заяви, че БСП няма да спре до тук, а ще иска изслушване на КЕВР и КЗК, ще потърси и купувача по сделката.Това е образът на България в първите два месеца от председателството. Вместо да ни наложи като лидер с визия за бъдещето на ЕС, правителството на Борисов даде основания редица авторитетни европейски издания да ни заклеймят публично като най-корумпираната и бедна страна в Европа”, каза още Корнелия Нинова. Тя припомни, че не са закъснели, къде по-дипломатично, къде по-директно,отказите за приемането ни в Шенген и чакалнята на еврозоната- всички заради корупция в България. „Ето така, Борисов и правителството му опропастиха и този шанс за България. От граждани за европейско развитие на България, ГЕРБ се превърнаха в партията, която ни отдалечава от европейската перспектива на страната, категорична бе Корнелия Нинова.", "date": "2018.02.24", "title": "Нинова: Правителството на Борисов отнема европейския образ на България"}
{"url": "http://www.novinite.bg/articles/156976/Otkrivat-yazovir-Plovdivci-v-Rodopite-parviyat-za-pitejna-voda-ot-30-g", "text": "Министърът на регионалното развитие и благоустройството Николай Нанков направи инспекция на строителството на язовир „Пловдивци\", край едноименното село в смолянската община Рудозем. Язовирът ще бъде официално открит през тази година, като това е първият подобен обект, който се изгражда в България за последните три десетилетия.Министър Нанков отчете, че към днешна дата са изпълнени над 90% от предвидените дейности по проекта. В момента се извършват мероприятия по завиряването на язовира, видя министър Нанков.Текат и довършителни дейности по изместването на съществуващ път за достъп до земеделски и горски имоти извън санитарно-охранителната зона, както и завършване на галерията след шахтовия преливник.Язовирът е със завирен обем 2,45 млн. куб.м. и е проектиран за водоснабдяване на градовете Рудозем и Мадан, като и още над 30 населени места в Централните Родопи с приблизително 40 000 души население. Строителството на хидровъзела включва язовирна стена, шахтов преливник, съчетан с водовземна кула, основен изпускател, пречиствателна станция за питейни води и др. Стойността на строителните работи е 47.4 млн. лв.Язовирът е част от проекта на Министерството на регионалното развитие и благоустройството със Световната банка „Проект за развитие на общинската инфраструктура\" на стойност 170 млн. лв.По него се финансира и строителството на яз. „Луда Яна\", край Панагюрище, и ремонта на язовир „Студена\" край Перник. Хидровъзел „Луда Яна\" е с обем 20 млн. куб.м. и е проектиран за водоснабдяване на община Панагюрище и селищата в района. В момента се изпълняват всичките шест подобекта на строителната площадка. Физическият напредък е около 20 %. Крайният срок за изпълнение е 2019 година.", "date": "2018.02.24", "title": "Откриват язовир Пловдивци в Родопите, първият за питейна вода от 30 г."}
{"url": "http://www.novinite.bg/articles/156970/Arestuvaha-dvama-dushi-za-trafik-na-golyamo-kolichestvo-kokain-v-Sofiya", "text": "Двама души са арестувани заради трафик на голямо количество кокаин в София.Операцията е съвместна между МВР и Агенция \"Митници\" и е проведена в района на Владая.Кокаинът е около 10 килограма и е заловен на летището в столицата.", "date": "2018.02.24", "title": "Арестуваха двама души за трафик на голямо количество кокаин в София"}
{"url": "http://www.novinite.bg/articles/156968/38-po-Rihter-razlyulya-Asenovgrad-tazi-nosht", "text": "Ново земетресение е регистрирано тази нощ на територията на страната с магнитуд 3,8 по скалата на Рихтер. Епицентърът отново е в района около Асеновград. Не се съобщава за пострадали хора или нанесени материални щети. ", "date": "2018.02.24", "title": "3,8 по Рихтер разлюля Асеновград тази нощ"}
{"url": "http://www.novinite.bg/articles/156955/Uchilishte-zad-reshetkite", "text": "Желанието за промяна и усъвършенстване може да се прояви и в затвора. Това казва репортерът Мария Йоцова и разказва как преди 5 години в Бобов дол открили училище, в което първокласниците отдавна не са деца.Те са затворени между 4 стени. Изолирани са от света навън, за да изтърпят наказанията си. Вечер си лягат в килиите, а през деня ходят на училище.Веска Бориславова е учител по български език и литература в затвора вече 10 години. Работила преди това с деца, сега приема предизвикателството да ограмотява по-възрастни.Здравко излежава присъда за убийство. Не е имал време да ходи на училище навън, но в затвора се разнообразява с учене.Всички те мечтаят за едно ново начало. Виждат надеждата в класните стаи, благодарение на учителите, които ги учат да четат и пишат.", "date": "2018.02.24", "title": "Училище зад решетките"}
{"url": "http://www.novinite.bg/articles/156957/Praznuvame-Todorovden", "text": "На 24 февруари празнуваме Тодорова събота, известна като деня на коневъдството и конния спорт. На този ден почитаме свети великомъченик Теодор Тирон, предаде БГНЕС. Най-интересният момент от Тодоровден е кушията. Мъжете сплитат опашките и гривите на конете, украсяват ги с мъниста, пискюли и цветя и ги отвеждат на водопой. После идва ред на любимото на всички конно състезание - кушия. Победителят се награждава, като конят получава обикновено юзда, а неговият стопанин - риза или кърпа. Спечелилият надбягването обикаля с коня си всички домове, за да честити празника. Навсякъде го посрещат радушно и поят коня му с вода.Тодоровден при Първата българска държава е денят за пролетния преглед на българската войска. Тогава е извършван преглед за годност на войни, оръжия и коне.На този ден имен ден празнуват Тодор, Теодор, Теодора, Божидар, Богдана, Найден. Традиционно на трапезата има пита с мая, леща, чорба от гъби. ", "date": "2018.02.24", "title": "Празнуваме Тодоровден"}
{"url": "http://www.novinite.bg/articles/156984/Nad-500-civilni-jertvi-pri-bombardirovkite-v-Iztochna-Guta", "text": "Над 500 са вече убитите цивилни при бомбардировките на сирийския бунтовнически бастион край столицата Дамаск Източна Гута за седем дни, предаде АФП, като се позова на Сирийския център за наблюдение на правата на човека. Неправителствената мониторингова организация, която е базирана във Великобритания и разполага с широка мрежа от информатори в Сирия, съобщи, че сред 505-те загинали от неделя са 123 деца. Броят на жертвите се е увеличил след откриването на тела под отломки и на фона на продължаването на бомбардировките.Днес са били убити 29 цивилни, 17 от които в Дума - големия град в Източна Гута. Сирийските правителствени сили започнаха масирани бомбардировки на последния бунтовнически анклав край Дамаск в подготовка на сухопътна офанзива за неговото превземане.Източна Гута, чието население наброява около 400 000 човека, е обсадена от 2013 г. Бомбардировките продължават в момент, когато нови разногласия в ООН предизвикаха поредно отлагане на гласуването за хуманитарно примирие в района, отбелязва АФП.Очакваното снощи гласуване в Съвета за сигурност на ООН за проекторезолюция, предвиждаща 30-дневно хуманитарно прекратяване на огъня в Сирия, бе отложено за 17.00 ч. по Гринуич (19.00 ч. българско време) днес. Световната организация все още е разединена по въпроса за кръвопролитния конфликт в Сирия. Продължилите с часове преговори, целящи да се избегне вето от страна на Русия, ключов съюзник на режима на сирийския президент Башар ал Асад, получаващ от нея решаваща военна помощ във войната, приключиха с изготвянето на нов проект, предвиждащ незабавно спиране на огъня. Според Сирийския център за наблюдение на правата на човека. руски военни самолети участват в атаките срещу Източна Гута. По-рано тази седмица Русия отрече да нанася въздушни удари в района.", "date": "2018.02.24", "title": "Над 500 цивилни жертви при бомбардировките в Източна Гута"}
{"url": "http://www.novinite.bg/articles/156973/Angelkova-Balgariya-moje-da-bade-vajen-faktor-za-razvitieto-na-Balkanite", "text": "България играе все по-активна роля на Балканите и може да бъде важен фактор за икономическото развитие на региона, включително чрез различни инициативи в туризма. Това заяви министърът на туризма Николина Ангелкова пред Пол Маккарти, регионален заместник-директор на отдел \"Европа\" на Международния републикански институт (International Republican Institute - IRI). Срещата им се състоя във Вашингтон в рамките на работното посещение на министъра в САЩ. Министър Ангелкова представи отговорната мисия, която България в момента изпълнява като председател на Съвета на ЕС по отношение на сигурността, просперитета и модерното развитие на страните от общността. Сред важните теми на европредседателството е и интеграцията на Западните Балкани, които имат все още неразгърнат икономически, социален и културен потенциал.Съвместно със страни от региона разработваме инфраструктурни проекти, които са важни и за развитието на туризма, каза министърът и подчерта, че се създават общи продукти и маршрути, които ще насърчават привличането на повече туристи към тази част на Европа, включително и от далечни пазари като САЩ.Туризмът допринася за растежа на световната икономика, защото е водещ фактор за устойчивост. Традиционно той е сред най-важните двигатели за благосъстоянието и напредъка на страните и през последните десетилетия се развива с ускорени темпове, допълни министърът. Тя припомни, че този месец в българската столица София се състоя неформална среща на министрите на туризма от ЕС на тема \"Туризъм и икономически растеж\". На форума участваха около 520 делегати и бяха дискутирани тези въпроси и ролята на Европа като водеща туристическа дестинация в света.Министърът припомни, че според Европейската туристическа комисия международните туристически пътувания на континента през 2017 г. са повече от 670 милиона и са се увеличили с 8,4 на сто в сравнение с година по-рано. България също показва отлични резултати в сектора. През 2017 г. общият брой туристически посещения на чужденци у нас е близо 8,9 милиона, което надвишава с над един милион населението на страната ни. Привличаме все повече инвеститори в туризма и предлагаме висококачествени и конкурентни услуги, акцентира министър Ангелкова.Международният републикански институт е непартийна, неправителствена международна организация за развитие на демокрацията. От 1983 г. работи в повече от 100 страни - в Африка, Азия, Евразия, Европа, Латинска Америка и Карибите, Близкия изток и Северна Африка - и в момента има офиси в над 30 държави. Нейните дейности включват подпомагане на политическите партии и кандидатите им за развитие на техните ценности и институционални структури, на добри управленски практики, гражданско общество, образование, младежки лидери, изборна реформа, мониторинг на избори и други.", "date": "2018.02.24", "title": "Ангелкова: България може да бъде важен фактор за развитието на Балканите"}
{"url": "http://www.novinite.bg/articles/156975/Vanshno-izleze-s-preporaki-vav-vrazka-s-vloshenata-zimna-obstanovka-na-Balkanite", "text": "Външното министерство излезе с препоръки във връзка с влошената зимна обстановка на Балканите. Заради очакваното лошо време в Хърватия, Словения, Македония, Румъния, Босна и Херцеговина, Черна гора и Сърбия, изразяващо се в минусови температури, силни ветрове и обилни снеговалежи, Министерството на външните работи съветва всички български граждани, които имат намерение да пътуват до или през териториите на посочените държави през следващите няколко дни, да отложат своите планове до нормализиране на обстановката.В случай на неотложни пътувания, МВнР съветва гражданите да се осведомят подробно за актуалната метеорологична и пътна обстановка за дестинацията на пътуване, да следват стриктно инструкциите на местните вла‎сти и указанията на пътните знаци и да потеглят на път напълно подготвени за придвижване в зимни условия - зимни вериги за гумите, пълен резервоар на автомобила, подходящо топло облекло и мобилни апарати с напълно заредени батерии.В случай на кризисна ситуация МВнР съветва гражданите да уведомят своевременно близките си за своето състояние и местоположение, да означат своето местоположение в социалните мрежи и да подадат сигнал до дирекция \"Ситуационен център\" на МВнР, която приема денонощни сигнали за бедстващи хора на телефон: 00359 2 948 2404 или на имейл: crisis@mfa.bgСигнали могат да бъдат подавани и на следните дежурни телефони:Хърватия: +385 984 69 808Словения: + 386 41 722 238Република Македония: +389 75 280 013Румъния: +40 21 230 21 50Босна и Херцеговина: +387 603 210 397Черна гора: +382 69 143 298Сърбия: +381 66 840 89 51", "date": "2018.02.24", "title": "Външно излезе с препоръки във връзка с влошената зимна обстановка на Балканите"}
{"url": "http://www.novinite.bg/articles/156960/Kukerlandiya-posreshta-80-maskaradni-grupi-v-Yambol", "text": "В Ямбол беше открит 19 Международен маскараден фестивал \"Кукерландия\". Рекорден брой кукери, старци, бабугери, джамали от цялата страна и чужбина два дни ще представят зимните и пролетни традиции за прогонване на злото. Във фестивала участват и групи от Гърция, Румъния, Молдова и Турция. Организатори на Кукерландия са общините Ямбол и Тунджа.С карнавално шествие, звън на чанове, страховити маски и традиционни персонажи беше дадено началото на Кукерландия в Ямбол. Тази година участниците са почти 3 000 и ще представят различни обичаи.Анатолий, Кукерска група Ямбол: Играя кукер от година и осем месеца - като традицията се спазва цялото поколение на моето семейство, като моят син също играе кукер. Това е неописуемо, това трябва тръпка да имаш в себе си да играеш кукер.Яни, кукер: Скачат да прогонят злото.И тази година Кукерландия разширява своя обхват, пъстрота и съпътстващи събития:Георги Славов, кмет на Община Ямбол: Най- пъстрия, най-многоликия, най-емоционалния празник, който имаме в региона. За първа година толкова много групи. За първа година толкова разлят е този празник, парка вече не ни стига, той по традиция си е Кукерград. Вече сме и в центъра. За първа година три сцени, за първа година 80 групи, за първа година 20 детски, най-голямата ни гордост.Освен състезателните дефилета ще бъдат открити няколко изложби, ще бъде пресъздадена традицията на Сирни заговезни. През миналата година Ямболският маскараден фестивал беше номиниран за \"Туристическо събитие\" във вторите Годишни награди в туризма.", "date": "2018.02.24", "title": "\"Кукерландия\" посреща 80 маскарадни групи в Ямбол"}
{"url": "http://www.novinite.bg/articles/156981/Razkrita-e-mreja-za-prostituciya-v-Bansko", "text": "Разкрита е мрежа за проституция в Банско. При акцията до момента са задържани 6 лица, съобщи административният ръководител на Районна прокуратура-Разлог Ружена Кондева-Елчинова.Образувани са две досъдебни производства под наблюдението на Районната прокуратура в Разлог - за проституция и за разпространение на наркотици.Продължават разпитите на момичета пред съдия. Направени са множество претърсвания, обиски и са иззети неголеми количества наркотични вещества.Назначена е експертиза, за да се установи количеството и вида на намерения наркотик. Процесуално-следствените действия по случая продължават, допълни прокурор Кондева-Елчинова.", "date": "2018.02.24", "title": "Разкрита е мрежа за проституция в Банско"}
{"url": "http://www.novinite.bg/articles/156963/Katastrofa-vze-jertva-v-Blagoevgradsko", "text": "Мъж е загинал при катастрофа на пътя между село Церово и Благоевград, съобщиха от Областната дирекция на полицията. Около 9.24 часа на пътя между село Церово и областния център е станало пътнотранспортно произшествие между два автомобила - „Тойота” и „Рено”. При инцидента е загинал водачът „Тойота”-та. Жертвата е 67-годишен мъж от Благоевград.", "date": "2018.02.24", "title": "Катастрофа взе жертва в Благоевградско"}
{"url": "http://www.novinite.bg/articles/156967/Dvijenieto-na-prohoda-Shipka-e-zatrudneno", "text": "Движението на прохода \"Шипка\" е затруднено. Заради тежкия сняг десетки дървета са паднали на пътното платно. Екипи на пътноподдържащата фирма започнаха разчистването им. Това наложи движението по Шипка да бъде ограничавано на места. Пътната настилка е мокра, периодично се опесъчава .От Пътна полиция предупреждават шофьорите да бъдат особено внимателни.", "date": "2018.02.24", "title": "Движението на прохода \"Шипка\" е затруднено"}
{"url": "http://www.novinite.bg/articles/156985/BSP-shte-si-pravi-televiziya", "text": "Националният съвет на БСП възложи на Изпълнителното бюро на партията, на Съвета по духовна сфера, култура и медии и на Комисията по идейно и програмно развитие, анализи и прогнози да разработи концепция за стартиране на телевизионен канал на БСП. Това съобщиха от пресцентъра на партията.По-рано днес лидерът на БСП Корнелия Нинова заяви, че безспорно най-важният приоритет за този, а и за следващите месеци, остава председателството на България на Съвета на ЕС. \"То все още е възможност България да бъде двигател, лидер във вземането на решения за бъдещето на Европа. Но правителството на Бойко Борисов опропастява тази възможност всеки ден. Правителството на Борисов отнема европейския образ на България\", заяви тя. Нинова припомни, че скандалите за ремонта на НДК, \"Кумгейт\" и решението на Конституционния съд за оставка на депутат по повод случая с Делян Добрев.", "date": "2018.02.24", "title": "БСП ще си прави телевизия"}
{"url": "http://www.novinite.bg/articles/156956/Kakav-shte-bade-efektat-varhu-pazara-sled-prodajbata-na-ChEZ", "text": "„Продажбата на такова стратегическо предприятие като ЧЕЗ, е доста важно от гледна точка на сигурността на страната. Доколкото знам около фирмата „Инерком Груп” стоят около 10 други фирми, които дават кредитния рейтинг”, коментира в студиото на „Събуди се” енергийният експерт проф. Атанас Тасев. Повод за изказването му беше сделката за продажба на ЧЕЗ. „Зад групата „Инерком” стоят активи, които са не повече от 74 милиона лева. 74 млн. лв. за покупка на компания, която генерира приход от близо 2 млрд. лв. Ако бях сериозен банкер, никога не бих дал кредит на такава фирма. „Инерком” през годините е била финансирана от един чешки милиардер за построяването на два соларни парка у нас. Тогава „Инерком” се е опитвала да вземе банков кредит, но не е успяла, и тогава се е обърнала към международни инвеститори, като един от тях е този чешки магнат. Проблемът на този магнат е, че неговите синове току-що бяха осъдени на 6 години затвор на първа инстанция в Чехия за корупционни сделки при присъединяване на два соларни парка към чешката енергийна система. Дали това службите го знаят?”, попита Мартин Владимиров, енергиен експерт от Центъра за изследване на демокрацията.По думите му за сделката се е знаело още преди два месеца. Но нито КЗК, нито ДАНС е проучила компанията.„Проблемът е, че КЕВР по-трудно би спряла тази сделка. КЕВР трябва да придобие функции на разследващ орган, защото в ключовия сектор „Енергетика”, където виждаме толкова много злоупотреби, има твърде малко разследвания от самия енергиен регулатор. Проблемът не е в това дали Гинка или който и да е купува голяма компания. Въпросът е дали имаме реална представа кой стои зад тези средства и какъв ще е ефектът върху пазара”, добави енергийният експерт Мартин Владимиров.Припомняме, че само преди дни ЧЕЗ обяви, че продава бизнеса си у нас на българската компания \"Инерком България\". Надзорният съвет на чешкия холдинг е одобрил договора за продажба на активите си у нас. Пакетът се състои от седем компании - \"ЧЕЗ България\", \"ЧЕЗ Електро България\", \"ЧЕЗ Разпределение\", \"ЧЕЗ Трейд България\", \"ЧЕЗ ИКТ България\", Проект \"Свободна енергия Орешец\" и \"Бара Груп\".ЧЕЗ доставя ток на близо 3 млн. клиенти в България и обслужва площ от 44 000 квадратни километра. Сделката за продажбата е за над 300 милиона, сключена от компания с капитал  50 000 лв. В позицията си българската компания заявява, че осъзнава отговорността, която поема с придобиването на ЧЕЗ-България и ще работи за доброто на клиентите, както и за развитието на фирмата и партньорите й. Справка в търговските регистри показва, че именно тогава е регистрирана фирмата-купувач на ЧЕЗ. През 2017 компанията-майка получава първите официални оферти. По информация на NOVA кандидатите са 5-ма. Постепенно обаче един по един започват да се отказват. Скандалът около продажбата на ЧЕЗ е по оста миналото на компанията-купувач и енергийната сигурност на страната.„Не мога да си представя как една фирма от Пазарджик с 90 000 лева активи и 11 000 лева загуба за миналата година, ще купи най-голямото ЕРП в България”, заяви в петък Делян Добрев, председател на Комисията по енергетикаПо неофициална информация, първоначално 5 компании са подали оферта. От централата в Чехия заявиха за NOVA, че е направен международен одит на целия процес и допълват, че сделката съответства със закона. По неофициална информация договорената сума за покупката е малко над 300 милиона евро.Проверка на NOVA показва, че компанията е регистрирана веднага след първите разговори за продажба на ЧЕЗ през 2016 г. Месеци по-късно две чешки компании, в които е бившият екоминистър на Чехия, замесен в корупционен скандал и злоупотреби с електроенергия и словашкия бизнесмен - Земек, купуват  част от фирмата на Гинка. Три месеца по-късно се оттеглят и оставят всичко в ръцете на бизнесдамата от Пазарджик.Всички подробности около сделката са търговска тайна. Според неофициална информация един от петте потенциални купувачи на българските активи е именно „Energo-Pro”. Екипът ни днес успя да се свърже с компанията-майка в Чехия. В официална позиция до NOVA от чешката „Energo-Pro” заявяват, че „още преди окончателното решение за продажбата на активите на ЧЕЗ в България, „Energo-Pro” са доказали, че целият процес по тръжната процедура на българските активи е непрозрачен”.", "date": "2018.02.24", "title": "Какъв ще бъде ефектът върху пазара след продажбата на ЧЕЗ"}
{"url": "http://www.novinite.bg/articles/156979/Nyama-pari-za-20-uvelichenie-na-zaplatite-na-slujitelite-v-zatvorite-SNIMKI", "text": "Правосъдният министър Цецка Цачева заяви, че няма как да бъде изпълнено искането за 20-процентно увеличение на възнагражденията на служителите в затворите. Цачева слезе при протестиращите пред Министерството на правосъдието. По думите й това искане не съответства дори на направените увеличения в системата на МВР. Тя допълни, че възможното увеличение, предложено от страна на финансовия министър, е в рамките на пет процента, но протестиращите са отказали. Има и договореност за нова среща през май, когато се види как върви изпълнението на бюджета. От началото на септември, когато стартира процедурата по бюджета за 2019 г., отново съвместно със синдикатите и ръководителите на двете дирекции към Министерството на правосъдието, ще бъдат търсени възможности за повече средства за щатни бройки и за възнаграждения, каза Цецка Цачева.Според Цачева трябва да се отчете, че държавата е на всички, които пълнят хазната с данъците си и e необходимо да се търси баланс между различните сектори. Всички искаме децата ни да са образовани добре, да имаме качествено здравеопазване, аргументира се правосъдният министър.Тя коментира, че напълно споделя мнението, че работата на надзирателите е рискова и в никакъв случай не подценява техния труд, който е отговорен и тежък. По думите на Цачева вече се работи по нормативни промени за баланса между тези, които изтърпяват наказание \"лишаване от свобода\" и тези, които отговарят за тяхната сигурност. В отговор на въпрос колко са незаетите щатове, министърът каза, че в момента почти всички са на процедура за различни конкурси, текучеството е голямо, тъй като има обжалване на конкурси.Цачева съобщи, че във вторник ще участва в международна конференция във връзка с радикализацията в затворите, новите отговорности, които имат служителите по поддържане реда в затворите. По думите й това са теми, които не се обсъждат само в България, а в целия ЕС.На предстоящия съвет по правосъдие, на 8 март в Брюксел, съм настояла и ще бъде включено като дебат условията за работа в затворите и противодействие на радикалните явления, каза Цачева.Протестиращите заявиха, че продължават с недоволството, докато не им бъдат изпълнени исканията. Те протестираха с плакати - \"Само едно е сигурно в сектор сигурност - несигурността\", \" Искаме увеличение, а не подаяние\", \" С обещания затвори не се пазят\" и други. На входа на министерството беше поставена войнишка раница с надпис \" Торбата с лъжи на Министерството на правосъдието\".Протестиращите поискаха достойно отношение, което им се полага като граждани на ЕС и на държава, председателстваща Съвета на ЕС. Те поискаха още достойни възнаграждения и условия на труд. На протеста присъстваха служители от всички градове на двете дирекции на Министерството на правосъдието - ГД \"Изпълнение на наказанията\" и ГД \"Охрана\". Служителите бяха с членове на техните семейства.", "date": "2018.02.24", "title": "Няма пари за 20% увеличение на заплатите на служителите в затворите (СНИМКИ)"}
{"url": "http://www.novinite.bg/articles/156953/Balgariya-e-na-chetvarto-myasto-po-ubijstva-v-ES", "text": "България заема четвърта позиция в ЕС по брой умишлени убийства на 100 000 жители, с коефициент 1,8 на сто, показват данни от анализ на Евростат за умишлените убийства в Общността през 2016.Пред нас по показател \"умишлено убийство\" са само трите балтийски републики - Литва, Латвия и Естония, а най-малко жертви на убийства са регистрирани в Австрия, Холандия и Испания.Според данни на националната статистика у нас през 2016 г. има извършени 79 убийства и 26 опита за убийства. Престъпленията с нанасяне на телесна повреда са 820.За същата година НСИ отчита също 97 осъдителни присъди за извършени убийства в различни периоди, като за това са осъдени 100 души.През 2016 г. у нас са наказани 1770 престъпления против личността /около 6 процента от всички осъдителни присъди през годината/, като за това са осъдени над 1400 лица /5 на сто от общия брой на лицата с влезли в сила присъди през същата година/.За изнасилване са осъдени 61 човека, за разврат има 220 осъдени, а за трафик на хора осъдените са 31 души.Според данните на НСИ коефициентът на криминалната активност у нас е намалял значително за 5-годишен период - през 2012 г. е имало 600 криминално проявени лица на 100 хиляди души население, докато през 2016 г. техният брой е спаднал до 450 души на 100 хиляди души.Най-висок е коефициентът на криминална активност във възрастовата група 18-24 години - 1250 човека на 100 хиляди жители. Най-нисък е коефициентът на криминална активност у нас сред лицата на възраст над 50 години - 130 на 100 хиляди жители, отчита родната статистика.5000 УБИЙСТВА СА РЕГИСТРИРАНИ В ЕС ПРЕЗ 2016 г.Близо 5000 жертви на умишлено убийство са били регистрирани от полицията в ЕС през 2016 г., отчита анализът на Евростат.В цифрово изражение най-голям брой на убийствата е регистриран във Франция - 1017 жертви или около 20 на сто от всички умишлени убийства в ЕС; следват Германия - 682, Полша - 530 и Италия - 469 жертви.В сравнение с населението обаче - Литва регистрира най-голям дял умишлени убийства на 100 000 жители - 5,9, пред Латвия - 3,4 , Естония - 3,2, България - 1,8 и Кипър - 1,7.Най-нисък е броят на жертвите на умишлено убийство в Австрия - 0,5 жертви на 100 000 жители, Холандия и Испания - по 0,6, Чехия и Италия - по 0,7.За сравнение - при съседите ни е имало също сравнително нисък брой убийства спрямо някои европейски страни - в Румъния - 290, в Гърция - 86, в Сърбия - 90, в Македония - 25.Като цяло броят на умишлените убийства в ЕС спада през годините, като през 2008 г. техният брой е бил над 5 600, през 2009 г. - 5300, през 2010 г. - 5100 - до около 5 000 убийства през 2016 г., отчита европейската статистика.", "date": "2018.02.24", "title": "България е на четвърто място по убийства в ЕС"}
