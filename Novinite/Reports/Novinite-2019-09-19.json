{"url": "https://www.novinite.bg/articles/180421/API-oprovergaha-Nyama-monopol-pri-dostavchicite-na-tol-uslugi", "text": "Във връзка с постъпили запитвания от медии заради публикация във в. „Сега“, предоставяме следната информация: Не отговаря на истината твърдението за монопол при доставчиците на тол услуги. Агенция „Пътна инфраструктура“ е сключила при Общи условия, еднакви за всички кандидати, договори за предоставяне на услуга за електронно събиране на пътни такси с три доставчика. И трите дружества желаят да предлагат електронни винетки и да предоставят услуга по събиране на тол такси.Оперативна съвместимост с електронната система за събиране на пътни такси на база време (електронна винетка) са постигнали две от дружествата и чрез своите партньори в търговската мрежа продават електронни винетки. Системата за събиране на пътни такси на база изминато разстояние – ТОЛ, ще бъде отворена за оперативно интегриране на националните доставчици на услуги след промяна на Общите условия на база синхронизираната с промените в Закона за пътищата (обн. ДВ, бр. 60 от 30.07.2019 г.) нормативна уредба.До момента нито един от трите национални доставчика, които имат договори с АПИ и за предоставяне на тол услуги, не е преминал процедура за доказване на оперативна съвместимост с електронната система за събиране на тол такси. Не отговаря на истината и твърдението, че доставчиците на услуги ще изчисляват дължимата тол такса на тежкотоварните автомобили с обща технически допустима максимална маса над 3,5 тона. Това ще се прави от Националното тол управление към Агенция „Пътна инфраструктура“. През месец юни на пресконференция бяха показани т.нар. елки на тола, които ще изчисляват дължимите тол такси. Доставчиците на декларирани (GPS) данни ще предават на националните доставчици на услуги данни за географското позициониране на своите клиенти, като националните доставчици само ще ги обработват със съответния софтуер и ще ги превръщат в т.нар. тол декларации. Тол декларациите (информация по кои точно тол сегменти от пътя се е движило съответното превозно средство) ще се подават на Националното тол управление (НТУ), което ще пресметне дължимата тол такса и ще върне информация със сметката на доставчика на услуги.Регистрацията на доставчици на декларирани (GPS) данни е обвързана със синхронизиране на нормативната уредба с промените в Закона за пътищата. По повод „поредният парадокс е какво ще правят над 900 служители, които ще бъдат наети „поетапно“ в Националното тол звено, след като системата е електронна“ и „по какъв начин „контрольорите“ ще се включат в проверките за платена тол такса на камионите“, уточняваме, че към 19.09.2019 г. в НТУ са назначени 677 служители, от които 597 в сектор „Контрол и правоприлагане“.На база на контролната функция, която тези служители осъществяват ежедневно, са събрани 3 734 153, 43 лв. от компенсаторни такси. Продадените до момента електронни винетки са на стойност 326 079 369 лв. Дейността на Националното тол управление се фокусира върху контролната функция на държавата по отношение на събирането на пътни такси и оперирането на Електронната система за събиране на пътни такси. НТУ осъществява систематичен контрол не само над потребителите на пътя, но и върху доставчиците на услуги по събиране на пътни такси. Те ще бъдат задължени до два часа след засичане на съответното превозно средство от контролните рамки да предоставят на НТУ т.нар. тол декларации.НТУ има последваща контролна функция да я валидира и да изчисли дължимата тол такса. Дейността на доставчиците на услуги ще бъде контролирана на база на обективни критерии, които ще бъдат заложени в Общите условия. Ако в продължение на определен период от време, доставчик на услуга по събиране на пътни такси има лоши показатели за обслужване, се предвижда АПИ да има право да го дерегистрира от регистъра на националните или европейски доставчици на услуги. Ще бъде дадено достатъчно време на неговите клиенти да изберат други форми на таксуване.", "date": "2019.09.19", "title": "АПИ опровергаха: Няма монопол при доставчиците на тол услуги"}
{"url": "https://www.novinite.bg/articles/180410/Poiskaha-ostavkata-na-direktora-na-BNR-zaradi-skandala-sas-Silviya-Velikova", "text": "\r\nРедакционната колегия на БНР поиска оставката на Управителния съвет и на генералния директор Светослав Костов заради скандала със свалянето от ефир на журналистката Силвия Великова и съмненията около профилактиката на програма „Хоризонт“, заради която ефирът спря за 5 часа.\r\n\r\n\r\n\r\n\r\n\r\n\r\n\r\n\r\n", "date": "2019.09.19", "title": "Поискаха оставката на директора на БНР заради скандала със Силвия Великова"}
{"url": "https://www.novinite.bg/articles/180379/Karakachanov-Kontrarazuznavatelni-ni-strukturi-si-varshat-rabotata", "text": "Нашите контраразузнавателни структури си вършат работата и информация се събира и се анализира за всеки един опит на чужди фактори, без значение дали това са държави или други субекти, които се опитват по някакъв начин да се бъркат във вътрешната политика. Подобни случаи и опити има. Това каза вицепремиерът и министър на отбраната Красимир Каракачанов.По повод на шпионския скандал с Движение „Русофили” министърът на отбраната заяви, че България се стреми към добри и приятелски отношения с Русия. „Прокуратурата изнесе своите мотиви и аз съм склонен да ги уважа, докато тя се произнесе окончателно по въпроса. Темата обаче е много по-сериозна по отношение на опитите на различни външни  фактори да влияят върху политическата обстановка в България. Тук не е въпроса само дали традиционно това се очаква да се върши от Русия, която поради напрежение в Черно море, кризата в Украйна, Крим и т.н. е доста активна в целия Балкански регион и у нас. Отношенията, които се зародиха между Русия и Турция също предполагат подобни съмнения. Прокуратурата си има своите мотиви, за да предприеме подобни действия”, каза той.Той уточни, че има и други  държави, които извършват шпионска дейност у нас. „Има държави, които се водят наши съюзници, които доста активно работят в подобна посока, а има и държави, които дори очакват нашата подкрепа за ЕС и НАТО, които също се опитват да извършват подобна дейност”, добави Каракачанов. По повод на скандала със спирането на ефира на Програма „Хоризонт” на БНР вицепремиерът заяви:  „Прокуратурата е констатирала, че не е имало технически причини БНР да бъде спрян сигналът. Би следвало да се замислим по другия въпрос – ако някой иска да изразява своето отношение по една или друга тема, защо трябва да бъде за сметка на слушателите на БНР. Общественият интерес изисква подобни институции като БНР  и БНТ по никакъв начин да не се замесват в политически игри или върху тях да се упражнява натиск. Ако някой обаче е оказвал натиск, нека тези, на който той е оказван, да кажат дали това са представители на властта, дали са някакви други структури или нещо различно”.На 21 ВМРО  ще обяви кандидатурата си за кмет на София. „На изборите в София и в която и да е община в България не участваме, за да подпомагаме един или друг, включително някой от нашите партньори. Там, където сме преценили и сме се договорили с нашите коалиционни партньори – НФСБ или ГЕРБ, ние сме направили съответната форма на коалиционно взаимодействие”, посочи Каракачанов и добави: „По отношение на кандидатурата на г-н Сидеров за кмет на София, мога само да му пожелая успех”.Красимир Каракачанов подчерта, че е необходимо да се работи за включването в трудовия процес на трайно безработните у нас. „Когато говорим за доходите на хората, едно е ясно – ние имаме едно задължение към гражданите и трябва да го изпълним – то е към пенсионерите. За да сме справедливи трябва преизчисляването на пенсии след 2010 г. да бъде според осигурителния доход към 2009 г. Държавата трябва да си влезе в ролята. Тези хубави, крайно неолиберални приказки за пазарната икономика като механизъм са много красиви, но виждаме, че в България и доста други европейски държави не работят добре. Когато има проблем с работната ръка, първо мислиш какво се случва с потенциала, който имаш вътре. Не можеш да спреш един  български граждани, който тук взима 2000-3000 лв., да отиде в Германия или Франция, където ще взима 2000-3000 евро. Не можеш да го спреш, но можеш да помислиш тези 400 хил., които се водят трайно безработни, да бъдат вкарани в трудовия процес\".Каракачанов заяви, че подкрепя идеята да се върне наборната военна служба. „Армията е институция, която дава не само умения на младите хора да защитават страната си, което е тяхно задължение по Конституция. За съжаление забелязвам, че някои инициативи на ВМРО или Патриотите се избутват настрани - и програмата за интеграция на ромите, и закона за доброволната военна служба”, обясни министърът на отбраната.", "date": "2019.09.19", "title": "Каракачанов: Контраразузнавателни ни структури си вършат работата"}
{"url": "https://www.novinite.bg/articles/180424/Za-chetiri-godini-Stolichna-obshtina-e-investirala-55-mln-lv-v-zdraveopazvane", "text": "\r\nОбщо 55 млн. лв. е инвестирала Столичната община в общинското здравеопазване през последните четири години. Това съобщи кметът Йорданка Фандъкова при посещението си на реновираната клиника по обща хирургия в Първа градска болница, за която е закупена нова ендоскопска апаратура за диагностични и терапевтични процедури.\r\n\r\nСтоличната община инвестира средно годишно между 8 и 9 млн. лв. за подкрепа на общинските болници за дейности, които не се финансират от НЗОК, посочи столичният кмет. Тя информира, че за Първа градска болница само тази година общината е осигурила над 600 хил.лв.\r\nУспяхме да направим така, че нашите болници да станат конкурентни. Първа градска стана и първата общинска университетска болница, която позволява специалистите да се хабилитират, подчерта кметът Фандъкова.\r\nПо думите й в общинското здравеопазване е налице голяма промяна.\r\nПрез първите години на управление в общината ни се налагаше да спасяваме общинските болници от фалит и от приватизация. Подкрепихме ги, намерихме за тях добри мениджърски екипи и постепенно изчистваме задълженията им, каза Фандъкова.\r\nТя подчерта, че общината инвестира във всички общински болници и Диагностично-консултативни центрове.\r\n", "date": "2019.09.19", "title": "За четири години Столична община е инвестирала 55 млн. лв. в здравеопазване"}
{"url": "https://www.novinite.bg/articles/180416/SEM-sezira-prokuraturata-za-cenzura-v-BNR", "text": "Съветът за електронни медии (СЕМ) ще сезира прокуратурата с искане за проверка по изнесените твърдения за натиск върху Българското национално радио (БНР). Това стана ясно, след като редколегията на \"Хоризонт\" беше изслушана от членовете на регулатора по казуса \"БНР\".В становището на Редколегията се посочва, че в обясненията на генералния директор Светослав Костов за спирането на радиосигнала на програмата на 13 септември и по случая със Силвия Великова има разминавания.Зам.-главният редактор на програма \"Хоризонт\" в оставка Даниела Късовска настоя за оставката на генералния директор и на Управителния съвет на медията. Според нея през Светослав Костов е осъществяван натиск върху общественото радио. Без оставки с този генерален директор и с този Управителен съвет не можем да продължим да работим. При нас свободата на изразяване е изключително важна. В качеството си на заместник главен редактор на програмата аз настоявам за оставка на генералния директор и на Управителния съвет, заяви Късовска, цитирана от БНР.СЕМ реши, че на БНР ще бъде наложена имуществена санкция за нарушаване на Закона за радио и телевизия, за нарушаване на условията на индивидуалната лицензия, заради спирането на програмата.По предложение на Розита Еленова ще има ново заседание на медийния регулатор, на което да присъстват и петимата членове на надзорния орган, тъй като Галина Георгиева в момента е в отпуск.По-рано през седмицата СЕМ изслуша генералния директор Светослав Костов, който заяви, че спирането на ефирното излъчване се е наложило заради възникнал голям технически проблем.След приключилата проверка по случая главният прокурор Сотир Цацаров заяви, че е имало пълна и неограничена възможност за излъчването на \"Хоризонт\" и не се е налагало да се извършва техническа профилактика.В парламента председателят на Държавна агенция \"Национална сигурност\" Димитър Георгиев коментира пред журналисти: \"В БНР сме си свършили работата, предоставили сме информация на прокуратурата\".", "date": "2019.09.19", "title": "СЕМ сезира прокуратурата за цензура в БНР"}
{"url": "https://www.novinite.bg/articles/180415/Kilometrichna-tapa-ot-tirove-na-Kapitan-Andreevo", "text": "Огромно задръстване се образува днес на основния граничен пункт с Турция. Над 10 километра е опашката от тирове и тежки камиони за влизане в южната ни съседка.По-рано през деня беше съобщено, че е осигурен непрекъснат режим на работа на ГКПП-тата в страната преди втората серия от почивни дни през септември. Очаква се хиляди да тръгнат на път.„Към момента има няколко затруднения в преминаването през граничните пунктове, което в известна степен би могло да затрудни тяхната пропускателна дейност. Единият е ГКПП „Златарево”, на границата с Македония. На „Капитан Андреево” и Лесово, турските гранични власти извършват ремонтни дейности, поради което е забавено преминаването през граничния пункт. От наша страна е направено каквото трябва. Да подчертая нещо, това е отново за децата – да си приготвят родителите необходимите документи, когато пътуват, придружени само от единия родител или трети лица”, заяви Аксиния Манчева от „Гранична полиция”.", "date": "2019.09.19", "title": "Километрична тапа от тирове на „Капитан Андреево”"}
{"url": "https://www.novinite.bg/articles/180420/Lamata-ot-varnenskiya-zoopark-se-sdobi-sas-semejstvo", "text": "Семейството на един от най-дружелюбните обитатели на варненския Зоопарк - ламата Президент, стана по-многолюдно. Наред със служителите на едно от най-любимите места на децата в морската столица, занапред за него ще се грижи и Varna Mall. Символичното осиновяване събра вчера в зоологическата градина екипа на търговския център.Малки и големи „окупираха“ контактната зона, където посетителите могат да погалят и нахранят животните. Малчуганите се надпреварваха да раздават лакомства – моркови, ябълки и хляб, не само на ламата Президент, а на всички тревопасни и пернати обитатели в зоната за свободен достъп на Зоопарка.", "date": "2019.09.19", "title": "Ламата от варненския зоопарк се сдоби със семейство"}
{"url": "https://www.novinite.bg/articles/180383/Instagram-obavi-po-strogi-merki-za-postove-za-produkti-za-otslabvane", "text": "Инстаграм обяви по-строги мерки за постове за продукти за отслабване и козметична хирургия. Някои от публикациите ще бъдат скрити от лица под 18-годишна възраст, докато други, предлагащи „чудодейни“ продукти за намаляване на теглото ще бъдат премахвани.Причината са нарастващите опасения за последиците от промотирането на диетични продукти и нереалистични цели върху младите хора, тъй като те имат унищожителен ефект върху физическото и умственото здраве на младежите.Промените ще бъдат приложени и във Фейсбук, която притежава Инстаграм.", "date": "2019.09.19", "title": "Инстаграм обави по-строги мерки за постове за продукти за отслабване"}
{"url": "https://www.novinite.bg/articles/180376/Arki-na-patya-shte-sledyat-za-vinetki-Mogat-avtomatichno-da-izdavat-fishove", "text": "Новите портални рамки на ТОЛ системата ще следят и за винетки на леките автомобили. Контролните арки имат редица сензори, а основната им функция е да лови нарушители.При засечена кола, която е без валидна винетка или пък ППС над 3,5 тона без ТОЛ таксуване, веднага ще се издават електронни фишове. Това става възможно, след като системата на ТОЛ вече има достъп до данните от МВР и може веднага да идентифицира собственика и да му наложи глоба.  Освен че ще могат да сканират номера на всяка кола, автобус и камион и да проверяват дали за съответното превозно средство има валиден винетен стикер или платена тол такса, те ще могат да преброят осите, да изтеглят осево и симетрично натоварване. В реално време те ще засичат нарушителите и мигновено ще подават информация към АПИ. \"На тол рамките има разположени лазерни скенери, които правят пълно заснемане на композицията, все едно на ППС-то се прави ядрено-магнитен резонанс - цялата композицията се вижда като обем. Така се прави вторична проверка за брой оси и отклонения извън габаритите. Ако има нарушения, веднага ще се подаде информация\", обясни на демонстрационна среща проф. Олег Асенов /член на Управителния съвет на Агенция „Пътна инфраструктура“ (АПИ)/ пред Камарата на автобусните превозвачи. Рамките са оборудвани с лазерни скенери и различни видове камери, включително и с камера за обзор. Част от тях вече са монтирани върху някои от инфраструктурните участъци, които ще попаднат в обхвата на платената пътна мрежа. Рамките са с контролна функция, а не за изчисляване на тарифи. \"Когато мине един автобус или камион през рамката се активира часовник. Ако за 2 часа, доставчикът, с който имате договор, не поддаде информация, че превозното средство е минало от там и не поиска цена за преминаване, този камион става нарушител. Ако има издадена маршрутна карта, системата знае това и \"предава\" на всички рамки, че автобусът или камионът с този номер за 24 часа напред е \"бял автобус\", т.е. разрешено му е преминаването. Тогава рамката отхвърля регистрацията и директно пропуска ППС-то\", поясни проф. Асенов.Така тол патрулите, разположени по пътното платно, ще имат значително по-малка роля, а основният контрол ще бъда благодарение на автоматизираната система на контролните портални рамки.", "date": "2019.09.19", "title": "Арки на пътя ще следят за винетки! Могат автоматично да издават фишове"}
{"url": "https://www.novinite.bg/articles/180397/Asansor-do-Lunata-zvuchi-neveroyatno-no-struva-samo-nyakolko-miliarda-dolara", "text": "Любителите на научната фантастика са запознати с хрумката за асансьор до космоса, който е напълно невъзможен с наличната ни технология. Но двама учени смятат, че са намерили алтернатива за асансьор, но само до Луната, пише Tech Crunch.Идеята за космическия асансьор за пръв път е спомената от Артър Кларк в книгата му \"Фонтаните на рая\" от 1979 г. Там той говори за кула, която да е толкова висока, че да стигне космоса. Така нямало да се налага да се пращат кораби в орбита, а всякакви материали да се слагат в този асансьор и като стигнат върха (на около 42,000 км разстояние), вече ще са извън земната гравитация.Начинанието може и да звучи забавно, но има един проблем - подобна кула трябва да е толкова силна, че да поддържа едновременно и собствената си тежест, и тази на противотежестта в другия край. За сега не е известен подобен материал, който да издържи. И така този асансьор си остава в научната фантастика на Кларк.Обаче двама астрономи от университетите в Кеймбридж и Колумбия, САЩ, не се примиряват и смятат, че са намерили алтернатива на този асансьор. Даже са му измислили име - Spaceline.Те смятат, че концепцията за заковаването на такъв космически асансьор на земната повърхност е грешна. Предложението им е за кула или кабел в обратната посока - от повърхността на Луната до геосинхронната орбита около планетата ни. Името ѝ идва от факта, че такава орбита се използва само при извеждането на космически апарати.Учените Зефир Пенойр и Емили Сандфорд обясняват в своя проект, че представянето на концепцията за лунния асансьор лежи само на математически и физически параметри. Смятат и че пренебрегването на тази идея може да е основна пречка в развитието ни като вид в нашата галактика. С други думи, направили са сметките и явно излизат. И сумата би била само няколко милиарда долара.Spaceline би приличала повече на много дълга кука в небето, отколкото на кула. Много тънък и здрав материал (с дебелината на молив) би се разпростирал на разстояние от около 360,000 км - от Луната до безпасно място над Земята, където няма да пречи на сателитите и няма да навлезе в атмосферата ни.Всеки желаещ да се разходи до Луната просто ще трябва да стигне до правилната височина в орбита и да се \"синхронизира\" с единия край на Spaceline, където може би ще има подобие на космическа станция. От там задвижването към Луната може да стане със захранване от слънчевата енергия, за да се изключи нуждата от гориво. След това би трябвало да ги чака меко пристигане в лунната орбита или кацане на друга космическа станция (ако си я построим).Важно е да се отбележи, че Spaceline би минавала през точката на Лагранж, където на практика има нулева гравитация и няма други физически смущения, т.е. изграждането и съхранението на тази линия би било без големи космически затруднения.Учените не смятат, че са намерили перфектното решение, но твърдят, че тази теория е много по-реалистична, отколко тази от книгата на Кларк. Винаги има опция и някой просто да е объркал числата. Но може би самото споменаване на тази теория ще вдъхнови някой от световните милиардери с афинитет към космоса да финансира този лунен асансьор.", "date": "2019.09.19", "title": "Асансьор до Луната - звучи невероятно, но струва само няколко милиарда долара"}
{"url": "https://www.novinite.bg/articles/180386/Lekar-sloji-kriva-kolyanna-stava-na-pacientka-i-ne-si-prizna", "text": "Лекар сложи крива колянна става на пациентка в столична болница и й предизвика ужасни мъки.През 2016г. жената отива на лекар, защото изпитва силни болки в коленете. След много съвети от близки и познати тя избира медик в столична болница, чието име е известно в областта на ортопедията.Той ѝ казва, че има спешна нужда от смяна на колянната става и в крайна сметка правят операцията. След нея обаче пациентката започва да изпитва още по-силни болки и започва да ходи всяка седмица при лекаря, който я оперира, разказва тя пред телевизия Bulgaria ON AIR.Там обаче получава не само неразбиране, но и неуважително и дори унизително отношение.\"Казваха ми, че трябва да отслабна, затова ме болят краката. Дори отказаха да ме изследват на определен уред, защото съм щяла да го счупя\", споделя жената.След три месеца ходене по мъките и установяване на това, че има сериозна нередност, лекарят ѝ предлага втора реоперация, защото според него, болките ѝ идват от увреден нерв. Тогава е заразена с бактериална инфекция.\"Да си беше признал, че е сбъркал, да беше проявил човещина, но отношението на целия лекарски екип беше недопустимо\", разказва още потърпевшата.След целия ужас и години болки, тя отива при друг лекар, който успява да изчисти крака от тежката инфекция и да сложи нова става. Сега тя се възстановява бавно.", "date": "2019.09.19", "title": "Лекар сложи крива колянна става на пациентка и не си призна"}
{"url": "https://www.novinite.bg/articles/180382/Vaksinirat-sreshtu-morbili-v-Plovdiv", "text": "Извънредни имунизации срещу морбили се извършват в Пловдив и областта. До началото на октомври трябва да бъдат обхванати децата от уязвими групи на възраст от 13 месеца до 8 години. Спешните мерки са разпоредени от Здравното министерство и в други градове. Целта е да не се допусне допълнително разпространение на болестта на територията на страната. ", "date": "2019.09.19", "title": "Ваксинират срещу морбили в  Пловдив"}
{"url": "https://www.novinite.bg/articles/180425/Oficialno-Berbatov-okachi-butonkite-na-pirona", "text": "Футболист №1 на България за 21-и век - Димитър Бербатов, официално обяви края на своята футболна кариера. Нападателят направи признанието, а дългогодишния му футболен път бе повече от бележит и значим. Бербатов е юноша на Пирин Благоевград, след което преминава в редиците на ЦСКА. Официалният край на кариерата на Митко Бербатов е на 19-и септември, важна дата, защото на нея преди 9 години българинът вкара хеттрик на големия враг на Манчестър Юнайтед - Ливърпул, в мач за първенството, в който \"червените дяволи\" победиха с 3:2.Бербо се запъти към големия футбол, след като реализира трансфер в Байер Леверкузен, за да играе после в английските Тотнъм, Манчестър Юнайтед и Фулъм. След това Бербатов премина в Монако, за да завърши феноменалната си състезателна дейност в ПАОК и за финал индийския Керала Бластърс.„Пак оставам във футбола, но нещо в мен умря. Гледаш мач, бившите си отбори, ако е на живо е още по-лошо, защото си разчертаваш варианти за игра. Ако си изпълнил голяма част от амбициите и целите си, когато дойде моментът да спреш, ти янма да съжаляваш толкова много”, коментира Бербо пред Дарик.„Не е хубаво по принцип да съдиш хората, когато не си „в неговите обувки”, акцентира Бербо на критиките в кариерата си. „Всички сме хора, всеки си изпуска нервите. Аз съм чувал какво се говори за мен. Никога не е приятно, защото сме хора и всеки има чувства. Все едно аз да започна да правя разбор на някой, който води предаване. Като видиш на живо терена, искаш да стъпиш на него. Представяш си как вкарваш, как подаваш. Когато приключиш, е малко трудно. Гледах националите сега на „Уембли”, а теренът те вика: Берба, ела. Живеем с красивите спомени и това е. На туристите на „Олд Трафорд” им пускат химна на Ман Юнайтед, а на играчите ни пускаха, че сме шампиони на Англия и на Европа. Имаше моменти, в които бяхме трагични, но взимахме страха на опонентите си и ги биехме шампионски с 1:0\".„Никога не съм искал да се определям с един гол, но победният гол срещу Ливърпул придава по-голяма тежест, а хората го помнят. Имал съм и подобни красиви голове, но с други отбори. Асистенцията срещу Уест Хем бе много трудна, защото това са моменти, в които ти не мислиш. Ако не бях реагирал правилно в двата  момента, щях да направя нещо скучно. Аз се чувствам оценен, но дори хората, които по една или друга причина не са ме харесвали, ще разберат. Факт е, че може би ще остане дупка след мен. Мога да говоря много, защото съм го извоювал. Кървял съм и съм направил така, че мога да кажа неща. Трябва да го направя по начин, който ще ме разберат хората. Истина е, че няма визия кой да излезе от България и да направи голяма кариера в чужбина. Гледам ги младите, как тренират, говорят, разсъждават. Какви амбиции имат. Не е нужно да ги питам, само ги слушам. И не ми харесва някой от нещата, които виждам. Най-големият проблем е  факта, че футболната ни среда е такава. Когато отиде на тренировка и треньорът има амбиция да те направи по-добър, тези 2 часа, които си там, той може да ти даде най-добрите съвети. Когато излезеш и отидеш в лоша среда, забравяш всичко. Ако слушаш глупости, забравяш! Времето за тренировка е по-малко, отколкото другото. Това е порочен кръг, от който няма измъкване. Аз нямам отговор какво е решението. „Ако си силен психически, дори да не го осъзнаваш, а да те води амбицията за развитие, тогава пак ще победиш и ще се развиеш. Трябва да си много силен, наистина, но за съжаление няма и търпимост, но това е персонален избор за играча. Той трябва да го иска, а това е навсякъде. Давам пример – карам хубава кола и ме виждат и искам да карам колата на Бербатов. Ама аз съм тръгнал от „жигулата” ми, стъпка по стъпка и където трябва. Ако си  Бил Гейтс или Зукърбърг, става така, но тук такъв няма. Бързият успех и жаждата е лоша. Ако на мъжете в България им сложил една хубава кола и апартамент, 90% ще изберат колата. Аз също ще направя този избор, мъж съм, но през моята призма мога да дам съвети. Не може да показвал стил на живот, който е лесен. Не е важно да се обличаш богато, а да си богат. Ако не се научиш навреме, потъваш надолу.„В Германия ме направиха човек и мъж. Ако не се нагодиш в тази среда, която е готова – няма как да стане. Или се нагаждаш и успяваш, ако ли не заминаваш. Като си в тази среда, дори несъзнателно придобиваш навици на победител, маниери. Как си лягаш, как се храниш, и то в продължителен период от време си там. Едно време, когато бях малък всеки го подлъгват. Караха ме да пуша, било мъжко. Това е избор – не съм искал да го правя. Не знам дали това е начинът да станеш голям. Говоря от собствения си опит и не знам дали ще е гаранция за успех. Тръгнал съм от същото място. Гледах как псуваха Стойчо Атанасов от ЦСКА. Кой беше последният футболист, който освиркаха? Кой беше и успя? Аз бях. Викам си – „кога ще се научите, хора, как може да го правите на собствените си играчи”. Аз съм ви примерът, а после всеки се оплаква, че нямаме футбол.  Нашите фенове също си обичат феновете, но е малко крайно. Времената се менят, а футболът се променя. Не можеш да следиш на стари лаври. Виж кога си станал шампион за последно и гледаш 10 години. Уау! Защо един отбор като Лудогорец има тези успехи? Аз не знам, тъй като съм далеч, но ги гледам. Едно от нещата е, че няма стрес при тях от футболно естество. Няма сега да се притесняват от феновете, фланелките да им свалят. Как да бъда смел на терена? Ако паднем, пак ще ме чакат пред нас, псуват. Как да стане? Психически се подтискаш и нямаш желание да отидеш да тренираш. Накрая се насъбира и да, виждам, че нямат фенове, но им помага, тъй като няма кой да ги стресира това нещо. Те играят смел футбол, който се правят грешки, но няма проблем. Тук има големи изисквания все едно ще вземем КЕШ. Преди е можело, но сега – не. Как ще дойде качествен играч в България? Обертан имаше талант, но за да дойдеш в България … Трябва да си признаеш пред себе си, че не ставаш за големия футбол. Отивам в съседна Гърция и не можех да играя, както когато бях силен”.„Ако някой ми каже, че иска да сме на това дередже – ще млъкна и нищо няма да кажа. Докато някой не каже нещо, аз съм си извоювал правото да кажа каквото и да е във футбола. В играта не мога да кажа нещо, което не искам”„Има моменти, когато човек се самозабравя, но трябва да ги спреш, да ги усетиш. Ако трябва да поставиш някой на мястото – заслужено ще го направя. Не е такава истерията в Манчестър около известните, тъй като там, където живеят хората е спокойно. Знаят как да те помолят за снимка и не е страшно. Това не е важно”, продължи той.„Аз чакам да видя моментът, в който някой ще каже – Бербатов ме дразни, искам да му счупя рекордите. Да има амбиция. Ходя, тренирам тук, говоря с тях как мислят, как ще ми отвърнат. Как ще реагират, но в един момент си викам. Димитре, заслужава ли си да говориш и обясняваш на някой нещо във футбола за единия ъгъл на квадрата, но да не може да си представи другите три? Има ли смисъл? Има моменти, в които се разочаровам, тъй като става по-трудно да пробиеш. Давам пример – играем с Англия и българският отбор отива там. Кои бяха хората там? Аз, Стилян, Мартин. Отиваш да играеш на „Уембли” срещу Англия и спокойно можеш да кажеш елате с нас. Ще донесете тежест на делегацията. Бербо, вкарвал си гол на „Уембли”, кажи какво трябва да направят. Мислене, една-две крачки напред е това. Да се опиташ нещо да промениш. Навсякъде така го правят, а тук не. Трябва да си в тази среда, която е модерна и се променят.Ако си в България и не се интересуваш, мнението ти не е меродавно, освен ако не искаме да седим на същото положение. Тенденции, движения, полупространства, голове. Трябва да имаш покритие. Ето, Мартин отиде във Сити да се учи от Гуардиола. Стилян – в Бирмингам същата история. Отивам аз в Манчестър и гледам. В Англия, където се кове футбола. Хора като нас трябва да бъдат чувани. Всичко е различно вече и няма общо с „едно време”. Аз, ако искам да кажа нещо, го правя. Трябваше да го направя по-рано. Всеки обяснява как иска да се развиваме, а не слушат правилните хора.Нещата са толкова малки, но те правят разликата. Всички сме част от този проблем. Не е нормално президентите на отборите да говорят повече от играчите. Ставал съм свидетел на мач на България и ги гледам как се шугават там и да го питат него нещо медиите. Пак гледаме  в чужбина. Кой говори след мач президент?Питай треньора, някой от футболистите, но все мнения на президенти, изказвания. Нали затова е спортният директор. Надявам се аз като го кажа да придаде някаква тежест и да се чуе, но тук опира и до медиите, защото медиите дават поле за изява, на който преценят.„Те може да говорят и за добро, защото няма как да искат да навредят\".„Слушам как всеки обяснява колко е проблемен футболът ни. Не знам дали ще се оправи нещо тук. Съгласен съм да има по-малко чужденци тук. Аз съм бил чужденец, но разликата е в първенствата, а ние сме малко първенство. Много класен няма да дойде тук, за който да кажеш „Уау”. Той ще изпъкне тук, защото другите са слаби, но когато направи трансфер – няма да изглежда така. Понякога говоря афектиран, но като се залага повече на българи ще е по-добре за всички, но да ги псуваш и обиждаш. Не може да има дискриминация с чужденците, но трябва да са много по-добри според мен. Аз съм играл с Лусио Вагнер и се раздаваше до самия край. Тренираше здраво, тичаше, аз му виках като за световно, но се кефех как се раздава. Ако сега те видя, че не се раздаваш, а ми дигаш ръце, ти не си Бербатов, не си голмайстор на националния отбор и трябва да си по-добър. Ти не си изработил нищо, а трябва да се спукаш да работиш за отбора. Искам да си седя тук и да не ходя в чужбина да гледам мачове, но няма как.„Не оцених в истинското време какво точно съм направил. Сега младите са по-обидчиви. Не искам да правя сравнения, но някак това усещане е в мен. Имаме талантливи играчи и не знам, тъй като не мога да си дам отговор кой е правилният път за тях. Личната амбиция е основна. Имаме и добри треньори, които са млади.В Манчестър има треньори, които са млади, защото те са хората, които се модернизират и искат да бъдат „в крак”. Не може да си останал назад във времето и да ти проработи методиката. Тренировъчните им методи са различни, а условията не мисля, че са еднакви. Това е роля на треньорите. Дали може да се пренесе в България това?Не знам дали може да се вкара у нас. Ако се пробва, може да не ми дадат време, защото се гонят бързи резултати. Те играят бързо в главата, за да играят бързо с краката си. Това се учи с упражнения, програми. Аз съм играл с играчи, които няма да ти кажат как са направили нещо, а го правят.Има и такива треньори, но като цяло тези неща някак ми става кофти, след като ги слушам. Опитвам се да помагам колкото мога. Ако някой чуе това, което казвам, особено младите, ще бъде полезно. Всеки милее за футбола, но всеки процедира по различен начин.", "date": "2019.09.19", "title": "Официално! Бербатов окачи бутонките на пирона"}
{"url": "https://www.novinite.bg/articles/180384/Dneven-horoskop-za-chetvartak", "text": "Днес е подходящ ден да се отървете от скептицизма си и да изслушвате хората много внимателно. Поемете риск и осъществете идея, която ви се струва много луда.Моментът е подходящ да започнете да търсите нова работа или любов. Хората са по-склонни да виждат в добра светлина. Ако положите усилия, ще имате успех.Днес най-важното нещо за вас е справедливостта. До такава степен, че дори вие ще се изненадате от себе си. Днес можете да разрешавате спорове без проблем, благодарение на безпристрастността си. Вижте повече на: ", "date": "2019.09.19", "title": "Дневен хороскоп за четвъртък"}
{"url": "https://www.novinite.bg/articles/180392/Grisho-se-ostavi-v-racete-na-seksi-sarfistka-1-v-sveta", "text": "Най-добрият ни тенисист Григор Димитров се наслаждава на всяка свободна минута. Полуфиналистът от US Open се отби до Малибу и се похвали, че е сърфирал със 7- кратната световна шампионка Стефани Гилмор.Световният номер 25 качи няколко снимки в социалните мрежи от срещата с текст: \"7-кратна световна шампионка и неин фен\".31-годишната австралийка кара сърф от 10-годишна. Тя печели световното първенство при дебюта си през 2007 г., а последният й триумф е от миналия сезон.Димитров ще започне азиатското си турне от Ченду. Турнирът ще се проведе между 23 и 29 септември. След Ченду българинът ще участва на турнира от серията АТП 500 в Пекин, преди да се насочи към Мастърса в Шанхай.", "date": "2019.09.19", "title": "Гришо се остави в ръцете на секси сърфистка №1 в света"}
{"url": "https://www.novinite.bg/articles/180395/Za-parvi-pat-u-nas-se-pravi-cyalosten-analiz-na-patnata-bezopasnost", "text": "Приемане на нова методика за обследване на тежките пътни инциденти, бързо и ефективно събиране на наложени санкции, одитите за пътна безопасност да обхванат всички републикански и общински пътища, създаване на публичен регистрационен режим на фирмите, извършващи сервизна дейност. Това са част от препоръките в Доклада за състоянието на безопасността на движението по пътищата в Република България.Това е и първият цялостен анализ на нивото на безопасността на движението по пътищата, който се прави у нас. До сега темата никога не е била изследвана в нейната цялост с всички елементи и фактори, които имат отношение към нея. В него са идентифицирани много от проблемите и са набелязани конкретни мерки и действия, които ангажираните институции следва да предприемат. Това е и основата, на която ще бъде разработена и Стратегията за безопасност на движението по пътищата в хоризонт 2021 – 2030 г. В глобален мащаб, по данни на СЗО приблизително 1,35 милиона души загиват всяка година в резултат на пътнотранспортни произшествия, което, освен огромната човешка трагедия, струва на страните и средно 3% от брутния им вътрешен продукт.На европейско ниво, през изминалите десетилетия безопасността на пътя се подобрява значително, но въпреки това броят на смъртните случаи и нараняванията все още е твърде висок. Те засягат не само пострадалите, но и цялото обществото, като социално-икономическите разходи в ЕС възлизат на около 120 милиарда евро годишно. В световен мащаб ПТП са основната причина за смъртност сред младежите на възраст между 15 и 29 години.От 2010 г. средногодишното намаление на броя на загиналите по пътищата на ЕС е 2,8%, което е в пъти под заложените цели. Трудностите, свързани с намаляване на травматизма с планираните темпове, за съжаление са валидни и за България.Затова бяха изследвани в цялост елементите, които оказват влияние на безопасността на движението по пътищата: законодателство; поведението на участниците в движението; пътната инфраструктура; контрола; автомобилния парк и веригата на спешната помощ, като са набелязани и конкретни мерки за всеки от тях. Подобряване на събираемостта и съкращаване на сроковете за връчване на наложени санкции по Закона за движение по пътищата. Отказ на административни услуги от всички институции при неплатени задължения и проверка на гражданите (в това число чуждестранни) на изходните ГКПП за наличие на наложени с електронен фиш глоби.Оборудване на патрулните автомобили на Пътна полиция с ПОС терминали с възможност за заплащане на санкции на място. Това са част от препоръките в частта „Контролна дейност“ в анализа. Основният извод на държавната агенция е, че в момента процедурата по установяване, връчване и налагане на наказание, както и събираемост на съответните глоби и/или имуществени санкции, води до неизпълнение на основната функция на административно-наказателната отговорност– превенцията.В тази връзка са подготвени измения в Закона за движение по пътищата, които ще въведат новите елементи, като становището на ДАБДП е, че те трябва да бъдат приети приоритетно. Разширяване на пътните участъци с контрол от автоматизирани технически ДЪРЖАВНА АГЕНЦИЯ “БЕЗОПАСНОСТ НА ДВИЖЕНИЕТО ПО ПЪТИЩАТА” средства и приоритетно пълно обезпечение с тях на участъка София – Пловдив от АМ „Тракия“ е друг индикиран приоритет. Според годишните отчети на Пътна полиция около 96% от инцидентите в страната са резултат от грешка на водача.Тези данни, обаче почиват на предварителния оглед на мястото на произшествието. Липсва информация от авто-техническите експертизи при формиране на данните и също така достатъчно обследване от гледна точка на причините довели до пътно-транспортното произшествие. В тази връзка се предвижда изготвяне на единна нова методика за обследване на тежките пътни инциденти, в която да се отчитат много повече елементи. При особено тежки инциденти те да се обследват от специалисти от различни области – пътни полицаи, инженери, експерти по пътна безопасност и др. Водещо да бъде не установяване на вина, а дефицитите свързани с: поведението на водача, изправността на превозното средство, състоянието на инфраструктурата, метеорологичната обстановка и т.н., за да се види причината или проблема за настъпването на ПТП и той да бъде своевременно отстранен.Предвижда се и в огледите на пътните инциденти да започне да се отбелязва дали превозното средство е с ляв или десен волан, за да се изследва влиянието на превозните средства за обратно движение. Одитите за пътна безопасност да обхванат всички републикански и общински пътища. Това е друг основен приоритет в частта „Пътна инфраструктура“. В момента това изискване се прилага само за магистралите. По темата вече се работи, а България може да бъде една от първите страни- членки, в които ще бъдат транспонирана разпоредбите на европейската директива, с която се разширява обхвата на тези одити. Анализът констатира, че през последните 10 години се отбелязва интензивно развитие в областта на пътното строителство.Все още, обаче, по-голямата част от мрежата остава изградена преди повече от 20 години и въпреки предприетите през последните години мерки, подобрението на цялостното състояние на пътищата не е достигнало желаното ниво. За 2018 г. са установени 77 участъка с концентрация на ПТП по републиканските пътища, на които следва да се предприемат допълнителни мерки по отношение на техническо им състояние, се посочва в доклада. Разработване на интерактивна карта с информация за тях и въвеждане на повече интелигентни транспортни системи, са сред другите приоритети за подобряване на безопасността по пътищата. Разширяване на възможностите за оказване на първа долекарска помощ и оборудване на патрулните автомобили на Пътна полиция с чанти за първа помощ.Това се препоръчва по отношение на състоянието и възможностите на спасителната верига у нас. Констатирано е, че по обективни и субективни причини (отдалеченост, образуване на задръстване заради инцидент и др.) в редица случаи екипите на Спешна помощ не успява да достигнат до мястото на пътнотранспортно произшествие, съгласно заложените ѝ критерии за отзоваване на получен сигнал. Според държавната агенция по пътна безопасност този дефицитите трябва да бъдат преодолени както с по-добра материална обезпеченост и планиране на локациите на екипите, но и с последователна работа за разширяване на възможностите за оказване на първа долекарска помощ. Препоръчва се всички шофьори в институции и общини да минават периодичен курс по първа помощ, а с децата да се работи от ранна възраст в тази посока.Най-честите технически неизправности, които водят до произшествие са спукване на гума и повреда в спирачната уредба. Това е заключението в частта „Превозни средства“, като основната препоръка е последователна работа за гарантиране на техническата им изправност. Основна насока на работата на агенцията в бъдеще е да мотивира собствениците на автомобили да настояват годишните технически прегледи реално да установяват изправността на автомобила. Предлага се и създаване на публичен регистрационен режим на фирмите, извършващи сервизна дейност. По този начин ще се промени подхода – вместо да се въвежда допълнителен контрол към извършващите тази дейност да се даде възможност на хората да вземат информиран избор къде да поддържат превозното си средство. Докладът е публикуван на сайта на Държавна агенция „Безопасност на движението по пътищата“ за обществено обсъждане.", "date": "2019.09.19", "title": "За първи път у нас се прави цялостен анализ на пътната безопасност"}
{"url": "https://www.novinite.bg/articles/180406/Izverg-nasaskal-pitbula-si-sreshtu-Martin-ot-Varna-kojto-e-s-18-uhapvaniya", "text": "Кучето, което ме нападна, бе насъскано. Това каза пред камерата на Нова телевизия Мартин Янчев от Варна, който пострада след нападение от питбул.Кървавата драма се разигра на метри от сградата на училище в събота срещу неделя около 1 часа през нощта. Кучето е било без намордник и каишка.По времето на инцидента Мартин Янчев е бил с неговия приятел Николай Генов. Били близо до оживена улица в центъра на града, когато ги напада питбулът. Първо проявил агресия към Николай, след това и към Мартин. Той е с 18 нахапвания по едната ръка и краката. Двете деца на собственика стават свидетели на случилото се. „Кучето първо нападна мен, но успях да го отблъсна и казах на собственика да си го върже, за да не ухапе някой“, разказва Николай.„Стопанинът на кучето каза, че то не хапе и го заведе при децата си. Те го гушнаха. Той се наведе и му каза нещо. Тогава изведнъж питбулът нападна приятеля ми“, добавя мъжът.„Взехме салфетки от магазина и тогава собственика на кучето каза, че раните не били от неговият любимец. Не можело така да го нахапе“, каза Николай.Той сподели, че е бил заплашван от собственика на кучето.„След като привързах Мартин, той пусна кучето срещу мен. Успях да го изритам два пъти и се дръпна настрани“, уточни Генов.Бащата на Мартин съобщи, че вече е сезирана Районната прокуратура. „Още вечерта Мартин е разпитван в 1 РПУ. За мен лично животните не са виновни, а собствениците на кучето”, каза той.При пристигането си полицията е записала личните данни на собственика и пострадалите. Все още не е ясно дали стопанинът на животното е задържан.", "date": "2019.09.19", "title": "Изверг насъскал питбула си срещу Мартин от Варна, който е с 18 ухапвания"}
{"url": "https://www.novinite.bg/articles/180408/Repliki-za-740-miliona-evro-sa-zadarjani-ot-mitnicite-na-ES-prez-2018-g", "text": "Оповестените от Европейската комисия днес нови данни показват, че броят на задържаните пратки с фалшиви стоки за внос в ЕС се е увеличил през 2018 г. поради множеството малки куриерски и пощенски колети. Броят на задържаните пратки е скочил от 57 433 през 2017 г. на 69 354 през 2018 г., макар общият брой на задържаните артикули да е намалял в сравнение с предишни години.През 2018 г. са задържани почти 27 милиона артикула на стойност на черния пазар от близо 740 милиона евро, които са нарушили права върху интелектуална собственост. Комисарят по икономическите и финансовите въпроси, данъчното облагане и митническия съюз Пиер Московиси заяви: „ Митническите служители в целия ЕС са се справили успешно с проследяването и задържането на фалшифицирани стоки, често опасни за потребителите. Тяхната задача е още по-трудна поради увеличения брой на малките пакети, които влизат ЕС в резултат на онлайн продажбите. Приоритети са и защитата на целостта на нашия единен пазар и митнически съюз, както и ефективното привеждане в изпълнение на правата върху интелектуалната собственост във веригата на международните доставки.Трябва да продължим да разгръщаме потенциала си за борба с фалшифицирането и пиратството.“ Първи по брой задържани артикули са цигарите, които възлизат на 15 % от общото количество задържани артикули. След тях се нареждат играчките (14 %), опаковъчните материали (9 %), етикетите и стикерите (9 %), както и облеклото (8 %). Продуктите за ежедневно лично ползване в дома, като продуктите за грижа за тялото, лекарствата, играчките и електроуредите за бита, възлизат на почти 37 % от общия брой задържани артикули. Китай е продължил да бъде източник номер едно на стоки, нарушаващи права върху интелектуална собственост. От Северна Македония са потеглили най-много фалшиви алкохолни напитки.Турция е била главният източник на други напитки, парфюми и козметика. Митниците на ЕС са засекли голям брой фалшифицирани часовници, мобилни телефони и аксесоари, мастилени касети и тонери, компактдискове и DVD дискове, етикети и стикери от Хонконг, Китай. Държавата — основен източник на компютърно оборудване, е Индия, на цигари — Камбоджа, а на опаковъчни материали — Босна и Херцеговина. Контекст През последните 50 години митническият съюз се превърна в стожер на нашия единен пазар, охранявайки границите на ЕС и предпазвайки гражданите му от забранени и опасни стоки като оръжия, наркотици и фалшифицирани продукти.Докладът на Комисията относно дейността на митниците за привеждане в изпълнение на правата върху интелектуална собственост се публикува всяка година от 2000 г. насам и се основава на данни, предадени на Комисията от митническите администрации на страните от ЕС. Тези данни дават ценна информация, която подпомага анализа на нарушенията на правата върху интелектуалната собственост и помага на други институции, като например Службата на Европейския съюз за интелектуална собственост (EUIPO) и ОИСР, да картографират икономическите данни и най-често използваните маршрути на фалшификаторите.През ноември 2017 г. Комисията прие цялостен пакет от мерки за допълнително подобрение на прилагането и привеждането в изпълнение на правата върху интелектуалната собственост и за увеличаване на усилията за борба с фалшифицирането и пиратството. През 2018 г. това бе последвано от нов план за действие на ЕС в областта на митниците за борба с нарушенията на правата върху интелектуална собственост за периода 2018—2022 г., вече приет от Съвета. Днес ще бъде публикуван и друг допълващ доклад на Обсерваторията на EUIPO: „Доклад относно прилагането на ПИС от ЕС: резултати на границите на ЕС и в държавите членки за периода 2013—2017 г.“.Този доклад, който също се опира на данни от ГД „Данъчно облагане и митнически съюз“, допълва доклада за тенденциите при задържането на стоки на границата през изминалите години с данни за осъществените задържания от националните правоприлагащи органи във вътрешния пазар. Едно предишно изследване показва, че фалшифицираните стоки причиняват на предприятията от ЕС загуби на преки продажби, възлизащи на 56 милиарда евро на година, което се изразява в загуба на почти 468 000 работни места. Ако към това се прибавят и съпътстващите ефекти върху другите сектори, общите загуби на преки продажби възлизат на 92 милиарда евро.", "date": "2019.09.19", "title": "Реплики за 740 милиона евро са задържани от митниците на ЕС през 2018 г."}
{"url": "https://www.novinite.bg/articles/180378/Plovdiv-e-osnoven-konkurent-na-Sofiya-v-luksoznoto-stroitelstvo", "text": "Най-успешните строители, инвеститори и архитекти от цялата страна кандидатстват за златните статуетки на Деветото издание на престижните награди за Луксозно строителство, архитектура и дизайн, които ще бъдат връчени на 4 октомври от 20 ч . в хотел Маринела.Пловдив се оказа основен конкурент на столицата в луксозния сегмент, съобщава ВИП Комюникейшън. Сред финалистите в конкурса е жилищен комплекс „Азалия Парк” - той е разположен в най-предпочитания пловдивски квартал “Кършияка”, само на няколко минути от центъра на града. Отчетени са всички показатели при избора на жилище - като удобна инфраструктура, места за паркиране, сигурност и спокойствие на живущите, панорамни апартаменти с изглед към парка.ВИП комплексът се отличава с луксозен интериор на общите части. Сградите са с четири жилищни етажа и мансарден етаж с прекрасни апартаменти, от чийто тераси се ракрива прекрасна панорама.Архитектурата на комплекса е съвременна и функционална, а изпълнението – прецизно, с най-качествени съвременни материали и технологии. Финалист за конкурса е и друг проект с пловдивски инвеститор, най-мащабен за София  - SoHome Residential Park. Това е комплекс, хармонично вписан в контекста на средата, в която е ситуиран. Два основни елемента - гората и градът определят цялостната архитектурна идея, преливайки се в едно с изглед към планината.„Ела в твоя дом“ – е посланието на комплекса, създаващ жилищна среда, която е нещо повече от дом – тя дава здравословно, защитено, красиво и уютно кътче, което да сплотява всеки ден семейството. \"Мисълта за един перфектен дом беше неотлъчно с нас по време на целия процес - от идеята, през намирането на перфектната локация, визията на архитектурата, изборът на материали, контролирано изпълнение и бъдещата поддръжка\", споделят инвеститорите от Арх Сити Строй.В комплекса са разположени десет 5-етажни сгради върху площ от 35 дка, от които 23 дка красиви, зелени градини. Апартаментите са просторни и ориентирани на юг, което ще допринесе за комфорта. В изграждането са заложени най-добрите, естествени и качествени материали, като постигат максимална енергийна ефективност. Създадени са и 23 дка вътрешна паркова среда, с много зеленина, водни огледала, без трафик на автомобили и изглед към планината.Децата могат безгрижно да играят в предвидените 7 детски площадки и детски център. В комплекса има още спортни площадки, фитнес център, ресторант, специализирани хранителни и нехранителни магазини.Архитект на проекта е световно признатият Радо Тодоров и неговото студио \"Ер Те Консулт\" ООД.Финалист в конкурса е друг шедьовър на лукса и архитектурата в най-слънчевата и южна част на Пловдив, в полите на Родопите, но и в очертанията на града – в много зеленина, тишина и уют.Това е Тоскана Резиденс – избраната локация осигурява постигането на модерен стил на обитаване в спокойна и уютна среда. Проектът предлага жилищен комплекс с висококачествен дизайн и функционалност, ситуиран в среда с богата зеленина, удобни комуникации и комфорт на обитаване.  Комплексът се състои от 5 жилищни сгради, всяка на 4 етажа със огромен вътрешен двор, изграден като парк - с много алеи, зеленина и детски площадки.  \r\n\r\n\r\n\r\n", "date": "2019.09.19", "title": "Пловдив е основен конкурент на София в луксозното строителство"}
{"url": "https://www.novinite.bg/articles/180414/CIK-tegli-nomerata-na-byuletinite-na-25-septemvri", "text": "Жребият за поредността на номерата в бюлетините за местните избори ще се тегли в ЦИК на 25 септември в 10:00 часа, съобщи Таня Цанева, член и говорител на Централната избирателна комисия.ЦИК прие решение за техническата характеристика на бюлетините и методически указания за работата на ОИК, съобщи Цанева.Предварителните списъци на избирателите вече са публикувани и хората могат да проверят дали са в тях. Проверки се правят през Интернет страницата на ГРАО и на телефон 0800 14726, безплатен за цялата страна.Предварителният брой на избирателите е 6 227 901 избиратели. Тази цифра е на страницата на ЦИК в секцията \"избиратели\". Окончателният брой на избирателите ще бъде публикуван непосредствено преди вота. ЦИК прие днес становище по отношение на отпуските на кандидатите за кметове и за общински съветници.Кандидатите, които са действащи кметове, определят един от своите заместници или друго лице за заместник и задължително излизат в отпуск - платен или неплатен от момента на регистрация до клетвата на избрания на изборите. Кандидатите за общински съветници, които сега са кметове, излизат в отпуск само за времето, докато тече предизборната кампания. Там където няма да има избори за кмет на кметство, то действащите кметове, които не са се регистрирали за кандидати, изпълняват задълженията си до изтичане на мандата.Депутатите, евродепутатите, министрите, техните заместници, могат да не излизат в отпуск, ако поискат да се кандидатират в местните избори, уточни Таня Цанева.Конкурсът за компютърната обработка беше спечелен от \"Информационно обслужване\", съобщи Цанева. В ЦИК досега са подадени три сигнала и 14 жалби, които се гледат от Комисията или се препращат до ВАС, съобщи Цанева.ЦИК е отхвърлила днес две решения на ОИК, които са отказали регистрацията на една партия и на една коалиция. На местните избори на 27 октомври ще се гласува с четири бюлетини - за общински съветници, където ще има секция за преференции, бюлетина за кмет на район, която ще се ползва в три града - София, Варна и Пловдив, третата бюлетина е за кмет на община и четвърта- за кмет на кметство в общини с над 350 души.", "date": "2019.09.19", "title": "ЦИК тегли номерата на бюлетините на 25 септември"}
{"url": "https://www.novinite.bg/articles/180417/Biznes-za-desetki-miliardi-Kontrabanda-s-kucheta-ot-Iztochna-Evropa", "text": "В съзнанието ни контрабандата е свързана най-вече с нелегалния пренос на наркотици или алкохол. В последните години обаче има бум и на още един бизнес - нелегалната търговия с породисти кученца.За подобни сделки на полицията докладва Щефан Клипщайн. Той нищи съмнителни обяви.Нелегалната търговия с кучета носи огромни печалби. В Европа кучетата могат да бъдат изнасяни едва след като навършат 15 седмици и имат всички задължителни ваксинации. Това обаче не спира алчните развъдчици.\"Животните идват основно от Източна Европа, например от Румъния, България или Унгария. Много често продавачите заблуждават хората, че кучетата се нуждаят от грижа и закрила, но става въпрос основно за пари\", обяснява пред DW Леа Шмиц от германския съюз за закрила на животните.Само в Европа по платформите има 400 000 кучета. Според данни на Европол наркодилърите печелят 24 млрд. евро годишно. От нелегалната търговия с кучета печалбите са подобни.Най-много кучета идват от Румъния, където по приюти и улиците има милиони кучета.ОТ другата страна на схемата е Мариус Кирка, който обяснява как измамниците прибират по няколко пъти пари за едно и същи кучета.", "date": "2019.09.19", "title": "Бизнес за десетки милиарди: Контрабанда с кучета от Източна Европа"}
{"url": "https://www.novinite.bg/articles/180419/Specializiranata-prokuratura-se-nadigna-sreshtu-domashniya-arest-na-Arabadjieva", "text": "\r\nСпециализираната прокуратура внесе в съда протест срещу изменението на мярката за неотклонение на Маринела Арабаджиева от задържане под стража в домашен арест, съобщиха от спецпрокуратурата.\r\n\r\n\r\n\r\n\r\n\r\n\r\n\r\n", "date": "2019.09.19", "title": "Специализираната прокуратура се надигна срещу домашния арест на Арабаджиева"}
{"url": "https://www.novinite.bg/articles/180423/Bivshiyat-energien-ministar-Balkanski-potok-ne-e-rentabilen", "text": "Реалистично е да се очаква, че газопроводът \"Балкански поток\" може да бъде завършен в средата на следващата година. Това каза в предаването \"Плюс-минус\" по Нова телевизия енергийният експерт Атанас Тасев.Моделът е с гарантирана норма на възвръщаемост 8%, добави той.Според бившия енергиен министър Трайчо Трайков проектът не е рентабилен. Има два малки проблема – че ще губим пари и че обслужваме чужди интереси. Като съберете всички планирани приходи от този период и извадите сумата, нужна за построяването, горе-долу излизаме нула на нула, заяви Трайков.По този начин се подсилва господстващото положение на \"Газпром\" в региона и това ще влияе върху цените на газа. Притеснява ме, че ще се откажем по 100-те милиона на година, които имаме да вземаме по сегашния договор още 10 години. Газопроводът ще е изцяло за наша сметка, за да се пренася чужд газ. Цената на този проект е равна на инвестицията на \"Фолксваген\", за която толкова говорихме. С тези пари този завод можеше да се построи и да работи, посочи Трайков.Ние транзитираме, ние като пазар сме нищо, следвателно нашият интерес е колкото се може повече потоци да се пресичат на наша територия, коментира Атанас Тасев.", "date": "2019.09.19", "title": "Бившият енергиен министър: \"Балкански поток\" не е рентабилен"}
{"url": "https://www.novinite.bg/articles/180400/MVR-izdirva-Eleonora-koyato-e-v-neizvestnost-ot-3-septemvri", "text": "Столичното Шесто РУ издирва 15-годишната Елеонора Миленова Йорданова от София.Тя е в неизвестност от 3 септември, когато за последен път била видяна в градинка в ж.к. \"Лагера\" в столицата, допълват от МВР.Момичето е високо около 160 см, с права, дълга кестенява коса и кафяви очи.Била е облечена със сиви дънки, сива блуза и обута с черни гуменки.Хората, които имат информация за момичето, могат да сигнализират на тел.: 112, 02/9821760, 02/9821755 или в най-близкото районно управление на МВР.", "date": "2019.09.19", "title": "МВР издирва Елеонора, която е в неизвестност от 3 септември"}
{"url": "https://www.novinite.bg/articles/180412/CSKA-1948-kam-Borisov-CSKA-na-Ganchev-dalji-nad-2-mln-lv-za-Armiyata", "text": "Група привърженици на лидера във Втора дивизия - ЦСКА 1948, внесоха днес в Министерски съвет и в Министерство на младежта и спорта,писмо с интересно питане. Те го пратиха и до RED PRIDE. Ето какво гласи то:До г-н Бойко Борисов,Премиер на Република БългарияДо г-н Красен КралевМинистър на младежта и спортаПисмоГ-н Борисов, г-н Кралев, ние сме група привърженици на ЦСКА, които застанаха категорично зад основания на 19 юли, 2016 година футболен ЦСКА 1948. За съжаление, не може да играем на любимия стадион „Българска армия“, което не пречи да следим събитията около нашия ХРАМ.С безпокойство разбрахме от сериозни източници, признаваме, неофициални, че клубът ПФК ЦСКА-София, който ползва Армията в момента, не плаща сумите, договорените с дружество „Сердика спортни имоти“ ЕАД.Моля да проверите дали към 19 септември, 2019 г. въпросните задължения вече надхвърлят 2 милиона лева, както ни беше съобщено. Вярваме, че като добър стопанин държавата ще прояви загриженост, както го правим ние. Припомняме, договорът на нашия ЦСКА за Армията беше прекратен за по-малко от 1 милион лева.По същата причина Ви молим да проверите дали същият клуб ПФК ЦСКА-София наистина дължи суми и на НСБ (Национална спротна база), но за ползването на национален стадион „Васил Левски“.Притеснението ни е логично, тъй като ако подобно поведение на неплащане към държавата бъде потвърдено, ще означава и опасност за бъдещето на стадион „Българска армия“, който по думите на всички вече се е превърнал в развалина. Ние не искаме нашият футболен ХРАМ да последва съдбата на стадионите в Бургас, на съседната къпалня „Мария Луиза“.Чакаме вашия отговор, като оставяме и контакти, на които да го получим възможно най-бързо, тъй като общественият интерес по темата е огромен. Успех на българския спорт!", "date": "2019.09.19", "title": "ЦСКА 1948 към Борисов: ЦСКА на Ганчев дължи над 2 млн. лв. за Армията"}
{"url": "https://www.novinite.bg/articles/180404/Otkriha-trup-na-maj-v-blizost-do-yazovirna-stena-v-Haskovo", "text": "Труп на мъж е открит на около 500 м от стената на язовир „Ивайловград“, съобщават от ОДМВР - Хасково. Сигналът е получен от служител на Гранично полицейско управление – Ивайловград.Работата по установяване на самоличността на лицето продължава. При първоначалния оглед не са открити следи от насилие. Назначена е аутопсия. ", "date": "2019.09.19", "title": "Откриха труп на мъж в близост до язовирна стена в Хасково"}
{"url": "https://www.novinite.bg/articles/180422/Joze-Mourino-poema-mostika-na-Real-Madrid-ot-Zidan", "text": "Ексцентричният Жозе Моуриньо отново е спряган за треньор на Реал Мадрид. Специалния изчаква оферта от испанския гранд, в случай че “кралете” уволнят Зинедин Зидан.Моуриньо дори отказва оферти от клубове, тъй като се надява да се завърне в Реал. Специалния е без работа от декември 2018, когато бе уволнен от Манчестър Юнайтед.Специалистът получи доста оферти, но въпреки това изчаква обаждане от “лос Бланкос”. 56-годишният португалец заявил пред близки, че иска един ден да се завърне на \"Бернабеу”. В същото време снощи Реал Мадрид се издъни с 0:3 при гостуването си на ПСЖ в среща от Шампионската лига. Тежкото поражение очаквано засили още повече съмненията около бъдещето на Зинедин Зидан.Спекулациите, че французинът няма да завърши сезона начело на \"белите\" отново бяха подхванати. Други спрягани имена за наследници на Зидан са Масимилиано Алегри, Раул и Чаби Алонсо.", "date": "2019.09.19", "title": "Жозе Моуриньо поема мостика на Реал Мадрид от Зидан"}
{"url": "https://www.novinite.bg/articles/180385/Nad-4-miliona-hektara-gori-sa-izgoreli-pri-letnite-pojari-v-Boliviya", "text": "\r\nГорските пожари в Боливия са изпепелили повече от 4 милиона хектара гора от август насам, предупредиха неправителствени организации в момент, в който в североизточната част на страната беше обявено бедствено положение.\r\n\r\n\r\n\r\n\r\n\r\n\r\n\r\n", "date": "2019.09.19", "title": "Над 4 милиона хектара гори са изгорели при летните пожари в Боливия"}
{"url": "https://www.novinite.bg/articles/180411/Malniya-porazi-nashenec-v-Kolorado-zaradi-bg-ranica-toj-ocelya-po-chudo", "text": "Българин, живеещ в Колорадо, оцеля по чудо, след като беше ударен от гръм в планината. Минко Николов вижда смъртта отблизо, когато се качва в националния парк „Роки маунтийн“. Но страстта му към планинското катерене за малко да му коства животът.“Едни от първите ми мисли бяха дали ще оцелея, после взеха да ми идват други мисли, че сигурно ще загубя крака и ръката си.”, разказва 31-годишният българин. За щастие Минко Иванов е жив. Но последствията от удара от гръмотевицата ще го преследват цял живот, пише bg-voice.com.На 17 август той се качва в националния парк Роки маунтийн – от 2012 г. досега, казва, че го е правил над 120 пъти. Именно заради планините се мести в Денвър. Минко вижда идващата бурята, но когато решава да се върне, е вече късно.След удара от гърма обаче успява да се събуди. “След около 30 секунди погледнах малко по-нагоре по самия път и видях момче и момиче, които ми казаха, стой, стой, тебе те удари светкавица, и тогава разбрах какво наистина ми се е случило”, спомня си Минко.Джош Кук и приятелите му намират поваления на земята българин. “Като се приближихме, видяхме, че от него излиза пушек”, казва Джош пред Fox 31 Денвър.“Видях, че левият ми крак пуши и не мога да го мърдам. Дясната ми ръка беше парализирана и схваната в едно положение, близо до тялото, и болката от рамото беше ужасна, която дойде 30 сек., след като се събудих”, спомня си първите мигове в съзнание Минко.Хората около него се обаждат на 911, Минко е закаран с хеликоптер до местната болница, а след това и в център за изгаряния в Денвър. “Там вече след първия преглед се разбра, че имам 30% изгаряния по тялото и започна друг тип битка”, казва той.Следват поредица от операции по цялото тяло – челюстта, краката, ръцете, и процедури по възстановяване на кожата. “Тогава се разбра и за голямо съжаление, че имам засегнати мускули, които са започнали да умират и да увреждат тялото ми отвътре. За огромно мое щастие, след втората операция организмът ми е надделял и самото изрязване на мускули спря след 50% изрязване на дилтоидния ми мускул на рамото, като загубих половината част от него.” Лекарите остават изненадани от възстановяването на Минко.“За тях беше шокиращо, но за мен беше голяма радост”, щастлив е роденият във Велико Търново българин. Днес Минко вече има и обяснение откъде светкавицата е влязла в тялото му. Лятото той получава подарък от майка си – раница, произведена в България. “Раницата ми отзад има Т-образна алуминиева планка за самия гръб и светкавицата е ударила там. Има и малка дупка и после е минала през тялото, където е разкъсала дреха и всичко и е излезнала през двата ми крака”, обяснява той.Минко установил вероятната причина за инцидента едва преди няколко дни, когато разгледал дрехите си, които му били върнати от болницата. Всяка година около 50 души умират в резултат на светкавица в Съединените щати, според статистиките за последните 20-ина години, което ги прави втората причина за смърт след наводненията в резултат на екстремното време. За щастие Минко Николов обаче не е част от таза от мрачна статистика.", "date": "2019.09.19", "title": "Мълния порази нашенец в Колорадо заради бг раница, той оцеля по чудо"}
{"url": "https://www.novinite.bg/articles/180409/Specoperaciya-v-Nova-Zagora", "text": "Специализирана операция на полицията в Нова Загора срещу наркоразпространението. Това съобщиха от ОДМВР-Сливен. Установен е 25-годишен мъж за притежание на наркотици.На 18 септември в хода на акцията при проверка в дома му, в село Асеновец, са иззети едно растение от рода на конопа, което при полевия тест е реагирало на марихуана, и 10 грама суха листна маса, която също е реагирала на марихуана.Работата по случая продължава. Образувано е досъдебно производство.", "date": "2019.09.19", "title": "Спецоперация в Нова Загора"}
{"url": "https://www.novinite.bg/articles/180399/Othvarliha-izteglyaneto-na-paketat-Mobilnost-ot-EK", "text": "Транспортната комисия в Европейския парламент отхвърли предложението пакетът \"Мобилност\" да бъде изтеглен от Европейската комисия, съобщи БНР.Заседанието на транспортната комисия продължи по-малко от десет минути. В началото председателката Карима Дели обяви, че евродепутатът Исмаил Ертуг, който бе вносител на предложението камионите да се връщат в страната отправна точка на всеки четири седмици, става заместник-председател на парламентарната група на Прогресивния алианс на социалистите и демократите и вече няма да е докладчик по пакета. Новият координатор е шведът от същата партия Юхан Даниелсон.  Пред \"Хоризонт\" вносителят на искането - евродепутатът от ЕНП Андрей Новаков коментира резултата така:\"Със сигурност не е положителен, малко разочароващ, имаха до седмица, така, че готвим се за него тогава, когато гласуваме дали да се даде мандат, но не очаквам да има по-добро представяне от това. Ясно е, че мнозинкството е категорично срещу нашата позиция\".  Новаков уточни, че на 24 септември предстои гласуване в комисията по транспорт дали да започнат преговорите по пакета и ако вотът бъде положителен, започват преговори със съвета и комисията, когато всктъпи в длъжност новият комисар по транспорта Рована Пунг. Пакетът \"Мобилност\" предизвика гнева на превозвачите у нас, защото според тях ги поставя в неравностойно положение с голяма част от клаузите си. Те демонстрираха недоволството си с протести в Брюксел и Страсбург при предишното гласуване през април.", "date": "2019.09.19", "title": "Отхвърлиха изтеглянето на  пакетът \"Мобилност\" от ЕК"}
{"url": "https://www.novinite.bg/articles/180418/Tamnoto-minalo-na-Adidas-proizvejdali-sa-granatometi-za-Hitler", "text": "Навършиха се 70 години от създаването на прочутата фирма \"Адидас\". Повод да припомним за една тъмна страница от историята ѝ: Адолф Даслер, основателят на \"Адидас\", е произвеждал и гранатомети. Гранатомети за Хитлер.Едва ли има някой, който да не познава емблемата на \"Адидас\". Тя е символ на прочутата германска марка-производител на спортни стоки, която е прославила Германия не по-малко от \"Мерцедес\" например. На 18 август \"Адидас\" отбеляза 70-годишнината от създаването си: именно на този ден през 1949 година е направена регистрацията на фирмата, чието име се образува от началните букви на името и фамилията на нейния основател - германския предприемач Адолф (Ади) Даслер. Но всичко започва много по-рано - повече от 20 години преди тази дата.Звездният час на братята Даслер ()Берлин, август 1936 година. В нацистка Германия Летните олимпийски игри са в разгара си. На столичния олимпийски стадион текат състезанията по лека атлетика. Спортистите-спринтьори са на пистата и след стартовия сигнал се втурват към заветната победа.Шампион става тъмнокожият атлет от САЩ Джеси Оуенс. Той печели цели четири златни медала и влиза в историята като най-забележителния участник в игрите. Триумфът на афроамериканеца нанася символичен удар на расовата теория на нацистка Германия. А най-пикантното е това, че Оуенс грабва победата с маратонки, произведени от специализираната фабрика за спортни обувки \"Братя Даслер\", която е основана през 1924 в Херцогенаурах в Бавария от братята Адолф и Рудолф Даслер. След победата на Оуенс за братята Даслер и техните маратонки се разчува из целия свят.Оръжия за ХитлерБратята Даслер обаче са произвеждали не само спортни стоки. След като нацистите идват на власт, двамата се присъединяват към Националсоциалистическата германска работническа партия (НСДАП), а по време на Втората световната война фабриката им прекратява изработката на обувки и преминава към производството на противотанкови оръжия, станали известни под името \"Панцершрек\". Тези противотанкови оръжия са можели да стрелят на 180 метра дистанция и да пробият 20-сантиметрова броня. В преоборудвания завод се използвал принудителен труд: на конвейера работели както шивачки, които набързо трябвало да се преквалифицират, така и френски военнопленници.Спасението на фабрикатаКогато през април 1945 американските войски влизат в Херцогенаурах, първата им работа е да насочат танковете си към фабриката на Даслер. Но в този момент от къщата излязла жената на Ади - красавицата Кете Даслер. Използвайки целия си чар, тя се заговорила с войниците и в крайна сметка успяла да ги убеди, че семейството ѝ винаги е искало само едно - да произвежда спортни обувки. Но нацистите ги били принудили да се занимават с оръжия.А когато разбрали, че самият Джеси Оуенс е побеждавал с маратонки \"Адидас\", американците изпаднали във възторг. Така фабриката била спасена. А малко по-късно Даслер били засипани с поръчки от Америка - за баскетболни и бейзболни обувки, както и за спортни обувки с хокейни кънки.Краят на семейното предприятиеСемейното предприятие се възстановява, но завърналият се у дома Рудолф, който бил призован в армията в рамките на \"тоталната мобилизация\" през 1943 година, а след това бил арестуван от Гестапо за дезертьорство, се скарал с Ади - при това завинаги. Братята и преди са имали сериозни спорове, но и до днес не се знае каква е била причината за последния им конфликт. Вероятно нещо твърде лично. В резултат семейното предприятие са разделя на две: Ади създава марката \"Адидас\", а брат му Рудолф - концерна \"Пума\".Днес \"Адидас\" и \"Пума\" са големи холдинги, които се конкурират. Централите им и до ден-днешен се намират в Херцогенаурах - родния град на братята Даслер. Но са разположени на двата бряга на реката, която минава през града.", "date": "2019.09.19", "title": "Тъмното минало на \"Адидас\", произвеждали са гранатомети за Хитлер"}
{"url": "https://www.novinite.bg/articles/180426/Bejancite-po-sveta-namalyavat-no-namiraneto-na-ubejishte-stava-po-trudno", "text": "Според доклад на Организацията за икономическо сътрудничество и развитие, Германия остава втората страна след САЩ в света по брой приети мигранти. Не всички обаче са бежанци.Сама по себе си новата статистика за световната миграция изглежда доста привлекателна: през 2018 г. миграцията в развитите страни е нараснала само с 2% в сравнение с година по-рано. Такива са данните в годишния доклад за миграцията на Организацията за икономическо сътрудничество и развитие (ОИСР), публикуван в сряда, 18 септември.Но общо резултатите съвсем не изглеждат толкова обнадеждаващи.Според експертите, изготвили доклада, страните-членки на ОИСР са приели общо около 5,3 милиона мигранти миналата година. САЩ и Германия са водещи в списъка. В допълнение към тези страни, в организацията влизат още 33 промишлено развити страни от цял свят, в това число Турция, Япония и Нова Зеландия.Броят на бежанците продължава да намаляваВъпреки че вниманието на обществеността традиционно е насочено към бежанците, по-голямата част от пристигащите в действителност съставляват временните трудови мигранти. През 2017 г. – засега по-скорошни статистически данни няма – техният брой в страните-членки на ОИСР е достигнал 4,9 милиона души, което е с 11% повече в сравнение с предходната година. Любопитно е, че най-популярната страна сред тази група мигранти е станала Полша. Второто място е заето от САЩ.Що се отнася до бежанците, през 2018 г. само около милион души са поискали убежище в страните от ОИСР. Това е с 1/3 по-малко, отколкото през 2015 и 2016 г., когато броят на бежанците достигна рекордно високи стойности от Втората световна война насам. Основните страни на произход на търсещите убежище за миналата година са Афганистан, Сирия, Ирак и Венецуела.Получаването на убежище става все по-трудноВ доклада се отбелязва, че много страни от ОИСР затягат своите миграционни политики. Сред трудовите мигранти се търсят все повече и повече висококвалифицирани работници. Да се събереш отново със семейството си или да получиш убежище също става все по-трудно.От своя страна процесът на интеграция на мигрантите на пазара на труда напредва много успешно. Като цяло през 2018 г. 2/3 от новодошлите са получили работа в страните от ОИСР, а коефициентът им на заетост е само с 2,4% по-нисък, отколкото сред коренното население. Вярно е, че ситуацията е значително различна в различните страни. Например във Франция и Италия заетостта е само 40% сред новодошлите.Като се вземе предвид, че броят на търсещите убежище продължава да намалява, държавите се съсредоточават все повече не върху приема на новите пристигащи, а върху интеграцията им. Това включва например обучението на мигрантите на местния език и тяхното запознаване с местната ценностна система, както и признаването на тяхната професионална квалификация.Мигрантите като изкупителни жертвиЕкспертите от ОИСР отбелязват, че в много страни има широко разпространени стереотипи по отношение на мигрантите. Хората с чужди корени често се превръщат в изкупителни жертви и се винят в проблеми, с които те нямат нищо общо, се казва в доклада. Много хора бъркат легалната миграция с нелегалната и смятат, че всички мигранти са бежанци от по-малко проспериращи региони. Смята се също, че миграционните потоци не могат да бъдат контролирани, а новодошлите живеят на гърба на другите или отнемат работни места от местното население.Опасенията на местното население не трябва да се игнориратМногобройни научни изследвания, впрочем, показват обратното, твърдят от ОИСР. Урегулираната и контролирана миграция може да донесе икономически и социални ползи както за страните на пристигане, така и за страните на произход на посетителите, се казва в доклада.В същото време организацията подчертава, че страховете на местното население не трябва да бъдат игнорирани, тъй като те касаят не само до чисто икономически въпроси. Скептицизмът на местните жители по отношение на готовността на мигрантите да се интегрират трябва да се вземе насериозно, се казва в проучването. По-специално, приемащите държави имат право да изискват посетителите да уважават техните ценности и да се придържат към общоприетите стандарти на поведение. Според авторите на доклада, това може да стане условие за предоставяне на разрешение за постоянно пребиваване.Миграцията носи ползи, но далеч не за всичкиВъпреки че миграцията като цяло е в полза на местното население, това не се отнася за всички социални групи. Например, нискоквалифицираните мигранти често се заселват в големите градове. Ако пристигащите са прекалено много, тогава те наистина могат да се представляват конкуренция за местни жители със същата квалификация. В този случай е важно да се помогне на онези, които не са се възползвали от миграцията, а обратно – са пострадали от нея, подчертава докладът.ОИСР също призовава своите членове да провеждат ясна информационна политика. Местните жители трябва да знаят колко бежанци и мигранти са пристигнали в страната и по какви причини, къде са живели и работили преди и какви са шансовете им за успешна интеграция.Според скорошно проучване на „Евробарометър“, 60% от гражданите на ЕС смятат, че нямат достатъчно информация за миграционните потоци в тяхната страна. Някои дори смятат, че в страната им има два пъти повече мигранти, отколкото всъщност са. Така че отношението на местното население към чужденците до голяма степен зависи от това, което властите на дадена държава казват по тази тема, обобщават експертите от ОИСР. ", "date": "2019.09.19", "title": "Бежанците по света намаляват, но намирането на убежище става по-трудно"}
{"url": "https://www.novinite.bg/articles/180375/Oblaci-i-dajdovno-shte-e-vremeto-dnes", "text": "Днес над страната ще преобладава облачно време и на много места от запад на изток ще превали краткотраен дъжд. По-значителни ще са валежите след обяд в Рило-Родопската област и на отделни места там ще има и гръмотевична дейност. Вятърът ще е предимно умерен от север-северозапад и с него ще продължи да нахлува студен въздух. Дневните температури чувствително ще се понижат и максималните в Северна България ще са между 15° и 20°, в Южна – между 20° и 25°. Над планините ще преобладава облачно и мъгливо време. Ще има превалявания от дъжд, на повече места и по-значителни след обяд в Рило-Родопската област, където ще има и гръмотевична дейност. Ще духа до умерен, по билата – силен, предимно запад-северозападен вятър. Температурите ще се понижат и максималната на височина 1200 метра ще е около 16°, на 2000 – около 9°, в Стара планина ще са по-ниски.Над Черноморието ще е е предимно облачно. Преди обяд на отделни места, а по-късно след обяд в много райони ще има превалявания от дъжд, като ще продължи да превалява и през нощта срещу петък. Вятърът ще е умерен от север-североизток и с него температурите ще се понижат. Максималните ще са между 20° и 23°. Температурата на морската вода е около 23°. Вълнението на морето ще се усили, ще е 3 бала, в крайните южни райони – до 4 бала.", "date": "2019.09.19", "title": "Облаци и дъждовно ще е времето днес"}
{"url": "https://www.novinite.bg/articles/180402/Orlin-Pavlov-i-Mihaela-Fileva-s-parvo-obshto-parche-VIDEO", "text": "Официалният сингъл към новия филм на Ники Илиев „Завръщане“ носи същото име и е в изпълнение на великолепните Орлин Павлов и Михаела Филева, които за първи път записват дует заедно. Музиката и текстът на песента са на Владимир Ампов – Графа, а аранжиментът той прави заедно с Борислав Бояджиев - Борче.Песента е смело завръщане към любимото на поколения меломани деветдесетарско звучене, а финалният мастеринг е направен в САЩ. Орлин и Михаела застават за първи път заедно пред микрофона. И двамата изпълнители споделиха, че са изключително щастливи, че имат възможността да станат част от проекта на продуцентите на филма „Завръщане“ от „Силвър Лайт Пикчърс“ Башар Рахал, Ники Илиев и Богомил Грозев, който излиза по кината в цялата страна на 18 октомври. Във видеото на песента са включени кадри от филма, които зрителите ще видят за първи път. Друга част от кадрите са заснети специално за парчето в една от най-романтичните и красиви части на Пловдив – Капана, както и по време на първия плаващ концерт в България, който самият Орлин Павлов направи в края на миналия месец на Гребната база в града. Режисьор на видеоклипа е Николай Драганов, а оператор Борил Петров.", "date": "2019.09.19", "title": "Орлин Павлов и Михаела Филева с първо общо парче (ВИДЕО)"}
{"url": "https://www.novinite.bg/articles/180380/Lyulyun-10-ostava-vremenno-bez-voda", "text": "На 20 септември 2019 г. (петък), във връзка с монтаж на спирателен кран на бул. „Сливница“ жк. „Люлин“ 10 се налага спиране на водоподаването от 09:00 до 17:00 часа на клиентите на „Софийска вода”, живеещи в района на: бул. \"Сливница\", ул. \"Орион\", ул. \"Майски ден\", ул. \"Тома Давидов\".При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. Майски ден“ ъгъла с ул. „Одрин“.Ремонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. Засегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - . “Софийска вода” АД предварително се извинява на своите клиенти за причинените временни неудобства! Интернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2019.09.19", "title": "Люлюн 10 остава временно без вода"}
{"url": "https://www.novinite.bg/articles/180377/Stefan-Danailov-shte-se-vazstanovyava-v-naj-golyamata-bolnica-za-rehabilitaciya", "text": "Възстановяването на големия български актьор Стефан Данаилов ще продължи в Болницата за продължително лечение и рехабилитация – Хисаря към Военномедицинска академия (ВМА).След инцидент през август, Ламбо бе приет по спешност в болница „Бургасмед”, а операцията на тазобедрената става бе извършена от екипа на един от водещите хирурзи в България – проф. Андрей Йотов, началник на Клиника по ортопедия и травматология в УМБАЛ „Софиямед”. След допълнителни изследвания в столичната болница, направени през септември, на Стефан Данаилов е назначена рехабилитация, която ще бъде проведена във военния санаториум в Хисаря.Екипите на ВМА, МБАЛ „Бургасмед” и УМБАЛ „Софиямед“ са в контакт още от първоначалната хоспитализация на пациента. Именно становищата на специалисти от трите болници мотивираха лечението му до момента и предстоящата рехабилитация в Хисаря – град с над 2500-годишна история, който носи отпечатъка на няколко древни култури.Военният санаториум „Калероя” е най-голямата болница за балнеология, рехабилитация и профилактика в страната. Разположен е в „сърцето” на просторен парк, а благоприятният климат, в съчетание с богатството на 22 минерални извора и съвременната апаратура за физиотерапия и рехабилитация, създават перфектни условия за пълноценно лечение.", "date": "2019.09.19", "title": "Стефан Данаилов ще се възстановява в най-голямата болница за рехабилитация"}
{"url": "https://www.novinite.bg/articles/180381/Evroparlamentat-shte-zasedava-za-paketa-Mobilnost", "text": "\r\nТранспортната комисия в Европарламента гласува пакета \"Мобилност\". От българска страна има внесено предложение за изтегляне на спорния пакет от работата на този Европарламент.\r\n\r\n\r\n\r\n\r\n\r\n\r\n", "date": "2019.09.19", "title": "Европарламентът ще заседава за пакета \"Мобилност\""}
{"url": "https://www.novinite.bg/articles/180407/Garcite-zabraniha-pusheneto-pred-deca", "text": "Гръцкият министър на здравеопазването Василис Кикиляс забрани пушенето на всички обществени места, където се намират деца. В южната ни съседка започва и кампания \"антидрога\". За продажба на алкохол и цигари на малолетни ще бъдат налагани глоби до 10 хиляди евро, предаде БНР. Министърът на здравеопазването заяви пред телевизионните медии, че продължава борбата срещу пушенето в присъствие на деца. След забраната да се пуши в кола пред малолетни и глобата от 1500 евро е готова нова промяна в закона, която до края на месеца влиза в сила. Министерството на здравеопазването забранява пушене дори на открити детски площадки, в двора на училища и детски градини. Парламентът ще гласува размера на глобите, които се очаква да надхвърлят хиляда евро. Министър Кикиляс, който е лекар и бивш спортист, съобщи, че в началото на октомври стартира кампания срещу тютюнопушенето сред младите хора. От началото на учебната година полицията извърши стотици проверки в училища за разпространение и употреба на наркотици. Специалисти алармират, че възрастта за употреба на хашиш и марихуана е спаднала до 12- годишните. Засилват се програмите \"антидрога\" с активното участие на родителите, съобщават от Министерството на образованието.", "date": "2019.09.19", "title": "Гърците забраниха пушенето пред деца"}
{"url": "https://www.novinite.bg/articles/180388/BABH-proveryava-kuhnenskite-blokove-na-detskite-gradini-i-uchilishtata", "text": "От 24 септември 2019 г., вторник, Българска агенция по безопасност на храните (БАБХ) стартира тематични проверки в кухненските блокове на детските ясли, градини и кухни, както и в обектите за хранене в училищата. Проверките са във връзка със старта на новата учебна година и ще се проведат на територията на цялата страна.Целта е да се гарантира качеството и безопасността на храните, които консумират децата. Инспекторите ще проверяват доставените и приготвените храни, плодове, зеленчуци и напитки, с цел уточняване на придружаващи документи, правилно етикетиране, качество и годност, правилно съхранение, както и спазване на сроковете на съхранение. При установяване на несъответствие ще бъдат предприети действия, съгласно действащото законодателство.При необходимост и по преценка на проверяващите инспектори ще бъдат вземани проби за лабораторно изпитване, които да бъдат изпращани в лаборатории, съгласно съществуващото разпределение. Масовите проверки ще продължат до 11 октомври 2019 г. включително. След това обектите ще бъдат проверявани на принципа на официалния контрол, който БАБХ регулярно извършва", "date": "2019.09.19", "title": "БАБХ проверява кухненските блокове на детските градини и училищата"}
{"url": "https://www.novinite.bg/articles/180387/SEM-resheva-kazusa-sas-spiraneto-na-BNR", "text": "Съветът за електронни медии (СЕМ) ще приеме решение по казуса с БНР.Регулаторът ще се произнесе по казуса със свалянето от ефир на журналиста Силвия Великова и спирането на сигнала на \"Хоризонт\" за няколко часа на 13 септември.Преди това СЕМ ще изслуша представители на Редколегията на програма \"Хоризонт\". В свое становище Редколегията посочва разминавания в обясненията както за спирането на радиосигнала, така и по казуса с Великова.СЕМ вече изслуша генералния директор Светослав Костов, който заяви, че спирането на ефирното излъчване се е наложило заради възникнал голям технически проблем. Костов подчерта още, че цензура в БНР няма.От понеделник “Хоризонт” има и нов програмен директор - кореспондентът на БНР в Скопие Мартин Минков.", "date": "2019.09.19", "title": "СЕМ решева казуса със спирането на БНР"}
{"url": "https://www.novinite.bg/articles/180389/Avtobus-pomlya-parkirani-koli-v-Dragalevci", "text": "Автобус на градския транспорт удари поне 3 коли на площада в столичния квартал \"Драгалевци\".При спускане на автобуса от лифта на \"Драгалевци\", движейки се по мокра павирана улица, се хлъзва и на завой се удря в паркираните коли. Това сигнализира потребител във Фейсбук, който е станал свидетел на инцидента.\r\n \r\n\r\n", "date": "2019.09.19", "title": "Автобус помля паркирани коли в Драгалевци"}
{"url": "https://www.novinite.bg/articles/180394/Stadion-Hristo-Botev-v-Plovdiv-shte-zasenchi-bijuto-na-Domuschiev-v-Razgrad", "text": "Мечтите на феновете на Ботев - да видят достроен стадион \"Христо Ботев\" е напът да се сбъдне. Намеренията на петролния бос Георги Самуилов са за малко над 2 години да изгради изцяло Колежа и \"канарчетата\" да се завърнат в своя дом. За целта ще има удължаване на концесията и разрешителните за дострояване, но най-важното е дали ще се следва проектът. По закон няма как иначе и затова всички бултраси с енадяват след 2 сезона тимът да заиграе на стадион за чудо и приказ. От няколко дни насам работници докарват на Колежа кофраж и същинската работа по дострояването скоро ще стартира. Тя обаче е необходимо да бъде предшествана от подготвителни дейности като изчистване на ръждата от стърчащите железа, източване на наслоената тиня от тръбите, както и заравняване на терените. Централната трибуна на Колежа е с предвидени 6 етажа. Единият от тях ще е подземен и той, както е известно, вече бе отводнен, след като там с годините се бе събрала над 70 см вода. На ниво 1 ще се намират съблекалните на двата отбора и от което по стълби футболистите ще излизат на терена.Ще има келнерски офис за ресторанта на 2 етажа. В централната трибуна ще е входът за журналисти, както и фоайе за представителите на медиите. Логично то съседства с медийния център, който е с площ 182.5 кв./м. Там ще е и първото от няколкото тв студия, което разполага със собствена гримьорна и чакалня. На този етаж има тоалетни, както и касов секюрити бокс, огромно фоайе от 234.5 кв./м, както и зала за пресконференции, която е със 156 места.Отделна зала от 26 кв./м е предвидена за техническите пресконференции, които по родните стадиони се провеждат в момента в залите за пресконференциите, а това е причината журналисти да бъдат молени да опразват въпросните зали, за да се проведе задължителната конференция на делегати, съдии и др. Делегатите също имат своя предвидена стая.Интересно е, че на гърба на залата за пресконференции е стаята за арестувани зрители по време на срещата, до нея е офисът на охраната, както и стаята на МВР. В съседство на площ от 24 кв./м е и залата за видеонаблюдение. Сървърното помещение на стадиона също ще е на подземното ниво, както и едно от нивата на музея с експонати от историята на Ботев.Две зали (по над 130 кв./м) за загряване с изкуствена трева ще съседстват с двете съблекални. Там футболистите ще могат да провеждат своите загрявки по желание на треньорите. Двете съблекални са по близо 140 кв./м, а и двете разполагат с отделни треньорски стаи. Места за допинг контрол, лекарски кабинет и стая за съдиите допълват картинката в подземния етаж на Колежа, където са предвидени и доста складови помещения.", "date": "2019.09.19", "title": "Стадион \"Христо Ботев\" в Пловдив ще засенчи бижуто на Домусчиев в Разград"}
{"url": "https://www.novinite.bg/articles/180396/Zapaliha-avtomobil-na-chasten-sadeben-izpalnitel-v-Stara-Zagora", "text": "Взривиха автомобил в Стара Загора. Инцидентът е станал на ул. „Иван Асен II” до блок 185, съобщава Dariknews.bg. По първоначална информация взривът е избухнал в гаражна клетка, в която била паркираната кола.Хора от квартала разказват, че се събудили от силен шум, което предизвикало паника и страх. Първоначално, част от тях си помислили, че е гръмнал бойлер или газова бутилка, а други, че е избухнала бомба. Взривът се чул в радиус поне на половин километър от мястото.Според някои от жителите на квартала взривената кола е собственост на частен съдебен изпълнител и предполагат, че става въпрос за отмъщение.Сигналът е подаден около 2:15 часа тази нощ. От ударната вълна са нанесени материални щети на леки автомобили, както и на съседен магазин. Всички прозорци в междуетажното пространство на близък 13-етажен блок са избити до 7-ия етаж.Няма пострадали хора. На мястото все още се извършва оглед от униформените. Тепърва ще се изясняват причините за взрива.", "date": "2019.09.19", "title": "Запалиха автомобил на частен съдебен изпълнител в Стара Загора"}
{"url": "https://www.novinite.bg/articles/180374/Letyashti-taksita-ulesnyavat-trafika-v-Parij", "text": "Замърсяването на въздуха е постоянен проблем за Париж, подобно на повечето големи градове. Във френската столица обаче предлагат зелена алтернатива с летящо такси.Френски старт-ъп, специализиран в изработването на \"летящи\" превозни средства, провежда четиридневни тестове на летящи таксита.С разрешението на властите в Париж, те се правят в река Сена, три години след като същата стартираща компания изобрети летящ кораб.„Работи с батерии, два електрически двигателя, има \"криле\" над водата, които с набирането на скорост издигат машината във въздуха. По този начин съпротивлението се намалява с 30-40 процента. Тов е е бъдещето!“, каза Ален Тебо.\"Летящите таксита\" са безшумни и естествено, не замърсяват околната среда. Ако опитите се окажат успешни, компанията планира да започне масово производство на тези машини през пролетта на следващата година.Всяко едно летящо такси струва 200 000 евро и може да развие максимална скорост от 18 км в час.Фокусът във Франция е върху такси версията на нашата разработка с един пилот и четирима пътници, обясни Тебо. Париж има една от най-гъстите транспортни мрежи в света. 650 влака се движат едновременно в час пик, а за градския транспорт са отчетени 4,7 милиарда пътувания през 2016 г.Властите във френската столица непрекъснато полагат усилия в битката за по-чист въздух. През юли те забраниха старите дизелови автомобили, а до 2030 година по парижките улици ще се движат само хибридни или електрически коли.", "date": "2019.09.19", "title": "Летящи таксита улесняват трафика в Париж"}
{"url": "https://www.novinite.bg/articles/180413/Shte-ima-li-darjavno-uchilishte-po-kompyutri-vtv-Varna", "text": "\r\nВъв Варна може да бъде създадено държавно училище по компютърни системи и компютърно моделиране. Това съобщи министърът на образованието Красимир Вълчев, който присъства на откриването на академичната учебна година. Проектът на бъдещото учебно заведение се подготвя съвместно с Икономическия и Техническия университет и с Община Варна. Това е една от възможностите да се преодолее недостигът на технически кадри у нас.\r\nКрасимир Вълчев, министър на образованието и науката: Ние следващите 10-15 години ще имаме недостиг във всички професии, всички системи, всички дисциплини. 10-15 можем с относителна увереност да прогнозираме. Най-голяма нужда ще има от средни технически кадри, това са и секторите, които са с най-голям ръст в добавената стойност, в износа, които имат нужда от технически кадри, трудността ни остава да мотивираме повече деца да се включат в професионално техническо образование. Ние преструктурираме приема, даваме допълнителни стипендии с най-голям очакван бъдещ недостиг.\r\n", "date": "2019.09.19", "title": "Ще има ли държавно училище по компютри втв Варна?"}
{"url": "https://www.novinite.bg/articles/180391/Blyaskavi-kinopremieri-v-programata-na-CineLibri-2019", "text": "От 5 до 20 октомври София ще празнува по-добрата литература и нейните най-смели и печеливши превъплъщения на големия екран. От днес всички билети са в продажба! На уебстраницата на фестивала   можете да проследите пълната програма по дни и кинозали – очакват ви 15 дни с 55 филма, 15 госта, 23 специални събития и галавечери, 3 театрални представления, 2 големи церемонии в зала 1 на НДК!Ярко завръщане в селенията на голямото кино правят режисьорите Роман Полански („Офицер и шпионин”), Беноа Жако („Казанова, последна любов”) и Павел Лунгин („Исав”). Ще се насладим на екранизации по текстове на Робърт Музил, Станислав Лем, Робърт Харис, Харуки Мураками, Давид Фоенкинос, Ясмина Кадра и много други.Герои в част от филмите са величави фигури от различни епохи и области на изкуството: Вирджиния Улф, Леонардо да Винчи, Никос Казандзакис, Уилям Шекспир, Едмон Ростан, Мишел Уелбек, Карл Лагерфелд, Стиг Ларшон, Дж. Р. Р. Толкин, Пиер Луис... Някои от филмите ще бъдат излъчени в България веднага след като бяха отличени в Кан, Венеция, Торонто и на други престижни световни кинофоруми! Почитателите на Жулиет Бинош, Кейт Бланшет, Никол Кидман, Харви Кайтел, Бен Кингсли, Тим Рот и Клайв Оуен могат да бъдат спокойни. Тази есен CineLibri прави дълбок реверанс към режисьора визионер Стенли Кубрик и музикалната легенда Дейвд Боуи и отбелязва 250 години откакто Александър фон Хумболт измери света. Гвоздеят в конкурсната програма е копродукцията на Италия, Белгия и Франция „5 е съвършеното число”. Естетски, ироничен и изключително забавен криминален трилър, адаптация по култовия комикс на Игор Тувери, който събира на екран две от най- ярките звезди на съвременното италианско кино – Тони Сервило и Валерия Голино.С трепет се очаква и екранизацията по романа на Роберт Зееталер „Продавачът на вестници и цигари”, която също ще се състезава за награда „Синелибри”. Това е нежна, сърцераздирателна история за един млад мъж и неговото приятелство със Зигмунд Фройд по време на нацистката окупация на Виена. В образа на Фройд се превъплъщава Бруно Ганц – това е една от последните му титанични роли.Единственото българско заглавие в конкурсната програма е „Снимка с Юки” на режисьора Лъчезар Аврамов. По думите на критиката, този филм, създаден по мотиви от разказ в сборника „На изток от запада” от Мирослав Пенков, е стилна космополитна драма за непрекъснатото бягство на модерния човек от отговорностите и въпросите за смисъла. Премиерата на филма в рамките на CineLibri ще се състои на 8 октомври от 20:30 ч. в кино „Одеон” в присъствието на екипа!Извън конкурса програмата е организирана в няколко модула: На живо от Космоса, Галавечери на културите, Звездна селекция, Документални филми, Театър по книга, Късометражно кино. Включени са и три от най-сполучливите български адаптации по литературни произведения от последните години.„Не се надявам на нищо, не се страхувам от нищо, аз съм свободен.” Това е Никос Казандзакис! Зрителите ще го разпознаят в едноименния филм на режисьора Янис Смарагдис, създаден по мотиви от автобиографичния роман „Рапорт пред Ел Греко”. В знак на уважение към вярната публика на фестивала, която обхваща зрители от няколко поколения, ще бъдат показани внушителни продукции като „Всичко е истина” на Кенет Брана, който ни връща към последните дни на великия драматург и поет Уилям Шекспир. В модула „На живо от Космоса” е включен и филм, който вади от анонимност „бащата” на Сирано дьо Бержерак – Едмон Ростан. Премиерата на тази героична комедия, създадена през 1897 г., постига истински триумф във Франция и е последвана от 1000 представления.„Истинската история на бандата на Кели” е част от звездната селекция тази година и пристига у нас директно от фестивала в Торонто! Филмът по романа на двукратния носител на „Букър” Питър Кери е класическа приказка за бунтовник с кауза - един истински, но и малко недодялан Робин Худ, претворена на екран от Шон Грант, при това с умопомрачителен кастинг в лицето на Ръсел Кроу, Никълъс Холт, Джордж Маккей, Чарли Хънъм.Друг акцент в този модул е „Песента на имената” - хипнотична история за приятелството, вярата, предателството и изкуплението, подписана от режисьора на „Червената цигулка” Франсоа Жирар и сценариста на „Вечният градинар” Джефри Кейн. Част от звездната филмова селекция е и новият филм на Ричард Линклейтър „Къде си, Бернадет?” с безупречната Кейт Бланшет. Микс от трагикомедия и мистерия, този сюжет ще прикове вниманието ви до самия финал, който е абсолютно непредвидим. Бланшет влиза в образа на асоциалната Бернадет Фокс, иначе талантлива архитектка, страдаща от агорафобия. Историята следва неочаквани обрати, а Бланшет прави поредната си забележителна роля.Документалните филми, включени в програмата на фестивала, са изключително силни и заслужават внимание заради острата си социална проблематика. Става дума преди всичко за филма „Мъжът, който си играеше с огъня”, посветен на непримиримия разследващ журналист и писател Стиг Ларшон, автор на култовата трилогия „Милениум”. Зрителите не бива да пропускат и разтърсващия филм „Чернобилска молитва” по книгата на Светлана Алексиевич, носителка на Нобелова награда за литература през 2015 година. Билетите за всички прожекции и съпътстващи срещи са вече в продажба в съответните киносалони и арт-пространства!Можете да закупите билети и онлайн на официалната страница на фестивала: .CineLibri 2019 се провежда с подкрепата на Столична програма „Култура”, Национален фонд „Култура”, Национален филмов център, фонд „Култура” на Община Варна, Община Бургас, Община Габрово; с изключителното партньорство на Vivacom и със съдействието на УниКредит Булбанк. Фестивалът е част от Календара на културните събития на Столична община за 2019 г. Всички партньори и съмишленици са обявени на официалната страница  ", "date": "2019.09.19", "title": "Бляскави кинопремиери в програмата на CineLibri 2019"}
{"url": "https://www.novinite.bg/articles/180401/Ochakva-se-intenziven-trafik-i-tapi-po-granichnite-punktove-v-sledvashtite-dni", "text": "Очаква се интензивен трафик и голямо струпване на автомобили по граничните пунктове по време на предстоящите празнични дни, заяви на брифинг Аксиния Манчева от „Гранична полиция“.Ремонти има по сградите на граничните пунктове „Капитан Андреево“, „Златарево“, „Видин“, „Лесово“. Фериботната връзка Оряхово – Бекет работи в светлата част на деня заради нивото на река Дунав.Препоръката на полицаите е пътниците да си предвидят достатъчно време, да си подготвят документите и да са готови за очакваните струпвания на граничните пунктове.Симеон Русинов от ОД МВР-София съобщи, че в предпразничния ден целият трафик ще минава двупосочно през тунел „Витиня“. На 23-ти септември на входа за София ще има засилено полицейско присъствие.Бойко Рановски от „Автомобилна администрация“ предупреди, че ще има проверки за колани по автобусите. Екипи на агенцията ще следят и обичайната забрана в празничните дни за движение на тежкотоварни автомобили. Забраната не касае превоза на взривоопасни товари и живи животни.От началото на месеца са проверени 1071 училищни автобуса, създадени са 60 предписания, съставени са 7 акта за непредставяне на технически прегледи. Няма издадени актове за автобуси без колани на седалките, съобщи БГНЕС.Статистиката на „Автомобилна администрация показва, че от началото на годината са издадени 9042 за нарушения, което е по-малко спрямо същия период на миналата година. Основно са издадени актове за неспазване времената за почивка, карта за квалификация на водача, удостоверение за психологическа годност. ", "date": "2019.09.19", "title": "Очаква се интензивен трафик и тапи по граничните пунктове в следващите дни"}
{"url": "https://www.novinite.bg/articles/180403/Marinov-Sistemata-112-funkcionira-veche-nyakolko-godini-i-horata-imat-doverie", "text": "''Системата 112 функционира вече няколко години и хората ѝ имат доверие'', това каза във Варна министърът на вътрешните работи Младен Маринов, съобщава „Фокус“.Министърът посочи, че доказателство за доверието на българите към системата е броят на обажданията и сигналите, които се подават ежедневно към Спешния номер.Младен Маринов заяви, че задачата, която Министерството има поставена към момента е да се разшири функционалността на тази система и допълни, че се разработва концепция, която има за цел тя да обхване всички институции, които имат ангажимент към реакции на даден сигнал.„Идеята е сигналите, информацията и действията да се регулират от едно място“, добави вътрешният министър. Той посочи, че най-важното е гражданите да имат лесен достъп до системата, а оттам нататък, когато системата обедини в себе си повече институции, тя ще функционира и по-добре.Маринов взе участие в учението за търсене и спасяване при авиационни произшествия, провело се във Варна. Министърът посочи, че е бил запознат със сценария и идеята на това учение, чиято цел е да се покаже на практика и терен как институциите ще реагират помежду си при възникване на подобни произшествия.По думите му в такива кризисни ситуации е много важно участващите институции да работят синхронизирано, особено при авиокатастрофи, когато от съществено значение е разследващите да разберат каква е причината за инцидента.„Имаме разработени планове, но когато се разиграе такъв сценарий на терен става ясно къде и какви са съответните пропуски“, посочи Младен Маринов.Той добави, че в една реална ситуация напрежението е огромно, но такъв вид обучения се стараят да пресъздадат на максимална степен ситуацията.Това е първото подобно учение, което се провежда във Варна. То е организирано от Главна дирекция „Гражданска въздухоплавателна администрация“ към Министерството на транспорта и ГД „Пожарна безопасност и защита на населението“.", "date": "2019.09.19", "title": "Маринов: Системата 112 функционира вече няколко години и хората имат доверие"}
{"url": "https://www.novinite.bg/articles/180405/Karakachanov-Ne-sam-broil-shpionite-poimenno-no-ne-sa-samo-bratushki", "text": "Презумпцията, че Националното радио и телевизия като институции, които са стратегически обект на националната сигурност и оповестяват, недай си боже, за бедствия, аварии, войни и не може да бъдат спирани, не е неоспорима - извън БНР и БНТ има много други медии, които в такива случаи ще сторят това. Това заяви вицепремиерът Красимир Каракачанов пред Нова тв.Иначе прокуратурата оповести, че технически причини за спирането на радиото няма, каквито са били първоначалните обяснения, добави вицепремиерът.Затова питам, настоя Каракачанов, ако някой иска да протестира по един или друг въпрос, защо трябва да спира националното радио на милиони българи?Според Каракачанов БНР и БНТ не бива да се замесват в политически скандали. На въпрос кой би могъл да заплашва и оказва натиск на БНР, вицепремиерът отговори: \"Мога само да ви кажа, че не съм аз. Ако някой е оказвал натиск върху БНР, нека тези, върху които това е сторено, да кажат - дали са структури на властта, дали са отделни хора\".По шпионския скандал Каракачанов заяви, че България се стреми да има приятелски взаимоотношения с Русия. Прокуратурата изнесе своите мотиви и аз съм склонен да ги уважа, докато тя се произнесе окончателно по въпроса.Темата обаче според него е много по сериозна - става дума за опитите на различни външни фактори да влияят върху политическата обстановка в България. Традиционно се очаква това да се върши от Русия поради напрежението в района на Черно море, Крим и т.н. и затова е доста активна в целия Балкански регион. Отношенията между Русия и Турция също предполагат подобни сравнения, заяви вицепремиерът.На заявеното от Соломон Паси, че в руското посолство има 68 шпиони, необезпокоявани от никого, Каракачанов отговори: \"Не съм ги броил поименно, но ще ви кажа, че има държави, които се водят наши съюзници и те доста активно работят в подобна посока. А има и държави, които очакват нашата подкрепа било за Европейски съюз, било за НАТО, които също се опитват да извършват подобна дейност.\". Нашите контраразузнавателни структури си вършат работата и информация се събира за всеки подобен опит, каза още Каракачанов.На въпрос Ангел Джамбазки ли ще е кандидат за кмет на ВМРО за София, Каракачанов шеговито попита \"От кое посолство научихте? \"Решението на ВМРО ще научите тази събота от централата ни на \"Пиротска 5\" Ще се борим сериозно за Пловдив, където Славчо Атанасов неочаквано отпадна на предишни избори.В София, Пловдив и Русе, където колегите от НФСБ ще извадят свои кандидати, ние вадим силни кандидати, за да дадем на хората алтернатива. А на Сидеров желая успех.На въпрос \"При балотаж Фандъкова - Манолова кого ще подкрепите? Каракачанов отговори, че отиват на избори, за да дадат алтернатива, т.е. индиректно заяви, че подкрепата за Фандъкова не е сигурна. Според него регистрираната от \"Алфа рисърч\" подкрепа от 8,3% за \"Няма такава държава\" на Слави Трифонов е ниска за старт.Вицепремиерът заяви, че връщайки казармата ще направи много млади хора мъже, а няма да ги тласне да напуснат страната.", "date": "2019.09.19", "title": "Каракачанов: Не съм броил шпионите поименно, но не са само братушки"}
{"url": "https://www.novinite.bg/articles/180390/KZP-alarmira-Namaleniyata-ne-po-kratki-ot-den-i-ne-po-dalgi-ot-mesec", "text": "Да се съдържа достоверна информация във всяка една оферта е сред най-важните условия при провеждането на кампаниите за намаления, заяви председателят на Комисията за защита на потребителите (КЗП) Димитър Маргаритов по bTV радио. Маргаритов припомни изискванията по закон при обявяването на съобщения за намаления.Някои от тях – стоките да са продавани на старата цена поне 30 дни преди началото на кампанията, самото намаление може да продължи най-малко ден и най- много до един месец. „Но – винаги когато е факт – да бъде обявен периодът, за който ще е валидно, за да си направи потребителят сметката в какъв срок ще може да се възползва от по-ниските цени на определени стоки“, посочи председателят на КЗП.Намалените стоки трябва да бъдат отделени от останалите в обекта, за да могат хората лесно да се ориентират, обясни още Маргаритов. „Може да се окаже, че големите проценти намаление, изрисувани по витрините, не са съвсем реални не само от гледна точка на самите цени и изчисленията, които могат да не са правилни. Но също така и от гледна точка на това, че отпред пише 60-70-80% намаление, а когато влезете в търговския обект, се оказва, че всъщност реалното намаление за повечето стоки е 20- 30%, а някакви единични изключения се продават с такъв голям процент намаление“, обърна внимание той и добави, че по такива конкретни случаи Комисията има произнасяния за нелоялна търговска практика. Няма законово изискване какъв процент от стоките в обекта трябва да се продават с определена отстъпка, за да може тя да бъде рекламирана от търговеца в брошури и други промоционални материали от кампанията. В никакъв случай обаче потребителите не следва да бъдат заблуждавани относно средната стойност на процента намаление в търговския обект, разясни Маргаритов.„Когато имате 10-15 намалени стоки: ако говорим за магазин за дрехи – блузи, панталони и т.н., и от тях 2/3 или 3/4 са с намаление от порядъка на 20 или най-много 30%, само за това, че две блузки са с намаление 60%, естествено, че е нелоялно търговецът да посочи на витрината си този голям процент“, даде пример той. „Очевидно това въвежда потребителя в заблуждение, кара го да влезе в този обект и вече оттам нататък може да влияе негативно върху избора му“, коментира председателят на КЗП. „Попадали сме и на случаи, за които са налагани санкции за нелоялна търговска практика при т.нар. „намаление в намалението“. Кампанията стартира, минава един месец и след това търговецът решава, че ще намали още тази стока. Изискването на закона обаче категорично е новият процент намаление да бъде сам по себе си и той да отразява спада на цената спрямо досегашната. А някои търговци кумулират стария процент намаление с новия. По този начин Вие си купувате нещо, което до вчера е струвало определени единици, казва Ви се, че е 50% намалението, но то не е толкова, а е да речем 20%, защото 50% е спрямо цената, на която е продавано преди два месеца. Това заблуждава потребителя относно скалата на спадане на тази цена във времето“, категоричен бе Маргаритов.", "date": "2019.09.19", "title": "КЗП алармира: „Намаленията – не по-кратки от ден и не по-дълги от месец“"}
{"url": "https://www.novinite.bg/articles/180393/BDJ-organizira-praznichno-patuvane-s-paren-lokomotiv-za-Denya-na-nezavisimostta", "text": "\r\nБДЖ организира празнично атракционно пътуване за всички свои клиенти, поради големия интерес към ретро подвижния състав. По повод Деня на независимостта на България - 22 септември специалното пътуване ще се осъществи с парния локомотив по маршрута София-Черепиш-София.\r\n\r\n\r\n\r\n\r\n\r\n\r\n\r\n", "date": "2019.09.19", "title": "БДЖ организира празнично пътуване с парен локомотив за Деня на независимостта"}
{"url": "https://www.novinite.bg/articles/180398/Godishen-doklad-96-ot-incidentite-v-stranata-sa-rezultat-ot-greshka-na-vodacha", "text": "Докладът за състоянието на безопасността на движението по пътищата показва, че 96% от инцидентите в страната са резултат от грешка на водача. Това са данни от годишните отчети на \"Пътна полиция\", които обаче почиват на предварителния оглед на мястото на произшествието.Приемане на нова методика за обследване на тежките пътни инциденти, както и бързо и ефективно събиране на наложени санкции са част от препоръките в доклада, съобщиха от агенцията за безопасност по движението по пътищата. Според документа одитите за пътна безопасност трябва да обхванат всички републикански и общински пътища, и да се създаде публичен регистрационен режим на фирмите, извършващи сервизна дейност.Това е и първият цялостен анализ на нивото на безопасността на движението по пътищата, който се прави у нас.За 2018 г. са установени 77 участъка с концентрация на ПТП, на които трябва да се предприемат допълнителни мерки по отношение на техническо им състояние.Най-честите технически неизправности, които водят до произшествие са спукване на гума и повреда в спирачната уредба. ", "date": "2019.09.19", "title": "Годишен доклад: 96% от инцидентите в страната са резултат от грешка на водача"}
