{"url": "https://www.novinite.bg/articles/182874/Zapochva-deloto-sreshtu-Martin-Trifonov-obvinen-v-ubijstvoto-na-7-godishnata-Kristin", "text": "21-годишният Мартин Трифонов, обвинен в убийството на седемгодишната Кристин от Сотиря, ще бъде съден по три престъпления. Това заяви говорителят на Окръжната прокуратура в Сливен Ваня Белева.Първото от тях е за убийство на малолетно дете по особено мъчителен за жертвата начин и с особена жестокост, за което законът предвижда наказание \"лишаване от свобода\" от 15 до 20 години, доживотен затвор или доживотен затвор без право на замяна. Второто обвинение е опит за изнасилван, за което се предвижда от 10 до 20 години затвор. Третото обвинение е за блудство с малолетно дете, като предвиденото наказание е от 5 до 20 години \"лишаване от свобода\", предаде БТА.До дни ще бъде насрочена дата за делото срещу Мартин. Обвинителният акт е бил внесен в съда в петък, а в понеделник ще се определи кой е докладчик по делото. Заседанието трябва бъде насрочено до два месеца.„По това дело няма да бъде допуснато съкратено следствие заради промяната в закона, която забранява такава процедура при умишлено причиняване на смърт”, посочи говорителят на Окръжен съд - Сливен съдия Мартин Данчев.Обвиняемият е с мярка \"задържане под стража\" и се намира в болницата на затвора в София. В деня на делото, той ще бъде конвоиран до сливенския съд.Престъплението бе извършено на 15 август, като Трифонов бе заловен след почти 24-часово издирване на следващия ден и бе ранен, след като оказал съпротива. Случаят доби широк обществен отзвук, като на няколко протеста и бдения граждани поискаха отмяна на съкратеното съдебно следствие и доживотен затвор без право на замяна за убиеца на седемгодишната Кристин.", "date": "2019.11.25", "title": "Започва делото срещу Мартин Трифонов, обвинен в убийството на 7-годишната Кристин"}
{"url": "https://www.novinite.bg/articles/182892/SNIMKI-Plovdiv-be-blokiran-ot-avtoshestvie-Fenovete-na-Botev-s-radikalni-merki", "text": "Запялянковците на Ботев Пловдив за пореден път тази вечер показаха, че са се наслушали на празни думи. От собственика на тима - Георги Самуилов, от местната и централна власт, от знайни и незнайни ръководители на най-стария клуб. Всички те по един или друг начин през последни 5-6 години обещават, че стадион \"Христо Ботев\" ще бъде построен, а после се оказва, че всичко е било евтин пи ар или предизборна алабалистика.Ботев удари Етър с 2:0 в Коматево в 17-ия кръг с голове на Лъчо Балтанов и заслужено записа трета поредна победа в елита. Тимът събра 19 точки под дъжда и вятъра и е само на 5 пункта от топ 6.Това обаче не беше важният мач днес, предаде репортер на Novinite.bg. Истинският стартира след последния съдийски сигнал, когато около 150 коли потеглиха на автопротест от Коматево към Колежа. Доста от тях пристигнаха специално за това събитие, без да присъстват преди това на двубоя - пак в знак на протест.Феновете на \"канарчетата\" бяха с пуснати аварийни светлини, надуваха клаксони и вееха жълто-черни шалове през прозорците. Движението из града между 19:40 и 20:30 бе затвуднено в участъците, откъдето мина автошествието. Но за кратко.Колите бяха предвождани от \"водач\" със сирени и лампи на покрива. Полицията пък бе подсигурила охраната и завардила местата, през които бултрасите минаваха, така че да се избегнат напрежение или засада от враждуваща агитка.       ", "date": "2019.11.25", "title": "(СНИМКИ) Пловдив бе блокиран от автошествие! Феновете на Ботев с радикални мерки"}
{"url": "https://www.novinite.bg/articles/182868/Vozene-sas-slon-kato-turisticheska-atrakciya-v-Kambodja-veche-zabraneno", "text": "Ангкор Ват е най-известната туристическа атракция в .След натиск от страна на групите зазащита правата на животните - групата, която управлява Ангкор Ват, реши да спре да предлага возене със слонове като туристическа атракция.Новата забрана ще влезе в сила през следващата година, а два от слоновете, които са работили там, вече са преместени в близката гора.Най-известната туристическа атракция на Камбоджа - Ангкор Ват, ще забрани возенето на слонове около древните храмове. За да стартират инициативата, два от 14-те слона, които живееха и работеха в Археологическия парк Ангкор, бяха преместени в близката гора Бос Тъм миналата седмица,  според \"Кхмер таймс\"Останалите слонове, които са в Ангкор Ват, ще бъдат прехвърлени в гората до началото на 2020 г. Посетителите ще могат да видят животните там, но няма да им бъде разрешено да ги яздят, тъй като слоновете ще продължат да бъдат под грижите на компанията, която в момента ги притежава.Четете повече в :  ", "date": "2019.11.25", "title": "Возене със слон като туристическа атракция в Камбоджа -  вече забранено!"}
{"url": "https://www.novinite.bg/articles/182871/ATP-obnovi-ranglistata-si-Grisho-s-vpechatlyavashto-postijenie", "text": "Световната ранглиста на АТР публикува последното си обновяване за ноември. В Топ 100 няма никакви промени, което означава, че българската звезда Григор Димитров запазва своята 20-а позиция в света. Още през октомври стана ясно, че той ще завърши 2019 г. в Топ 20.  Това е неговата 210-а седмица сред 20-те най-добри тенисисти в света. Това представлява изключително постижение за българската звезда, защото е на 87-о място в цялата история на тениса по брой седмици в Топ 20. Точно зад него е Давид Гофен с 209, а пред него са американецът Кевин Кърън и словакът Мирослав Мечир с по 222.  До края на годината Димитров ще прекара още пет седмици в Топ 20 без промяна на ранкинга си, а после и още поне две в началото на 2020 г. Това ще увеличи постижението му на 217 седмици в Топ 20. А с оглед на малкото точки, които има да защитава от 2019 г. до US Open, може да увеличи още повече постижението си.  Зад него са имена като Иван Любичич, Роберто Баутиста-Агут, Томас Йохансон, Фернандо Вердаско, Джеймс Блейк, Джон Нюкомб, Андрей Медведев и куп други велики имена от настоящето и близкото минало на тениса.  Съвсем очаквано, лидер в тази класация е Роджър Федерер, който започва своята 974-а седмица в Топ 20 и през 2020 г. със сигурност ще ги направи над 1000. Втори е Андре Агаси с 868 седмици, а Джими Конърс е трети с 860. Лидерът в ранглистата в момента Рафаел Надал е със 766 на четвъртото място.", "date": "2019.11.25", "title": "ATP обнови ранглистата си, Гришо с впечатляващо постижение"}
{"url": "https://www.novinite.bg/articles/182873/Zamraznaloto-kralstvo-2-e-naj-gledaniyat-animacionen-film-s-naj-kasov-debyut-na-vsichki-vremena-v-Balgariya", "text": "Втората част на един от най-забележителните анимационни феномени Замръзналото кралство 2 достойно излиза от премиерния уикенд с цели три впечатляващи първи места - за най-гледан и най-касов премиерен уикенд на анимация за всички времена, за най-касов премиерен уикенд за анимационен филм на Дисни на всички времена, както и за най-касов премиерен уикенд на анимация за 2019 година. Повече от 66 000 зрители станаха част от вълшебната история, в която и малки, и големи могат да намерят нещо за себе си, а боксофисът събра приходи от над 695 000 лева.Замръзналото кралство 2 ни очаква в кината на 2D, 3D, IMAX 3D и 4DX.", "date": "2019.11.25", "title": "\"Замръзналото кралство 2\" е най-гледаният анимационен филм с най-касов дебют на всички времена в България!"}
{"url": "https://www.novinite.bg/articles/182877/Ananiev-za-pochinaloto-3-godishno-dete-Rano-e-za-izvodi-Do-kraya-na-sedmicata-se-ochakva-okonchatelniyat-doklad", "text": "До края на седмицата се очаква да бъде готов окончателният доклад по случая с починалото 3-годишно дете\", заяви здравният министър Кирил Ананиев. По думите му едва тогава ще могат да се правят изводи, предаде Bulgaria ON AIR. \"Очаквам 4 протокола от специалисти и експерти в трите болници и от общопрактикуващия лекар\", заяви Ананиев. Детето почина в \"Пирогов\", след като му беше отказано лечение в други две болници. Министърът изрази притеснение, че случаят насажда напрежение между лекари и пациенти. По случая се изказа и премиерът Бойко Борисов, който поиска отстраняването на всички директори на болници и медици, замесени в случая. \"Само плащаме, а ефектът е разплакани родители при мен\", заяви Борисов. Починалото момченце е било заведено първо в столичната педиатрична болница. Според родителите лекарите не им обръщат внимание, а състоянието на детето се влошавало. Решават да отидат в болница \"Лозенец\", където ги връщат за домашно лечение. Детето продължавало да се влошава, родителите се върнали отново в педиатричната болница и чакали 2-3 часа, преди то да бъде хоспитализирано, тъй като нямало свободни легла. Свидетел също потвърждава техните думи. В края на деня момченцето е откарано в \"Пирогов\", където почива. Според аутопсията причина за смъртта му е двустранна пневмония.", "date": "2019.11.25", "title": "Ананиев за починалото 3-годишно дете: Рано е за изводи! До края на седмицата се очаква окончателният доклад"}
{"url": "https://www.novinite.bg/articles/182875/Shoforat-na-kamiona-kovcheg-obvinen-za-smartta-na-39-dushi-se-prizna-za-vinoven", "text": "Шофьорът, обвинен в непредумишлено убийство и заговор за трафик на хора заради смъртта на 39 виетнамски мигранти, намерени мъртви на 23 октомври в ремарке на камион в Есекс, Южна Англия, се призна за виновен в по-дребни правонарушения, предаде БТА.В Централния наказателен съд в Лондон днес чрез видеовръзка от затвора 25-годишният Морис Робинсън призна, че е участвал в сговор за подпомагане на нелегална имиграция и придобиване на криминална собственост. Той не пледира по 39-те обвинения в непредумишлено убийство и заговор за трафик на хора. Още двама мъже са задържани по същия случай.", "date": "2019.11.25", "title": "Шофьорът на камиона-ковчег, обвинен за смъртта на 39 души, се призна за виновен"}
{"url": "https://www.novinite.bg/articles/182856/Jertvi-na-gramotevichnite-buri-v-Garciya", "text": "\r\nДвама души се удавиха в Западна Гърция, след като лодката им потъна вследствие на проливния дъжд и гръмотевични бури, съобщиха служители на бреговата охрана, цитирани от „Катимерини”.\r\n\r\n\r\n\r\n\r\n\r\n\r\n", "date": "2019.11.25", "title": "Жертви на гръмотевичните бури в Гърция"}
{"url": "https://www.novinite.bg/articles/182840/Balgarski-sadii-sviryat-pri-zavrashtaneto-na-Mourino-v-Shampionska-liga", "text": "Родна съдийска бригада начело с пловдивчанина Георги Кабаков ще ръководи мача между Тотнъм и Олимпиакос от петия кръг на група \"В\" на Шампионската лига. Двубоят се очаква с много голям интерес, тъй като е своеобразно завръщане за мениджъра на \"шпорите\" от северен Лондон - Жозе Моуриньо, на европейската сцена. Гърците хич не са за са подценяване, а в последното завъртане в най-комерсиалния турнир измъчиха жестоко Байерн насред Мюнхен.Помощници на Кабаков ще бъдат страничните съдии Мартин Маргаритов и Диян Вълков, а четвърти съдия е Никола Попов.Системата за видеонаблюдения е поверена на италианците Михаел Фабри и Давиде Маса, наблюдател на УЕФА е шотландецът Хю Далас.Интересното е, че дебютът на Кабаков в Шампионската лига преди година отново бе в мач, в който мениджър бе Жозе Моуриньо. Тогава българинът ръководи срещата между Валенсия и Манчестър Юнайтед, която завърши с победа с 2:1 за испанския тим, а това бе и последният европейски мач на Моуриньо начело на гранда от Албиона.", "date": "2019.11.25", "title": "Български съдии свирят при завръщането на Моуриньо в Шампионска лига"}
{"url": "https://www.novinite.bg/articles/182891/Djip-se-obarna-pred-stadion-Vasil-Levski-v-stolicata", "text": "Джип се обърна в центъра на София, съобщи bTV. Инцидентът е станал пред Националния стадион \"Васил Левски\" на ъгъла на ул. „Ген. Гурко” и бул. „Евлоги и Христо Георгиеви”. Няма пострадали. Временно в района се образува задръстване.", "date": "2019.11.25", "title": "Джип се обърна пред стадион \"Васил Левски\" в столицата"}
{"url": "https://www.novinite.bg/articles/182839/U-nas-nahluvat-dajd-i-snyag-nosi-gi-sredizemnomorski-ciklon", "text": "Порои и силни гръмотевични бури се очакват днес над Гърция и Егейско море, прогнозира \"Meteo Balkans\". Валежите над южната ни съседка ще са проливни, придружени от гръмотевици и временно усилване на вятъра. Общото количество дъжд за 48 часа може да надмине 100 литра, южно от Родопите По-значителни ще са дъждовете над северната част на Гърция – в Тесалийското поле главно, и по долината на река Вардар.Причината е мощен средиземноморски циклон, който се зароди над Лигурско море в събота вечерта и вече достига Егейско море.  През следващите часове ще се изнася североизток през следващите 48 часа към Черно море, и ще завлича трансформиран студ откъм Източноевропейската равнина.Първо започва да вали над Средните Родопи и Пловдивското поле може би около залеза или от ранния следобед не е изключено, валежните зони обхващат изцяло Родопите и Пирин, както и долините на Струма и Места.Още от сутринта ще превалява слабо на югоизток, в Бургаската низина и над Странджа, както и на север ще обхване Източна Стара планина, южните склонове, най-интензивен ще е дъждът след полунощ, вече във вторник.България постепенно ще попада под циклонално поле , като очакваме до края на днешния ден се очертава да завали дъжд над цялата страна, а по-планините от над 1500-2000 метра надморска височина отново ще започне да трупа сняг. Очакванията обаче са за скромни количества – до 20 см в Рила и Пирин, както и малко в Калоферската планина, от Амбарица през Купените и до Ботев, а може и до масива Триглав да понатрупа 5-10 см. В Родопите изобщо няма очаквания, макар и да не се изключени около първенците – Голяма Сюткя, Перелик и Широколъшкия снежник, извисяващ се величествено над село Гела. Най-интензивно ще се лее дъжд на юг от Балкана и в Странджа, почвата вече там е преовлажнена, за изминалите 24 часа, от събота сутринта до неделя в планината са се излели над 75 литра дъжд.  В съботния ден, когато на запад валежните зони се изнесоха и поспря да вали, на изток и на североизток продължи, и в Странджа отчита най-голямо изливане. Това доведе до рязко повишаване на нивото на река Ропотомо в горното течение при село Веселие, 80 см спрямо предходния денОчаква се дъждовете да надминават 50 литра. Червен Код се издава за по-значителни валежи, като очакванията са локално в Тесалийското поле, според изчисления на регионалните модели, общото валежно количество до петък, предпоследния ден на есен 2019 г., да надхвърли 250 литра.  Преминаването на циклона на юг от Родопите ще създава условия за гръмотевични бури и внезапни усилвания на вятъра. Оранжев код се издава за южно от Стара планина за есенен тип дъждове с продължителност над 18 часа, ще има да се лее доста, а от Родопите на юг е червеното, вече извън територията на страната. Гръмотевици също няма да липсват, предзимни прегърмявания са възможни в Южна България. Средиземноморецът ще вкарва топло първоначално и с изтеглянето си на североизток ще започне със завличането на студ. Очакваният дъжд за цяла Тракия, Родопите, Бургаската низина, Средна гора, както и на запад към Софийското поле, долините на Струма и Места, Рила и Пирин е до не повече от 50 литра. Почвата обаче е добре овлажнена, от сушата след серията от средиземноморци не остана и помен, реките вдигнаха нивата, измъкнаха се от маловодието, а сега по всичко личи, че се очаква и ново повишение, Ропотамо, както и другите по-малки реки, вливащи се директно в Черно море – Китенска – Караагач, Дяволска, Факийска и Средецка най-вероятно значително ще вдигнат нивата, предвид, че след вчерашните обилни дъждове бяха по-умерени. Странджа досега оставаше извън вниманието на преминаващите средиземноморци, но ето вчера започна да се проявява, това поставя началото на зимния максимум на валежите в южните части на страната, и свързаното с него постоянно по-високо ниво на реките.Арда също ще вдигне пак водите, а течащите на север родопски реки – Въча, Чепеларска и Чепинска, не са с толкова добре изразено средиземноморско влияние върху отока през зимните месеци, макар че не е изключено такова. ", "date": "2019.11.25", "title": "У нас нахлуват дъжд и сняг, носи ги средиземноморски циклон"}
{"url": "https://www.novinite.bg/articles/182842/Psihyasal-tijn-ot-Plovdiv-e-noshtniyat-napadatel-s-noj-vav-vlaka", "text": "Нападателят в нощния влак от Пловдив за Варна, който прободе с нож 21-годишната Виктория, е психически нестабилен пловдивчанин на 19 години на име Пламен. Кък момента той  е настанен в психиатричната болница в Раднево, съобщи пред bTV окръжният прокурор на Стара Загора Дичо Атанасов. Образуваното по случая досъдебно производство е за опит за убийство, но тепърва ще се преценява дали психическото състояние на  нападателя предполага той да носи наказателна отговорност.Ранената Виктория е в стабилно състояние и  е с 3 по-сериозни травми – в главата, гръдния кош и едното бедро. Предстои да бъде оперирана.До момента е ясно, че Пламен и Виктория са се качили във влака в Пловдив и са били в едно и също купе. Няма данни да са се познавали. Ножът, с който е извършено нападението, е на пострадалата, съобщи шефът на полицията в Стара Загора Стоян Стоянов. Това потвърждава версията, че момичето е извадило ножа, за да се защити, след което Пламен е успял да й го отнеме и да й нанесе удари с него.", "date": "2019.11.25", "title": "Психясал тийн от Пловдив е нощният нападател с нож във влака"}
{"url": "https://www.novinite.bg/articles/182841/Dneven-horoskop-za-ponedelnik", "text": "Трудно ще понасяте намесата във вашите дела, дори и на най-близките ви. Сигурно на моменти ще сте склонни да действате така, както сте решили - за добро или зло. Наблегнете на физическата привлекателност и чара си, а не на праволинейността на работното място. Ако проявите и свойственото си чувство за хумор в определени ситуации, придружено и с чувството за хармония, е ясно, че ще успявате лесно.Натовареността ви ще изостри сетивата ви и ще затрудни общуването с околните. Не позволявайте на емоциите да определят отношението ви към каквото и да било. Вижте повече на: ", "date": "2019.11.25", "title": "Дневен хороскоп за понеделник"}
{"url": "https://www.novinite.bg/articles/182844/Zapochva-deloto-sreshtu-Minyu-Stajkov", "text": "Старт на едно от делата срещу бизнесмена Миню Стайков. Процесът се води срещу него и още 13 души, между които и петима служители на фонд „Земеделие“. Те са подсъдими за злоупотреби с еврофондове.Срещу Стайков тече и друго разследване - за участие в престъпна група за производството на нелегални цигари.", "date": "2019.11.25", "title": "Започва делото срещу Миню Стайков"}
{"url": "https://www.novinite.bg/articles/182881/Moldovski-grajdanin-obvinen-v-ubijstvo-ostava-v-aresta", "text": "Окръжен съд – Варна определели постоянна мярка „задържане под стража“ на 33-годишния Анатоли М., обвинен в умишленото убийство на друг 30-годишен мъж. Припомняме хронологията на престъплението според обвинението. На 22.11.2019г. сутринта 30-годишният Николай Н. заедно с приятелката си посетили частен дом на ул. „Хан Тервел“ във Варна. В него под наем живеели няколко мъже, сред които и Анатоли М.Пострадалият се държал агресивно и няколко пъти идвал и си отивал от жилището. При едно от посещенията му, скандалът между него и мъжете ескалирал и Анатоли намушкал с нож Николай. Същият бил откаран в болница, но по-късно починал. Анатоли М. е молдовски гражданин и пребивава постоянно в България от 2002г. , с чисто съдебно минало. Според Наказателния кодекс, престъплението, в което е обвинен е тежко умишлено и се наказва с „лишаване от свобода“ от 10 до 20г.Убитият е бил осъждан и през октомври е бил пуснат от затвора. Защитата на Анатоли М. посочи, че обвиняемият добросъвестно е разказал за инцидента и е съдействал на органите на реда, като очакват тепърва да бъде изяснено дали в действията на 33-годишният молдовец е имало умисъл. Като разгледа събраните до момента материали от досъдебното производство, Варненският окръжен съд прие, че съществува обосновано подозрение, Анатоли М. да е съпричастни към деянието, в което е обвинен. Извършените множество процесуално-следствени действия дават основание да се предположи, че на по-късен етап от досъдебното производство може да се направи и друга квалификация на престъплението. Към настоящия момент, обаче предявеното обвинение е за умишлено убийство, за което предвиденото наказание е „лишаване от свобода“ до 20г., което само по себе си представлява реално опасност лицето да се укрие. Поради гореизложените обстоятелства съдебният състав счете, че към момента най- подходяща мярка за неотклонение спрямо Анатоли М. е „задържане под стража“. Определението на Окръжен съд – Варна може да бъде обжалвано пред Апелативен съд – Варна.", "date": "2019.11.25", "title": "Молдовски гражданин, обвинен в убийство, остава в ареста"}
{"url": "https://www.novinite.bg/articles/182872/Studenti-na-VUZF-zasadiha-dravcheta-v-Novata-gora-na-Sofiya", "text": "С много ентусиазъм студенти от бизнес университета Висше училище по застраховане и финанси (ВУЗФ) се включиха в засаждането на Новата гора на София. През уикенда първокурсници и второкурсници от университета засадиха над 60 дръвчета и си обещаха през пролетта да се върнат пак, за да продължат мисията си. Инициативата по засаждането на дръвчета е на Столична община, а целта й е да се създаде нова гора в София. Амбициите, които еко кампанията си поставя, е да се засадят и отгледат над 125 000 броя ароматни дървета на 225 дка площ в ж.к „Суходол“.", "date": "2019.11.25", "title": "Студенти на ВУЗФ засадиха дръвчета в Новата гора на София"}
{"url": "https://www.novinite.bg/articles/182879/Rektorat-na-SU-se-hvali-Samo-nie-sme-v-top-1000-na-sveta-ot-bg-visshite-uchilishta", "text": "През последните 4 години получихме нова институционална акредитация с оценка 9.61. Университетът продължава да бъде на първо място в най-много професионални направления в Националната рейтингова система на висшите училища. Това каза ректорът на Софийския университет “Св. Климент Охридски” проф. Анастас Герджиков по повод патронния празник и след като поднесе цветя пред паметника на покровителя, предаде БГНЕС.На тържеството по случай празника, ректорът обяви още, че университетът запазва позициите си в световните рейтингови класации на университетите.“Той е единственият български университет в първите 1000 в световните класации. Това означава, че СУ е в първите 4% на световните университети, а в някои направления в първите 2%”, посочи той.Герджиков обяви, че продължават да разкриват нови специалности, както и да осъвременяват съществуващите програми и учебни планове.„СУ предлага образование в 119 бакалавърски специалности и над 400 магистърски програми. Броят на студентите в СУ е над 20 600 като 1115 са чуждестранни студенти“, посочи още ректорът и подчерта, че университетът предлага най-големия брой докторски програми – 184 акредитирани програми, а 5 нови са в процедура.Редицата успехи, които постига висшето училище се дължат на 1600 преподаватели-изследователи, много от които са носители на Националните награди за наука „Питагор“ и редица международни, коментира проф. Герджиков.Той посочи още, че вече е стабилизирано и финансовото положение на СУ и обърна внимание върху новите предизвикателства, пред които времето ни изправя.„Технологичната революция променя света около нас по-бързо от всеки друг период в историята. Непредвидимо е какво ще е бъдещето на професиите, къде изкуственият интелект ще измести човека и къде не и кои са качествата, които един завършил специалист трябва да има, за да може да сменя професии и да учи цял живот. Независимо каква специалност изучават, нашите студенти трябва да се научат  да бъдат креативни и отговорни хора с оригинално творческо мислене“, заяви той и обяви, че предстои откриване на трети център, свързан с изкуствения интелект, но настоя усилията за развитието на естествения интелект да не спират.Зам.-председателят на парламента Кристиян Вигенин коментира, че университетът изгражда високообразована българска интелигенция, която е морален и културен коректив и осигурява образование на световно ниво.„Университетът е възпитал кадри, без които е немислима българската държавност, както и международното признание на родината ни“, заяви той и подчерта, че и днес университетът продължава да върши работата си на високо ниво.Вицепремиерът Марияна Николова поздрави ръководството на университета и студентите от нейно име и от името на премиера Бойко Борисов.Тя акцентира върху факта, че университетът 131 години е българският храм на просветата и знанието  ковачницата на най-изтъкнатите академични хора у нас и отдавна е завоювал своето място на световната сцена като образователен и научен център с международно значение.", "date": "2019.11.25", "title": "Ректорът на СУ се хвали: Само ние сме в топ 1000 на света от бг висшите училища"}
{"url": "https://www.novinite.bg/articles/182843/Balgarskata-asociaciya-na-reklamodatelite-obobshti-izvodite-ot-BAAwards-2019", "text": "22.11.2019г Българската асоциация на рекламодателите (БАР) обобщи изводите от конкурсите в 6-тото издание на  .  Кампаниите, които получиха признание за професионализъм от най-високото, четвърто измерение на маркетинга, са обобщени в  “ноу хау” секцията  .Победители в отделните конкурси и категории на , споделиха историите на създаването техните кампании, като отговориха на въпросите какви бяха предизвикателствата пред тях, каква е мисията им в конкретната кампания, която са реализирали, какъв е пътят, който са изминали, от идеята към целта, как я осъществяват и какво са постигнали. Отговорите на всеки от победителите, заедно с отличената кампания, може да разгледате в брошурите публикувани на  .Носителите на златни и сребърни отличия от отделните конкурси   и техните кампании, които са включени в „ноу хау“ секцията са: Санофи България: Върнете си съня, за който мечтаетеЗагорка IPA: Българско пиво по британска рецепта Кауфланд България ЕООД енд Ко Кд: Свежите супергерои БЕЛЛА България: Само мажеш и печеш Актавис ЕАД: Геритамин – доказана формула за красота Юниливър: Dove търси историите на истинската красота FOX NETWORK GROUP BULGARIA: Планета или пластмаса? TELUS International Europe:  Твоята първа работа има значение Агенция RED LION: Novanight с тройно действие. Лансираща кампанияАгенция Next Consult: Дигитална трансформация на бизнес – РолпластАгенция Маккан София ООД: The Great SwapАгенция B+RED: Почисти и разкраси с Cif Агенция Маккан София ООД: Иди, учи и се върниАгенция Publicis Dialog: Пролетна промоция на Visa• Отбор от УНСС с ръководител гл. ас. д-р Борислава Стоименова: Casserole: За пълни коремчета и широки усмивки! • Студенти от НБУ с ръководител гл. ас. д-р Даниела Кадийска: Yamm specialty shop Росен Мисов, изпълнителен директор на БАР, сподели: „Рекордните резултати, постигнати в шестото издание на конкурсите ,  допринасят да разширим „ноу-хау“ спектъра и да дадем нови хоризонти за развитие на маркетинговите комуникации. Радваме се, че конкурсът стимулира сектора и помага на професионалистите в маркетинга да търсят и да откриват нови измерения. С поглед към следващото издание, успех на всички в новите предизвикателства!", "date": "2019.11.25", "title": "Българската асоциация на рекламодателите обобщи изводите от BAAwards 2019"}
{"url": "https://www.novinite.bg/articles/182846/Dnes-e-Mejdunarodniyat-den-sreshtu-nasilieto-nad-jeni", "text": "\r\nДнес е Международният ден срещу насилието над жени. В редица европейски държави вече се проведоха шествия в защита правата на дамите, предстоят и още. Днешното заседание на Европарламента ще започне с реч на председателя Давид Сасоли, посветена на темата. А в Милано отбелязват днешния ден с изложба на рентгенови снимки.\r\n\r\n\r\n\r\n\r\n\r\n\r\n\r\n", "date": "2019.11.25", "title": "Днес е Международният ден срещу насилието над жени"}
{"url": "https://www.novinite.bg/articles/182882/Federer-Ne-bih-stanal-trenor-po-tenis-dori-na-decata-si", "text": "Макар на този етап напълно да отхвърля разговора за своето отказване и живота му след края на професиалната му кариера, Роджър Федерер често е принуден да коментира бъдещето си отвъд ATP тура. Запитан дали би станал треньор на някое от своите деца, ако реши да се занимава с професионален тенис, Маестрото отвърна отрицателно. \"Ще ги подкрепя, ако искат да станат професионални играчи. Ще съм лош баща, ако кажа друго. Но няма да им стана треньор, защото не искам да бъда в тура още 20 години, да чакам в съблекалнята и да се уверявам, че се хранят правилно\", коментира Федерер.\"Но ще ги подкрепя като всеки нормален баща. Ще подкрепя всяко тяхно решение. Тенисът е страхотен спорт, ще ги подкрепя, но няма да съм с тях всеки ден\", настоя швейцарецът.Маестрото добави, че е доволен, че когато е бил на 12-годишна възраст е избрал тениса, вместо другия му любим спорт - футбола. Той продължава да подкрепя футболния клуб на родния си град Базел.  ", "date": "2019.11.25", "title": "Федерер: Не бих станал треньор по тенис дори на децата си"}
{"url": "https://www.novinite.bg/articles/182850/Protesti-blokirat-stolicata-dnes", "text": "Три протеста са предвидени за днес, като вечерта може да се стигне до сериозни задръствания в центъра на София. В 12 часа на обяд се готви демонстрация в подкрепа на избирането за зам.-шеф на парламента на Валери Симеонов. Вечерта пък срещу неговото назначение за пореден път излизат майките на деца с увреждания. То ще мине през Орлов мост, а автомобилни колони ще вървят по булевард \"Цариградско шосе\" и ще завъртят на кръговото на 4-и километър. За 18:30 часа е обявено шествието \"Докато има насилие, борбата продължава\", като сборният пункт е на площад \"Независимост\". То се организира по повод международния ден срещу насилието срещу жени и също ще се отправи към \"Орлов мост\".", "date": "2019.11.25", "title": "Протести блокират столицата днес"}
{"url": "https://www.novinite.bg/articles/182851/Smartonosnite-otsechki-u-nas-sa-nad-70-naj-fatalni-sblasaci-stavat-na-AM-Trakiya-SNIMKA", "text": "Над 70 са смъртоносните отсечки в страната. Това показват нови данни на Агенцията за пътна безопасност. С най-много катастрофи са магистралите и първокласните пътища, сочат данните на пътната полиция за 2019 г.Високата скорост е основната причина за стотиците инциденти по аутобаните. Катастрофите по първокласните пътища са най-вече заради неправилно изпреварване. Трите магистрали – „Тракия”, „Хемус” и „Струма” и участъка от Перник до Кулата са трасетата с най-много пътни инциденти от началото на годината до момента.От 1 януари до 20 ноември най-много са катастрофите на АМ „Тракия” – 820, загинали са 21 души , а над 230 ранени, по данни на пътната полиция, цитирани от bTV. На второ място по аварийност е „Хемус” с 397 катастрофи, 11 загинали и 82 ранени.Стотици инциденти са регистрирани и по първокласните пътища като най-смъртоносен е път Е 79 – от Видин до Кулата. Над 540 са катастрофите в тази отсечка, 21 са загиналите и над 200 ранените.В черната статистика е и пътят Русе – Велико Търново – Маказа с 455 катастрофи с 21 загинали и над 200 ранени.„Анализът за възникналите ПТП на магистралите основно е несъобразената скорост, неспазване на дистанция и неправилно изпреварване. Това са трите основни причини за произшествията там. По първокласните пътища – един от основните показатели, който може да се изведе и напоследък се наблюдава все по-често, това е навлизане в насрещната лента от водачи на МПС, при които възниква челен, страничен удар и там щетите са сериозни”, обясни Петър Соколов, от отдел „Пътна полиция”, ГДНП.От пътната полиция предупреждават шофьорите да подготвят автомобилите си за зимата с подходящи гуми, да си проверят фаровете, чистачките и спирачките. На пътя да внимават много заради рискове от аквапланинг и черен лед – фактори, които правят колата неуправляема.", "date": "2019.11.25", "title": "Смъртоносните отсечки у нас са над 70, най-фатални сблъсъци стават на АМ \"Тракия\" (СНИМКА)"}
{"url": "https://www.novinite.bg/articles/182849/Procesat-sreshtu-Joan-Matev-prodaljava-v-SGS", "text": "В Градския съд на столицата на 25 ноември продължава процесът срещу Йоан Матев, обвинен за убийството на 16-годишния Георги Игнатов в Борисовата градина през 2015 година, предаде БГНЕС.На последното заседание през октомври по делото бяха разпитани петима свидетели, като двама от тях - Ерик Стоянов и Аюджеб Дома, бяха доведени принудително от съдебната охрана. Ключовият свидетел по делото – Марсел, брат на Йоан Матев, който отведе разследващите до ножа, с който е извършено убийството, се отказа да свидетелства още през 2018 година.Георги беше намушкан смъртоносно на 2 юни 2015 година в Борисовата градина.Процесът срещу Йоан Матев започна по същество през април 2018 г.Ако Йоан Матев бъде признат за виновен, ще получи присъда между 5 и 12 години, тъй като по време на убийството е бил непълнолетен. Освен това ще бъде приспаднат и срокът, в който подсъдимият се намира зад решетките, тоест над две години. ", "date": "2019.11.25", "title": "Процесът срещу Йоан Матев продължава в СГС"}
{"url": "https://www.novinite.bg/articles/182852/Da-sprem-nasilieto-nad-jenite-izyavlenie-na-Evropejskata-komisiya-i-na-varhovniya-predstavitel", "text": "По повод Международния ден за премахване на насилието над жените на 25 ноември Европейската комисия и върховният представител Федерика Могерини направиха следното изявление:„Насилието над жените и момичетата е насилие над човечеството като цяло и не следва да има място в Европа или другаде по света. Но всички ние знаем, че въпреки нашия ангажимент, все още сме далеч от преодоляването на това предизвикателство.Насилието над жените се случва навсякъде, няма сигурно място, дори у дома. Точно обратното. Жените стават жертви на насилие както у дома, така и на работното си място, в училищата и университетите, на улицата, в процесите на разселване и миграция и във все по-голяма степен онлайн чрез кибернасилие и изказвания, подбуждащи към омраза.Мащабът на проблема остава шокиращ: една трета от жените в Европа са били обект на физическо и/или сексуално насилие. Почти всички жертви на трафик с цел сексуална експлоатация в рамките на ЕС са жени и момичета.В развиващите се страни всяко трето момиче бива омъжвано преди да навърши 18-годишна възраст. Най-малко 200 милиона жени и момичета са били подложени на генитално осакатяване, което все още се практикува в около 30 държави.Като Европейски съюз и международна общност е наша отговорността да поддържаме ангажимента си за предотвратяване, открито отхвърляне и осъждане на всички актове на насилие над жените и момичетата.Наше задължение е също така да подкрепяме и защитаваме жертвите, като създадем безопасна среда, в която те да сигнализират за престъпленията, извършени срещу тях.Европейският съюз се ангажира да продължи да работи неуморно с партньорите си за укрепване на правните рамки и институциите, да подкрепя развитието и образованието, да подобрява услугите за преживелите насилие, да се бори за справянето с първопричините за насилието и да насърчава предоставянето на повече възможности на жените.Прекратяването на насилието над жените и момичетата обаче изисква твърд ангажимент не само на институционално равнище. За това се изисква широко участие на международните организации и НПО, както и на гражданското общество като цяло. И най-вече на мъжете.Следователно нашата цел е ясна: премахване на насилието над жените и момичетата. Европейският съюз ще остане начело на тази международна мобилизация в защита на правата на всяка жена и всяко момиче да живеят свободно и в безопасност. Правим това за нашето бъдеще и за нашето настояще, тъй като жените са стълбът на едно справедливо, отворено, развито и демократично общество и нищо не трябва да ги лишава от свободата да изпълняват ролята си свободно и безопасно.“ ", "date": "2019.11.25", "title": "Да спрем насилието над жените: изявление на Европейската комисия и на върховния представител"}
{"url": "https://www.novinite.bg/articles/182870/Zaradi-kupuvane-na-bulka-Masov-boj-s-kolove-v-Kazanlak", "text": "Масов бой между две групи е избухнал тази нощ кв. \"Кармен\" на Казанлък, разказа свидетел пред БГНЕС. След случката почти 20 патрулки охраняват квартала. Един мъж е пострадал при побоя. Жена, която била на балкона си, разказа, че участниците са били две групи - едната от източната, другата от западната страна. Хората носели големи колове. \"Все едно бях във филма \"Време разделно\" викове, крясъци, чупене на стъкла - в момента, в който слязох, видях, че предното стъкло на колата ни беше пукнато\", каза жената. По думите й боят бил заради сватба - булки се купували, продавали.", "date": "2019.11.25", "title": "Заради купуване на булка: Масов бой с колове в Казанлък!"}
{"url": "https://www.novinite.bg/articles/182855/Analiz-na-KNSB-Dalgite-bolnichni-sa-s-naj-golyam-rast-prez-poslednite-godini", "text": "Едно прибързано и недобре обмислено предложение на коалиционния съвет на управляващото мнозинство в Парламента сложи на масата за обсъждане въпроса за непрекъснато увеличаващите се разходи за паричните обезщетения за временна неработоспособност поради заболяване и контрола върху тях. За никого не е тайна, че има сериозно увеличение на разходите за този социален риск за периода 2011 – 2018 г.Експертите на КНСБ направиха анализ на данните, който показа, че най-съществен принос за това има ръстът на издадените болнични листове с по-голяма продължителност. Какво показват данните на Националния осигурителен институт Броят на дните във временна неработоспособност поради общо заболяване, които са за сметка на ДОО от 11,9 млн. през 2011 г. нараства до 17,8 млн. дни (или с 49 на сто повече) през 2018 г. Броят на дните, които са изплатени за сметка на работодателите се увеличава от 4 млн. (2011 г.) на 5,7 млн. (ръст 42 на сто), плащайки първите три дни на всеки болничен лист, независимо от неговата продължителност. За същия период средната продължителност на един болничен лист, който се изплаща от ДОО, т.е. от четвъртия ден нататък нараства от 8,18 дни (2011 г.) до 8,36 дни (2018 г.), т.е. с 0,18 дни.Увеличава се и размерът на среднодневното парично обезщетение за временна неработоспособност поради общо заболяване. От 21,58 лв. през 2011 г. този размер достига до 31,22 лв. през 2018 г. (или с 44,7 на сто за 8 г.). Тенденцията на увеличаване на срока на ползване на болнични поради общо заболяване и изместването им към по-продължителни периоди (между 15-30 дни) води и до по-висок разход на едно лице с обезщетение през годината. Стойностите на този показател за 2011 г. са 384,36 лв., докато през 2018 г. те нарастват до 619,19 лв. (ръст с 61 на сто). Посочените показатели формират общия годишен разход за парични обезщетения за временна неработоспособност поради общо заболяване, който от 256,4 млн. лв. (2011 г.) достига до 556,6 млн. лв. (2018 г.) или увеличението е над 2,1 пъти. Данните показват динамиката в разходите за краткосрочни обезщетения за временна неработоспособност поради общо заболяване, но далеч по-важно е да се анализират причините, както и някои детайли, които обясняват несъстоятелността на твърденията на част от работодателските организации, че от 1/3 до 2/3 от болничните листове с продължителност до 7 дни са фалшиви (т.е. такива, които се ползват от осигурените лица за удължаване на почивката преди или след празници, за туризъм и т.н.) Броят на издадените болнични листове с продължителност от 4 до 7 дни през 2018 г. е 766,9 хил. (37,0 на сто от общия брой) , изплатените дни с продължителност от 4 до 7 дни (от които първите три дни се плащат от работодателя, а от четвъртия ден – от ДОО) са 1 573,1 хил. дни (9,0 на сто от общо изплатените дни поради общо заболяване), а разходите - 53,9 млн. лв. (9,9% от общите разходи за парични обезщетения поради общо заболяване).Посочените данни показват ясно, че делът на болничните листове с продължителност до 7 дни, за които се отнасят обвиненията на част от работодателите за сериозни злоупотреби и ползване на фалшиви болнични листове, е нисък на фона на общия 2 брой болнични листове с плащане, както и за разходите за обезщетения по болест като цяло. Увеличаващият се брой дни във временна неработоспособност, който натоварва работодателите и техните разходи за болнични, изплащайки за първите три дни възнаграждение на лицата, се дължи не на късите по срок болнични листове, а на тези с по-дълъг срок.Най-голямо влияние върху общото нарастване на разходите за болнични оказват все по-големия брой болнични листове с продължителност от 15 до 30 календарни дни вкл. (58,5% от общото нарастване на болничните за 2014-2018 г.), следвани от тези с продължителност между 8 и 14 дни календарни дни вкл. (19,7 на сто). Ясно е, че там е основната причина за увеличения брой изплатени дни във временна неработоспособност поради общо заболяване (само през 2018 г. са изплатени 9 763,3 хил. дни за болничните листове с продължителност от 15 до 30 дни, при 8 050,9 хил. дни през 2014 г., както и 3 191,6 хил. дни за болнични листове с продължителност между 8-14 дни (2018 г.) спрямо 2 616,1 хил. дни (2014 г.).Относителният дял на посочените по-горе продължителни болнични листове през 2018 г. са съответно 54,9 и 17,9% от общо изплатените дни за този риск. Броят на лицата, ползвали парични обезщетения за временна неработоспособност поради общо заболяване от 782,4 хил. през 2014 г. е нарастнал до 899 хил. през 2018 г. (или с 14,9 на сто). От тях около 430 хил. са ползвали болничен между 15-30 дни (47,8% от общия брой) и около 275 хил. са ползвали болничен лист между 8 и 14 дни (30,6%). Когато разглеждаме нарастването на разходите за болнични, не можем да не посочим същественото влияние, което оказват икономическите фактори и политиката по доходите, а именно: - нарастването на средния осигурителен доход за страната, в т.ч. на доходите, от които зависи неговият размер (минималната работна заплата, минималният осигурителен доход за самоосигуряващите се лица, максималният осигурителен доход). Ръстът на средния осигурителен доход за 2011-2018 г. е 49,8%, а на минималната работна заплата нарастването за същия период е 206%; - увеличаване на дела на осигурените лица с по-високи осигурителни доходи сред получателите на парични обезщетения при временна неработоспособност поради общо заболяване; - нарастване и на средномесечния осигурителен доход на самоосигуряващите се лица, които по желание се осигуряват и за общо заболяване и майчинство. Тези фактори са и сред причините за нарастване на среднодневния размер на паричното обезщетение при временна неработоспособност поради общо заболяване, доколкото той се формира като процент от доходите, върху които са внесени или дължими осигурителни вноски във фонд „Общо заболяване и майчинство“ на ДОО.Тенденцията на ръст на среднодневния размер на обезщетението се подсилва и от промяна в структурата по доход на лицата с парично обезщетение. В последните години е налице и увеличение на дела на получателите именно от най- високодоходните групи. Докато през 2014 г. относителният дял на получателите на обезщетения според размера на осигурителния им доход в групата от 1,5 до 2-кратния размер на средния осигурителен доход (СОД) е бил 29,5%, то през 2018 г. този дял е нарастнал до 34,2% от общия брой. Осигурените лица, които са получавали парично обезщетение по болест, изчислено на база доход над 2-кратния размер на СОД от 25,2% през 2014 г. са се увеличили до 27,0% през 2018 г.", "date": "2019.11.25", "title": "Анализ на КНСБ: Дългите болнични са с най-голям ръст през последните години"}
{"url": "https://www.novinite.bg/articles/182857/Vnimanie-Katastrofa-kraj-tunel-Vitinya", "text": "Шофьорите да се движат с повишено внимание в тунел \"Витиня\" на АМ \"Хемус\" в посока София поради ПТП.  Трафикът се регулира от \"Пътна полиция\".", "date": "2019.11.25", "title": "Внимание! Катастрофа край тунел \"Витиня\""}
{"url": "https://www.novinite.bg/articles/182848/ES-natiska-vsichki-chlenki-da-priemat-istanbulskata-konvenciya", "text": "Европейският парламент ще обсъди тази вечер въпроса с приемането на Истанбулската конвенция. Предвижда се в четвъртък евродепутатите да призоват всички държави в ЕС да приемат конвенцията, сочат документите за започващата сесия в Страсбург. Очаква се ЕП да настоява конвенцията да бъде незабавно възприета от държавите в ЕС, които още не са я ратифицирали, пише БТА.Според евродепутатите тези държави следва да предприемат всички необходими законодателни и политически мерки за спирането на насилието над жените и момичетата. Конвенцията на Съвета на Европа за предотвратяване и борба с насилието над жени и домашното насилие, известна също като Истанбулската конвенция, бе подписана от ЕС на 13 юни 2017 г., а седем държави в Общността още не са я ратифицирали - България, Чехия, Унгария, Литва, Латвия, Словакия и Великобритания.Също тази вечер ЕП ще обсъди измененията в околната среда. Предвижда се евродепутатите да настояват за постигането на нулево замърсяване до 2050 година. В проекта на резолюцията се предвижда въвеждането на цел за намаление с 55 на сто на вредните вещества от човешката дейност в природата след 10 години.Утре пред евродепутатите ще говори Олег Сенцов - носителят на наградата за свобода на мисълта \"Сахаров\" за миналата година. Наскоро той бе освободен от затвор в Русия и сега ще може да получи своята награда. Украинският режисьор излежаваше 20-годишна присъда за \"подготовка на терористични действия\" срещу новото управление в Крим. Сенцов бе освободен на 7 септември при размяна на затворници между Русия и Украйна.В сряда ЕП ще гласува пълния състав на Европейската комисия под председателството на Урсула фон дер Лайен. ЕП може да приеме или отхвърли списъка на новите еврокомисари с обикновено мнозинство при поименно (явно) гласуване. Ако гласуването завърши положително, новата комисия ще встъпи в длъжност от 1 декември.", "date": "2019.11.25", "title": "ЕС натиска всички членки да приемат истанбулската конвенция"}
{"url": "https://www.novinite.bg/articles/182862/Pochitame-pametta-na-Sveti-Kliment-Ohridski-edin-ot-Sedmochislenicite", "text": "На 25 ноември Българската православна църква отдава почит на Свети Климент Охридски. Той е средновековен учен и първият епископ, проповядвал на старобългарски език. Православната църква го тачи като един от светите Седмочисленици.Предполага се, че Климент е българин, роден в Югозападна Македония. Данните за живота му преди неговата дейност в България са оскъдни. Те се намират в две гръцки жития: \"Пространното житие на Климент Охридски\" от Теофилакт Охридски (1084-1107) и в \"Краткото житие на Климент Охридски\" или т. нар. \"Охридска легенда\" от друг охридски архиепископ и също грък — Димитрий Хоматиан (1216-1234). Хоматиан пише, че първите гръцки преводи Климент е направил на \"тукашния български диалект\". Теофилакт е този, който го нарича \"пръв епископ, който проповядвал на български език\" и \"най-учен мъж\", а Димитрий Хоматиан пише за Климент: \"Пръв той заедно с божествения Наум, Ангеларий и Горазд усърдно изучил Свещеното писание, преведено с божествено съдействие на тукашния български диалект от Кирил, истински богомъдър и равноапостолен отец, и отначало още бил заедно с Методий, известния учител на благочестие и православна вяра на мизийския народ.\"Предполага се, че Климент е участвал на млади години още в хазарската и аланската мисии на Кирил и Методий през 859-861 г. Безспорно Климент участва и в мисията на Кирил и Методий във Великоморавия като техен ученик. В някои по-късни славянски жития се казва, че презвитер Климент е бил ръкоположен заедно с Наум в свещенически сан от папата в Рим в 868 г., преди смъртта на св. Кирил.След смъртта на Кирил в Рим през 869 година той се връща с Методий в Панония и Великоморавия, а след като Методий почива (пролетта на 885 г.), Климент, заедно с избрания от Методий за негов наследник Горазд, оглавяват продължаващите спорове с германския клир и новия моравски княз във Великоморавия.Свети Климент Охридски е един от най-значимите автори на старобългарски език, той пише жития, похвални слова, църковни химни, превежда църковни текстове. В науката се посочват от 15 до 50 негови съчинения. В \"Краткото житие\" се казва, че той \"измислил и други форми на буквите за по-голяма яснота от ония, които изнамерил мъдрият Кирил\".Затова обикновено се смята, че той въвежда и кирилицата, макар че е по-вероятно тя да се развива постепенно под силно византийско влияние в Преславската книжовна школа в началото на 10 век.Част от мощите на светеца днес се съхраняват и в новопостроената в Пловдив църква \"Св. Климент Охридски\". Скоро след неговата смърт епископ Климент е канонизиран. От началото на 11 век успението му се чества на 27 юли.Имен ден имат всички, носещи имената Климент и Климентина. От латински името Климент (латинското clemens) означава милостив.", "date": "2019.11.25", "title": "Почитаме паметта на Свети Климент Охридски, един от Седмочислениците"}
{"url": "https://www.novinite.bg/articles/182866/Vsyaka-chetvarta-pensiya-v-Plovdivska-oblast-e-invalidna", "text": "Всяка четвърта пенсия в Пловдивска област е инвалидна. По данни на НОИ  40 275 от всички 190 855 пенсионери са с ТЕЛК. Това се дължи на увеличаващия се брой на хората с увреждания. Освен това все повече българи търсят възможност за предсрочно пенсиониране заради вдигането на пенсионната възраст и безработицата, се посочва в анализ на осигурителния институт. Други пък дори и да работят до навършване на годините, нямало да могат да съберат необходимия стаж. Затова нашенците се принуждавали да търсят по-лесен начин за излизане от трудовия пазар - чрез освидетелстване от ТЕЛК.Над 21 000 инвалидизирани пенсионери от областта са в трудоспособна възраст - между 44 и 65 години. Най-масовата инвалидна пенсия е между 219 лв. и 300 лв.Инвалидна пенсия поради общо заболяване се отпуска на всеки с 50 или над 50 на сто трайно намалена работоспособност. Задължително условие обаче е хората с увреждания да имат определен трудов стаж, който се определя в зависимост от възрастта. ", "date": "2019.11.25", "title": "Всяка четвърта пенсия в Пловдивска област е инвалидна"}
{"url": "https://www.novinite.bg/articles/182867/Vnimanie-Vashkite-napadat-prez-dekemvri", "text": "Зимата е по-голяма вероятността човек да хване въшки – много по-чест е контактът между децата, носят се шапки, шалчета. Със сигурност зимните месеци са по-критични, рискът е по-голям. Това заяви Надя Миткова, която е биолог в лаборатория \"Дезинсекция\" към Националния център по заразни и паразитни болести (НЦЗПБ). От години се наблюдава цикличност в случаите на опаразитяване. \"Наблюдаваме нещо като бум обикновено в по-студените месеци – есента и зимата. Тогава, когато се носят повече шапки, шалове, на едно място се струпва много народ, предимно деца. Тогава са повече оплакванията от главови въшки, предимно от родителите“, посочи специалистът. Децата в детски градини, предучилищна възраст, начални класове и тези между 11 и 13-годишна възраст са най-податливи да хванат въшки. \"Проблемът в момента не е в ефективност на препарати – повечето от тях са клинично тествани и работят добре, унищожават със сигурност лазещите въшки, при повторно третиране и гнидите. Проблем е по-скоро това, че липсва донякъде здравна просвета и яснота как да се предпазим от нови и нови опаразитявания от въшки\", заяви Миткова. Това означава, че когато се разбере, че в детски колектив има един или два случая на деца с въшки, те трябва едновременно да се освободят от учебни занятия и да бъдат третирани със съответните препарати. Обяснението защо момичетата по-често хващат въшки в сравнение с момчетата за биолога е просто – по-дългите коси, различни украшения по косата – шноли, диадеми, фиби. \"Момичетата често сменят тези принадлежности, дават си ги едно на друго, а е много важно човек да ползва само свои принадлежности, свои кърпи, шапки, шалове – такива неща не трябва да се разменят между децата. Въпреки това до голяма степен е неизбежно по време на игра, ако едно дете е с въшки да не зарази и другите, затова е важно всеки ден, прибирайки се от училище родителят да прегледа детето, за да се открие проблемът навреме\", съветва Миткова. Тя обясни, че обикновено се предават единични бройки въшки – една-две, не изведнъж много, но до седмица могат да станат и много, могат, да станат и 20. Специалистът подчерта, че няма надеждна превенция. \"Никакви етерични масла, включително и капки чаено масло не могат да се използват като начин въшката да не полазва към косата\", категоричен е биологът. Ако видите бяло по косата на детето и се чудите дали е гнида или пърхот, най-лесното е да я размърдате. Пърхотът ще падне, но гнидата ще остане здраво закрепена. \"Женската въшка здраво, подобно на лепило, прикрепва яйцето към косъма\", обясни биологът. Тя каза, че в зависимост от това на какво разстояние по дължината на косъма е паразитът, може да се познае от кога детето се е заразило. \"Ако приемем, че косъмът расте с около 1 см месечно и гнидата я намерим горе-долу на разстояние 1 см от скалпа, това значи, че преди около месец детето е започнало да има въшки, тъй като точно когато снася женска яйцата те са близо до скалпа\", посочи биологът. Колкото до това какви са признаците за въшки, освен сърбежа, Надя Миткова бърза да посочи, че може до една седмица след както детето е хванало въшки то да не е усетило ухапване, т.е. да не го сърби. Но има и друг индикатор, който може да ни помогне да установим това. \"Обикновено женската, когато снася яйца, тя ги закрепва с нещо като желатинообразен секрет, подобно на лепило към косъма, като мине известно време, дни, на определени места косата започва да е като на снопчета, космите са залепени един за друг. Това прави впечатление, когато става на снопчета\", обясни тя. Биологът посочи, че между 1994 г. и 2009 г. у нас е имало наредба за ограничаване на въшливостта. По силата ѝ, когато съществуваше, всеки ден в детските градини се правеше проверка, в училищата – един път седмично. „Макар и без тази наредба проверката от медицинските лица – сестри или друг персонал, се прави“, каза тя. Според нея проверката трябва да се прави всяка седмица. Миткова подчерта, че няма система, която да събира данните за опаразитяването с въшки и да ги подава към Центъра за заразни и паразитни болести. \"Но тъй или иначе тук преди време са се тествали доколко са ефективни препратите срещу въшки. Народът, поне софиянци, ни знаят като място, където могат да дойдат и да установим, ако се съмняват въшка ли е или друг паразит\", посочи специалистът.", "date": "2019.11.25", "title": "Внимание! Въшките нападат през декември"}
{"url": "https://www.novinite.bg/articles/182854/Na-27-noemvri-prodajbata-na-e-vinetki-e-vazmojno-da-bade-zatrudnena", "text": "На 27 ноември (сряда) между 16 ч. и 19 ч. са планирани дейности по внедряване на актуализации на електронната система за събиране на пътни такси. Възможно е да възникнат частични забавяния и прекъсвания, които биха могли да затруднят продажбите на електронни винетки. За избягване на риска от проблеми с покупката на е-винетка по време на планираните актуализации препоръчваме на шофьорите внимателно да планират пътуването си по републиканската пътна мрежа и да купят електронната си винетка своевременно.", "date": "2019.11.25", "title": "На 27 ноември продажбата на е-винетки e възможно да бъде затруднена"}
{"url": "https://www.novinite.bg/articles/182861/Stoichkov-se-izpovyada-kaza-koga-sa-go-hvarlili-v-tamnica-i-koya-e-naj-sladkata-mu-celuvka", "text": "Легендата на българския футбол Христо Стоичков даде интервю за предаването \"Quan s'apaguen els llums“ (\"Когато светлините загасват“) по каталунска телевизия. Камата разказа спомените си от престоя си на играч на Барселона и като цяло от футболната си кариера.\"В момента живея в Маями и съм щастлив дядо. Барселона е моят втори дом. Това ще е така до края на живота ми. Да се върна тук един ден като служител на клуба не зависи от мен, но това не означава, че съм ядосан, че не се е случило към този момент. Има няколко бивши футболисти на Барселона, които сега работят за отбора, но те са го заслужили\", заяви носителят на \"Златната топка“ за 1994 г.\"Преди да дойда на \"Камп Ноу\", спечелих Златната обувка. Поделихме я с Уго Санчес и той трябва да ми е благодарен за нея. Двамата имахме по 38 гола, но имах един мач още от сезона. Тогава обаче дойдоха генералите от българската армия и ми заповядаха да не вкарвам, за да не се говори по света, че в България има корупция и са манипулирали първенството заради мен\".\"Баща ми беше военен и дойдох от семейство с много дисциплина. На 12 години ме изритаха от Марица, но лека-полека съдбата ме прати в ЦСКА, отборът на армията. И тъй като генералите ни ръководеха, ако се представяхме слабо в някой мач, после ни пращаха в тъмница\", допълва Камата.\"Всички говорят за целувката ми с Роналд Куман след триумфа за КЕШ през 1992 г. Това е най-сладката целувка в живота ми. Но веднъж се скарах с него, а с Хосе Мария Бакеро се карах постоянно. Но взаимно се извинихме за това. Яд ме е само, защото можехме да спечелим доста повече трофеи от КЕШ и Шампионската лига. Много съжалявам за 1994 г., когато загубихме финала от Милан с 0:4. Просто се падна да играем в лош ден за нас. Сигурен съм, че ако днес повторим този двубой, няма да сбъркаме и ще го спечелим. Съжалявам, че стана така титлата на Испания да се реши в съботата преди този финал. Това ни изцеди. Но така е трябвало да се случи. Било е писано да загубим и точно това се случи в онзи ден.\"\"Йохан Кройф е човекът, който остави най-голям отпечатък върху кариерата ми. Той винаги ще остане специален за мен. Когато получи инфаркта, аз отидох при него в болницата и му казах: \"Мистер, ще победим заради теб\". Бях със сълзи на очите. Отидохме и разбихме Атлетик (Билбао) на \"Сан Мамес\" с 6:0. Запомних този мач завинаги и как публиката ми ръкопляскаше\", споделя Ицо.\"После отидох в Парма, но не се застоях дълго и се обадих на президента да ме връща в Барселона. Този отбор ми отвори вратите за футбола и затова винаги ще го обичам. Някои целуват емблемата, но фалшиво. Аз никога не съм я целувал, но за мен тя е запечатана в сърцето. Барса е повече от клуб.\"\"Ромарио сбърка, че се върна толкова късно след световното първенство през 1994 г. Няколко пъти му се обаждах и му казвах да се върне навреме. Един ден Йохан го скастри жестоко. Тогава Ромарио се обърна към него и му каза: \"Аз съм световен шампион, а ти не си!\" Това преля чашата.\"\"Боби Робсън беше много благ и прекрасен човек. Та той беше \"сър\". Коравият тогава беше Моуриньо. Но и той има огромно сърце. Жозе не беше прав, когато се заяждаше с Тито Виланова, разбра го и после се извини. Колкото до Ван Гаал, по-добре да не говоря за този. Той ме злепостави пред отбора не като футболист, а като човек\", обяви българската легенда.\"Каквото и да става, мен винаги ще ме помнят като Христо, който стъпи на крака на съдията в дебюта си за Барселона\", завърши Камата", "date": "2019.11.25", "title": "Стоичков се изповяда, каза кога са го хвърлили в тъмница и коя е най-сладката му целувка"}
{"url": "https://www.novinite.bg/articles/182890/Tokovi-udari-tormozyat-4-sela-v-obshtina-Ruse", "text": "\r\nТокови удари тормозят 4 села в община Русе. Прекъсванията на електрозахранването зачестяват през зимата, като наред с повредените електроуреди, водят и до проблеми с водоподаването в село Бъзън.\r\n\r\n\r\n\r\n\r\n\r\n\r\n", "date": "2019.11.25", "title": "Токови удари тормозят 4 села в община Русе"}
{"url": "https://www.novinite.bg/articles/182847/Diana-Kovacheva-Krizisnite-centrove-sa-obshto-13-za-cyalata-strana-v-Sofiya-e-samo-edin", "text": "\r\nДнес е международния ден за борба с насилието срещу жени. Оказва се, че в България в повечето от убийствата на жени са замесени техните партньори. Голям е и броят на сигналите за домашно насилие. \"Днес нашата сграда ще бъде оцветена в оранжево в знак на съпричастност към жените жертва на насилие\", каза омбудсман Диана Ковачева.\r\n\r\n\r\n\r\n\r\n\r\n\r\n\r\n\r\n", "date": "2019.11.25", "title": "Диана Ковачева: Кризисните центрове са общо 13 за цялата страна, в София е само един"}
{"url": "https://www.novinite.bg/articles/182893/Bolnichnigejt-Rabotodatelite-napusnaha-Tristranniya-savet", "text": "Работодателите напускат Тристранния съвет за национално сътрудничество докато не бъде направено ново предложение за болничните и тяхното изплащане. Това се казва в отворено писмо на четирите най-големи бизнес организации до премиера Бойко Борисов.Според становището чрез задължението работодателите да плащат първит три дни болнични, те фактически биват облагани тройно – чрез осигуровки, дължими обезщетения и изплащане на допълнителни възнаграждения на заместващите работници.Работодателите настояват първите три дни да бъдат за сметка на държавата.", "date": "2019.11.25", "title": "Болничнигейт! Работодателите напуснаха Тристранния съвет"}
{"url": "https://www.novinite.bg/articles/182876/Incident-v-zavod-Arsenal-ima-postradali", "text": "Две жени пострадаха при инцидент в завод 3 на оръжейницата „Арсенал” в Казанлък, предаде БГНЕС.Запалило се е вещество, което е обгорило ръцете на двете служителки. Полиция и линейки са на мястото на инцидента, за да окажат първа помощ на пострадалите.", "date": "2019.11.25", "title": "Инцидент в завод \"Арсенал\", има пострадали"}
{"url": "https://www.novinite.bg/articles/182889/Koalite-sa-na-izchezvane-sled-pojarite-v-Avstraliya", "text": "Коалите са на път да изчезнат, след като пожарите в Австралия унищожиха 80% от естествения им хабитат, алармират учени, предава бТВ. Шефът на Австралийската фондация за коалите Дебора Табарт твърди, че повече от 1000 коали са били убити от огнената стихия.  Според фондацията коалите са „функционално изчезнали“ заради вече унищожената им естествена среда. Това означава, че те нямат достъп до обичайната си храна, не мога да се срещат и да имат поколение. \"Функционално изчезнал вид\" е този, чиято популация е толкова ограничена, че вече не играе важна роля в екосистемата. Въпреки че някои от представителите на вида ще имат поколение, бъдещето на животинския вид е неясно. Обезлесяването и горските пожари унищожават основната храна на коалите – евкалиптовите дървета. Възрастна коала изяжда до 1 кг евкалиптови листа на ден. Тези дървета се възстановяват след пожари, но ще отнеме месеци преди коалите да имат достатъчно храна. Жители на Австралия призовават правителството да задейства т.нар. \"Акт за защита на коалите\" – закон, написан през 2016 г., който така и не е приет. Той задължава всички граждани и организации на територията на страната да предпазват дърветата и естествения хабитат на коалите, както и да следят незаконен лов на животните. В Австралия са започнали и редица кампании за набиране на средства в подкрепа на коалите.", "date": "2019.11.25", "title": "Коалите са на изчезване след пожарите в Австралия"}
{"url": "https://www.novinite.bg/articles/182858/Eto-koj-shte-ni-predstavi-na-Evroviziya-2020", "text": "\r\nВиктория Георгиевa - VICTORIA ще бъде българският представител на Евровизия 2020. Младата певица ще бъде 13-ят български участник в надпреварата. Това стана ясно днес на пресконференция с БНТ и партньорите им в проекта от Ligna Group.\r\n\r\n\r\n\r\n\r\n\r\n\r\n\r\n\r\n", "date": "2019.11.25", "title": "Ето кой ще ни представи на Евровизия 2020"}
{"url": "https://www.novinite.bg/articles/182888/SU-sred-parvite-1000-v-sveta", "text": "Софийският университет \"Св. Климент Охридски\" продължава да бъде на първо място в най-много професионални направления в националната рейтингова система на висшите училища. СУ запази и позициите си в световните рейтингови класации на университетите и е единственият български университет в първите 1000 висши училища в световните класации, каза ректорът на Софийския университет проф. Анастас Герджиков на академичното тържество за патронния празник на висшето училище, цитиран от БТА.Празникът започна с тържествена литургия, която ще бъде отслужена в параклиса на Богословския факултет от Варненския и Великопреславски митрополит Йоан. След службата литийно шествие се отправи към паметника на Св. Кл. Охридски, къдетобеше поднесен венец от академичния съвет на университета начело с ректора. Според проф. Герджиков СУ е в първите 4% на световните университети, а в някои направления е в първите 2%. Продължаваме да разкриваме нови специалности и да обновяваме ежегодно учебните планове и програми. СУ предлага образование в 119 специалности за бакалавър след средно образование, както и в над 400 магистърски програми. Броят на новоприетите студенти в бакалавърските и в магистърските програми през последните години се запазва, като сега студентите в СУ са над 20 600, а 1115 от тях са чуждестранните студенти, каза проф.Герджиков. Той подчерта, че СУ е лидер и в докторантското обучение и предлага най-много акредитирани докторски програми в страната - 184. Пет нови докторски програми са в процедура за одобрение, а общо докторантите в СУ са 933. Сертификатът по български език от Департамента за езиково обучение на СУ се признава за балообразуваща оценка във висшите училища за българите от чужбина и е включен в програмата \"Печат за двуезичност\" вече в 11 американски щата, информира ректорът.Той припомни, че СУ има шест кариерни центъра, има издателство, четири музея, има също университетски медии и театър, ботанически градини и университетски библиотеки. Софийският университет продължава да е водещият университет в България по научни публикации, каза проф. Герджиков и добави, че седем от 15-те най-цитирани български учени са от СУ. СУ има и най-много успешни проекти по програмата \"Хоризонт 2020\" и участва в трите центъра за върхови постижения в страната, отчете ректорът. Той отбеляза, че СУ изпълнява сега над 300 научни проекти. СУ е един от най-успешните университети в Европа в студентската и преподавателската мобилност, и сега имаме действащи над 700 договора с над 400 университета от 32 европейски държави, информира проф. Герджиков. Той заяви, че Софийският университет постига всички тези резултати благодарение на своите 1600 преподаватели и изследователи, като много от тях са носители на националните награди за наука \"Питагор\" и на престижни международни награди. Независимо каква специалност изучават, студентите на СУ трябва да се научат да бъдат креативни и отговорни личности, с оригинално творческо мислене, коментира ректорът и отбеляза, че СУ има вече два центъра, свързани с изкуствения интелект, подготвя се и трети център.", "date": "2019.11.25", "title": "СУ сред първите 1000 в света"}
{"url": "https://www.novinite.bg/articles/182853/Maya-Manolova-otvarya-bezplatna-priemna-za-grajdani", "text": "Мая Манолова отваря безплатна приемна за граждани в новия си офис в столицата. Първата приемна ще се проведе в сряда, на 27 ноември, от 10.30 часа. В седмичната безплатна приемна Манолова ще разглежда жалби и сигнали на граждани. Заедно с нея ще работи и екип от юристи, които ще помагат за решаване на проблемите, поставени от гражданите. Приемната се намира на пл. „Славейков” в София, на адрес: ул. „Дякон Игнатий” 4, ет. 2. За записване и повече информация от днес, 25 ноември, са разкрити следните телефони: 0988 15 73 54 и 02/ 421 76 44. „Хората имат своите очаквания аз да продължа да им помагам. Като адвокат аз вече работя в моята кантора. Ще имам обаче и безплатна приемна за сигнали на граждани, които и сега не спират да ми се обаждат и да ме търсят”, анонсира по-рано през седмицата инициативата си Манолова в свое телевизионно участие.", "date": "2019.11.25", "title": "Мая Манолова отваря безплатна приемна за граждани"}
{"url": "https://www.novinite.bg/articles/182845/Premierat-se-sreshta-s-Tramp-v-Beliya-dom", "text": "Бойко Борисов на среща с Доналд Тръмп. Българският премиер е на официално посещение в Съединените щати. Днес той ще се срещне с президента на Америка. Двамата ще разговарят по ключови теми, сред които - отбрана, енергийна независимост и търговията между двете страни.По време на визитата си в Съединените щати, Борисов и водената от него делегация ще проведе среща с представители на американския бизнес. ", "date": "2019.11.25", "title": "Премиерът се среща с Тръмп в Белия дом"}
{"url": "https://www.novinite.bg/articles/182859/VIDEOSNIMKI-Vijte-kak-posreshtnaha-Borisov-v-SASht-Karakachanov-s-izdanka", "text": "Бойко Борисов е на официално посещение в САЩ, където част от програмата предвижда и среща с президента Доналд Тръмп. Заедно с премиера са още доста от министрите в кабинета.Министър-председателят не изневери на себе си и в профила му в социалните мрежи с епояви клип с пристигането на българската делегация на територията на Щатите. От кадрите се вижда, че министърът на отбраната нарушава протокола и е по дънки, даже сам си носи ризите в калъфник. Вицепремиерът Томислав Дончев пък е сложил слънчеви очила на темето си, което също е не съвсем по протокол.", "date": "2019.11.25", "title": "(ВИДЕО+СНИМКИ) Вижте как посрещнаха Борисов в САЩ, Каракачанов с издънка"}
{"url": "https://www.novinite.bg/articles/182863/Sled-sreshtata-Tramp-Borisov-Balgariya-poluchva-pokana-za-chlenstvo-v-Kluba-na-bogatite-strani", "text": "България ще получи покана за започване на преговори за присъединяване към Организацията за икономическо сътрудничество и развитие (ОИСР) в рамките на кабинета „Борисов 3“. Това твърди „Труд“, като се позовава на високопоставени източници от правителството по повод на сегашната визита на премиера Бойко Борисов в Белия дом.ОИСР е известна като „Клуба на богатите“ и в нея членуват най-развитите страни в света, като често анализатори отбелязват, че в нея правителствените лидери обсъждат най-добрите практики и политики за икономически растеж и инвестиционни планове във световен мащаб. Поканата на България за ОИСР не е обвързана пряко с посещението на премиера във Вашингтон, но ще бъде във фокуса на разговорите с американския президент Доналд Тръмп заедно с ключовите теми като сигурността и енергийната диверсификация на страната ни, отбелязали пред изданието запознати.Очаква се България да получи поканата за преговорите за членство в ОИСР през 2020 година, а правителството ни е извело началото им за свой приоритет, а кабинетът ни е предприел редица мерки за ускоряване на подготовката ни за членство в ОИСР. Само преди ден Н.Пр. посланикът на САЩ Херо Мустафа също заяви, че очаква „САЩ да обсъдят възможността да подкрепят България за членство в ОИСР“. Дипломатически източници уточниха за „Труд“, че за разлика от визите, за влизане в Клуба на богатите политически съображения са напълно допустими.При темата за отпадането на визите това е невъзможно, тъй като законът в САЩ ясно посочва, че отказите за туриистически визи не бива да са над 3 процента. В момента отказите за България са 11 процента. Отпадането на визите при това положение може да стане единствено с промяна на закона, която в САЩ отнема минимум две години.Премиерът Бойко Борисов вече заяви след разговор с генералния секретар на Организацията за икономическо сътрудничество и развитие Анхел Гурия (на снимката) само преди месец, че България очаква да получи конкретна дата за започване на преговори за присъединяване към Организацията, чието седалище е в Париж. С вноска от 25% САЩ са най-големият финансов стимулатор на ОИСР и точно разговорите в Белия дом тази вечер в българско време от 21 часа ще са знакови за поканата ни.В делегацията на премиера Борисов освен военният министър Красимир Каракачанов са и вицепремиерът Томислав Дончев, финансовият министър Владислав Горанов и икономическият министър Емил Караниколов. Точно Караниколов официално представи Плана за действие на България за присъединяване към ОИСР пред Съвета на Организацията в Париж в края на септември. Страната ни е поставила конкретни цели в 22 области на сътрудничеството между България и ОИСР и е обвързан с приета през декември 2017 г. национална „пътна карта“ и нейното финансово осигуряване до края на 2020 г.Непосредствено преди визитата на премиера Борисов в САЩ правителството одобри допълнителни разходи през 2019 година за финансиране на дейности по присъединяването на страната ни към Организацията. Сумата от 2 817 215 лева ще бъде насочена за дейности по присъединяването на България към ОИСР.", "date": "2019.11.25", "title": "След срещата Тръмп-Борисов! България получва покана за членство в \"Клуба на богатите\" страни"}
{"url": "https://www.novinite.bg/articles/182883/Animus-Vse-po-chesti-sa-sluchaite-na-deca-koito-biyat-roditelite-si", "text": "Насилието в България е в много широк диапазон – насилие може да бъде обида, удари, може да бъде и „дай си телефона да видя с кого си говориш“. Това каза в интервю за колегите от БГНЕС Жана Панделиева, координатор на телефонната линия на Фондация „Анимус“ за хора, пострадали от насилие.„Най-често на телефонната линия за пострадали звънят хора, при които нещо се е променило. Например, вербалния шамар вече е станал физически. Нещо, за което в началото човек е несигурен в една връзка, вече е нарушило границите. И ако човек започне да се чувства притискан, това често е начало на една връзка с насилие“, посочва Панделиева. „Обяснението, че да ти се провери телефона, е нормално в една връзка, или че ако се обичат двама души, всеки ще казва какво си мисли и какво прави. Важно е да се каже, че това, че човек крие телефона си, не значи, че крие нещо от партньора си, или пък прикрива нещо нередно“, допълва координаторът.Шамарите много често идват по-късно във връзката – когато тя стане по-стабилна, например, с появата на дете, или със сключването на граждански брак – тогава насилието става по-изявено, и от психическо – то става физическо, защото обикновено мъжът смята, че жената вече е негова собственост. “Много често насилие започва по време на бременността, или със сключването на брак, тоест със започването на едно разбиране за собственост и за това, че другият ти принадлежи и си правиш каквото си искаш с него“, разказва Панделиева.В различните връзки насилието започва по различен етап, но в почти всички първият етап на желанието за контрол е партньорът да иска да провери кореспонденцията ви, впоследствие да иска да присъства на всеки ваш разговор с други хора, впоследствие да настоява да се отделите и да прекъснете комуникацията с родителите си, а накрая и да забрани на партньорката си да не излиза навън и да спре да ходи на работа, дава примери координаторът. „Това е абсолютно нарушаване на границите, защото човек има личен живот, контакти и комуникация“.Средно между 15 и 20 сигнала постъпват на ден от възрастни хора на телефонната линия на „Анимус“. „При сигнал от пострадал започваме да мислим с кои други институции можем да помогнем. Заради конфиденциалността не трябва да разгласяваме на какви форми на насилие сме ставали свидетели, но наистина има и брутални случаи“, допълва координаторът. И уточнява, че на телефонната линия пострадалите няма да бъдат съветвани какво да правят и да бъдат притискани да предприемат мерките.„Понякога хората просто имат нужда от това да споделят какво са преживели, да получат мнение отстрани, и да се убедят, че границите им са прекрачени, също и да установят кое е форма на насилие, и дали за една връзка е нормално това, което им се е случило. Много често хората, които се обаждат, се страхуват, че някой ще ги съди, а това не е така“, посочва Панделиева и допълва, че нерядко дори близки хора съдят жертвите на насилие, като съденето им е замаскирано под маската на грижата. „Коментари от типа на „стига си търпяла“, „какво правиш с него още“, и др. са форми на обвинение, и с това все повече човек се свива в себе си, което не трябва да е целта. Човек трябва да се почувства обичан и нужен, за да си тръгне от насилника“, допълва координаторът.На въпрос има ли насилие над мъже, Панделиева съобщи, че такива случаи има, но те са често от възрастни хора, които са малтретирани от децата си.„Имаме обаждания както от мъже, така и от жени, които разказват по-скоро за насилие от вече порасналите им деца. На всеки предлагаме опция да им се помогне в зависимост от състоянието на човека – ако е много възрастен, понякога хората са болни и по-трудно могат да предприемат някакви мерки. По закон те имат същите права, както и младите, но понякога им е по-трудно да намерят адвокат, или психолог, или влаченето по съдилища може да е напълно невъзможно, дори и физически. Има едно нещо, което използваме в разговорите, е, че ако човекът е със заболяване и има ТЕЛК-решение, то той има право на социален асистент и може да се обърне за помощ чрез него. Също така може да се обърне чрез роднини – например, едното дете може да упражнява насилие, а другото да е с акъла си и да помогне“, с тъга разказва Панделиева.Възрастните жертви на насилие след инцидент се опитват да омаловажат случилото се, като казват: „Това не е насилие, просто той е нервен и избухва.” Друг механизъм е оневиняване на насилника и поемане на вината за инцидента: „Той е останал без работа и затова е толкова избухлив и нервен и понеже жена му го остави, той е много нещастен и затова пие и избухва, защо ли ми трябваше да питам дали е платил тока”, или „На него сега му е трудно, но като си намери работа, ще спре”.„В последните години държавата направи много, но има още какво да се желае. Има крачки, но има и още много какво да се желае – например, при случаите, в които станахме свидетели, е, че човек е предприемал мерки по закон – например, жертвата е изкарала ограничителна заповед и други мерки за защита по закон, но те се нарушават от насилника. Много често в много крайни случаи при нарушаването им службите не са реагирали в достатъчна степен, и човек продължава да е толкова незащитен, колкото е бил преди да предприеме каквото и да е. Службите вече започнаха да действат след като виждат, че има случаи на брутално насилие с фатален край“, казва още Панделиева.И допълва, че държавата няма обща статистика за това колко хора стават жертви на насилие под различни форми. Липсва и единна система, която да обедини данните на различните държавни служби и агенции в страната, затова е трудно да се придобие представа за мащаба на този огромен проблем, завърши координаторът на телефонната линия на фондация „Анимус“ за хора, пострадали от насилие. ", "date": "2019.11.25", "title": "\"Анимус\": Все по-чести са случаите на деца, които бият родителите си"}
{"url": "https://www.novinite.bg/articles/182884/Transportirat-postradalite-ot-Arsenal-v-Pirogov", "text": "Трите жени, които пострадаха по-рано днес при инцидент в оръжейния завод \"Арсенал\", ще бъдат транспортирани към Клиниката по изгаряния на УМБАЛСМ \"Пирогов\", съобщават от БГНЕС.Две от жените са с леки обгаряния, но третата е със сериозни травми. Няма опасност за живота на жените.Те са откарани в казанлъшката болница за оказване на медицинска помощ. На мястото на инцидента са експерти за изясняване на причините.Състоянието и на трите пострадали е стабилно, нуждаят се от лечение в специализирано отделение, каквото на територията на здравните заведения в Казанлък и Стара Загора няма.Няма основание за паника. Ситуацията на територията на завода е спокойна, съобщават от завода.", "date": "2019.11.25", "title": "Транспортират пострадалите от \"Арсенал\" в \"Пирогов\""}
{"url": "https://www.novinite.bg/articles/182865/I-PP-MIR-poiska-ostavkata-na-Valeri-Simeonov", "text": "ПП МИР подкрепя протеста на майките на деца с увреждания от организацията Системата ни убива и искането им за оставка на Валери Симеонов от поста зам.председател на Народното събрания. В позиция изпратена до медиите от партията заявяват, че изборът на Валери Симеонов е пълна подигравка не само с майките на деца с увреждания, които той обиди и заради което само преди една година, под силен обществен натиск, беше принуден да си подаде оставка като вицепремиер, но и с цели български народ. „ПП МИР категорично застава в подкрепа на исканията за оставка на Валери Симеонов и планираният протест на майките на деца с увреждания, които излизат на автошествие тази вечер в София. „Колко още подигравки и надменност ще понесем от управляващите преди да разберем, че от нас завиди да спрем тази наглост и високомерие?! Призоваваме за незабавното оттегляне на Валери Симеонов от поста зам. председател на Парламента или оставка на правителството и разпускане на Народното събрание!” категорични са от МИР. Автошествието ще премине през „Орлов мост”, а автомобилите ще обикалят и кръговото кръстовище на 4-ти километър.", "date": "2019.11.25", "title": "И ПП МИР поиска оставката на Валери Симеонов"}
{"url": "https://www.novinite.bg/articles/182885/Ananiev-Do-2022-godina-zaplatite-na-raboteshtite-v-speshnata-pomosht-tryabva-da-se-uvelichat-dvojno", "text": "До 2022 година заплатите на работещите в спешната помощ трябва да се увеличат двойно, каза здравният министър Кирил Ананиев при откриването на новия Национален център за обучение и квалификация в системата на спешната помощ.Той призна, че недостигът на кадри в системата е сериозен проблем:\"Затова предприемаме мерки за обучение на кадрите, за създаване на по-благоприятна среда за работа, възможности за кариерно развитие“.Близо 7 000 лекари, фелдшери, медицински сестри и парамедици от спешните центрове в цялата страна ще преминат безплатен 5-дневен курс за повишаване на компетенциите и надграждане на знанията и уменията за работа в спешната помощ.До края на седмицата ще са ясни резултатите от проверките в трите болници по случая с починалото 3 годишно дете в СофияДо края на седмицата се очакват резултатите от независимите проверки в трите столични болници, които се проверяват във връзка със смъртта на 3-годишния Александър, както и докладът на медицинския одит по случая, обяви министър Кирил Ананиев. Той се въздържа да коментира напускането на лекари в една от болниците, но апелира да не се допуска противопоставяне и прекалено изостряне на тона заради този случай:\"Много съм притеснен за това, че се създаде едно противопоставяне в момента в обществото между гражданите - пациентите и лекарите и от лекарите спрямо пациентите. Това не е необходимо на никого. Всички ние сме пациенти и във всеки един момент може да имаме нужда от медицинска помощ. Няма кой друг да ни я даде, освен нашите медици\", подчерта здравният министър Кирил Ананиев.", "date": "2019.11.25", "title": "Ананиев: До 2022 година заплатите на работещите в спешната помощ трябва да се увеличат двойно"}
{"url": "https://www.novinite.bg/articles/182894/VIDEOSNIMKI-Tramp-i-Borisov-s-vajni-poslaniya-sled-sreshtata-v-Ovalniya-kabinet", "text": "Премиерът Бойко Борисов проведе дългоочакваната си среща с президента на САЩ Доналд Тръмп в Белия дом. За всичко по-интересно около визитата министър-председателят информираше последователите си в социалните мрежи. Направи впечатление, че Тръмп наруши протокола и покани журналисти на срещата им в началото, макар това да не бе предвидено. Свойското държание на двамата лидери и жестовете също са за отбелязване.Тръмп дори даде България за пример на Германия. Той обеща скоро българите да пътуват в САЩ безвизово и показа, че е запознат с факта, че в Щатите живеят много нашенци. Той разкри, че би дошъл у нас - стига да получи официална покана от Бойко.Естествено, преводачи се грижеха за това Борисов и Тръмп да комуникират.", "date": "2019.11.25", "title": "(ВИДЕО+СНИМКИ) Тръмп и Борисов с важни послания след срещата в Овалния кабинет"}
{"url": "https://www.novinite.bg/articles/182860/Nastimir-Ananiev-Bonus-malus-shte-se-prevarne-v-zlatna-kokoshka-za-zastrahovatelite", "text": "Цената на застраховката Гражданска отговорност се вдигна изкуствено миналата година покрай разширения кръг на заинтересованите страни при смърт от ПТП. Тогава цената скочи двойно, а след това кръгът беше законодателно стеснен от първоначално заявеното, но цената не падна. Така че, преди да обсъждаме конкретика около „бонус-малус“, КФН да кажат колко ще е базовата цена, заяви по телевизия БЪЛГАРИЯ ОН ЕЪР Настимир Ананиев, експерт по пътна безопасност и лидер на Европейска партия Волт.От наредбата не става ясно, когато си и водач и собственик трябва ли да плащаш два пъти Гражданска отговорност. Аз например попадам в тези две категории и нито е редно, нито логично да плащам два пъти, допълни Ананиев.Като гледам заложените наказателни точки и провиненията, така предложената „бонус-малус“ ще се превърна в златна кокошка за застрахователите и няма да се случи нужната превенция беше категоричен председателя на транспортната комисия в 43-то Народно събрание.Например при нарушението управление на МПС, което не е регистрирано по надлежен ред, попада казуса на електрическите тротинетки, ако на 3 януари, ви спрат да карате собствена такава и имате шофьорска книжка или сте собственик на автомобил ще получите 5 наказателни точки според предложението и 240 % по скъпа гражданска отговорност. Друг пример е предложеното нарушение отнемане на предимство по чл. 179, ал. 1, т. 5 от ЗДвП, където пише, „който не спазва предписанието на пътните знаци, пътната маркировка и други средства за сигнализиране“, тук предложените наказателните точки също са 5 и оскъпяването ще е 240 %, но преди да започне да работи такъв режим трябва пълен одит на знаковата уредба в страната и оправяне на пътната маркировка. В доклада на държавната комисия за пътна безопасност от миналия месец се призна, че 70 % от пътната маркировка е в лошо състояние. Тогава нека първо оправим маркировката и направим пълен одит на знаците и тогава да въведем „бонус-малус“, разясни Ананиев.Пълен одит на знаците е свързан и с превишената скорост и наказателните точки за нея, всеки един шофьор може да ви посочи знаци, които са забравени или останали стари от ремонти или скрити такива или неотговарящи на състоянието на пътя, които ако тръгне „бонус-малус“ ще се използват да пълнят джоба на застрахователите без никакъв ефект на превенция.Другото, което не ми харесва в новите-стари предложения е, че бонуса е само 25%, бонуса трябва да стига до 50% , също така и шофьора със златен талон и осъдения убиец на пътя ще започват от едно и също неутрално ниво. Това не е редно, не и справедливо завърши Настимир Ананиев.", "date": "2019.11.25", "title": "Настимир Ананиев: „Бонус-малус“ ще се превърне в златна кокошка за застрахователите"}
{"url": "https://www.novinite.bg/articles/182864/Majkite-ot-Sistemata-ni-ubiva-iskat-ostavkata-na-Valeri-Simeonov", "text": "Назначението на Валери Симеонов за заместник-председател на парламента е повод за още един протест в София днес. С автошествие и блокиране на ключови кръстовища майките на деца с увреждания ще изразят недоволството си от поста, който лидерът на НФСБ вече заема в парламента.От Националната гражданска инициатива „Системата ни убива“ настояват за незабавната оставка на Симеонов. Те определят избора му като демонстрация на пълна липса на морал.", "date": "2019.11.25", "title": "Майките от \"Системата ни убива\" искат оставката на Валери Симеонов"}
{"url": "https://www.novinite.bg/articles/182887/Premierat-v-Shtatite-Zapochvame-NA-JIVO", "text": "\r\nЗапочваме! Така премиерът Бойко Борисов отрази старта на посещението си в САЩ в профила си във Фейсбук.\r\n\r\nПрограмата му започва с поднасяне на венец на Мемориала на незнайния воин в Националния гробищен парк „Арлингтън“. По-късно министър-председателят ще се срещне с президента на Международния републикански институт Даниел Туининг и с вицепрезидента на Националния демократически институт Шари Браян.\r\nПремиерът Борисов ще проведе и среща с представители на американския бизнес в сградата на Американската търговско-промишлена палата. Последна в програмата е срещата с президента на САЩ Доналд Тръмп.\r\nМеждувременно министър-председателят поздрави новоизбрания президент на Румъния Клаус Йоханис. „През последните години България и Румъния се радват на изключително динамичен и прагматичен двустранен диалог. Ние сме ключови партньори, свързани не само от географската си близост, но и съюзници, които споделят общи европейски и евроатлантически ценности“, отбелязва Борисов в адреса до Клаус Йоханис. \r\n", "date": "2019.11.25", "title": "Премиерът в Щатите: Започваме! (НА ЖИВО)"}
{"url": "https://www.novinite.bg/articles/182880/Avtobusnite-prevozvachi-se-vdigat-na-protest", "text": "Автобусните превозвачи готвят протест заради неизпълнени обещания от държавата и въвеждането на тол таксите, съобщи Магдалена Милтенова от Конфедерация на автобусните превозвачи. Плановете са на 12 декември да започнат символични протести, а спиране на линии да има на 13 януари.Във връзка с размера на тол таксите Милтенова каза, че това е поредният проблем, който превозвачите ще добавят към към действията си. \"Основният такъв е, че през месец февруари на среща при премиера бяха поети ангажименти за законодателни промени, борба с нелегалния превоз, субсидиите за малките населени места. 10 месеца по-късно нито един от тези проблеми не е решен\", каза тя.Милтенова посочи, че автобусните превозвачи имат и проблем с автогаровото обслужване и предупреди, че ако те не бъдат извадени от тол системата, ще има фалити на автобусни фирми. \"За последните години от 3000 такива, около 1500 са фалирали.\"Протестът е неотложен. Ние така или иначе ще спрем. Дали ще спрем на 13 януари, за да осигурим превоз на гражданите, или няколко месеца след това, защото ще сме фалирали. Резултатът ще е един и същи. Транспорт няма да има\", коментира тя. Според предложените за обществено обсъждане разчети за размера на тол таксите, автобусите над 12 тона ще плащат между 5 и 9 стотинки на километър, а тези, които са под това тегло - между 4 и 8 стотинки в зависимост от екокатегорията.В момента с винетките автобусните превозвачи плащат между 1 и 1,5 стотинки за километър пробег. \"Предлаганото увеличение е в тежест и за бранша, и за потребителите на услугата. Ние няма как да предоговаряме условията по договорите и обществените поръчки, така че при всички случаи автобусите трябва да останат извън тол системата. Това няма да бъде прецедент, това е европейска практика\", коментира Милтенова.Според разчетите на правителството при тези такси услугите на превозвачите ще поскъпнат със 7%. \"Притесненията на автобусните превозвачи са важни за нас. В момента сме в режим на обществени консултации\", обясни проф. Олег Асенов от УС на Агенция \"Пътна инфраструктура\". Той каза, че се надява да се намери решение, приемливо и за двете страни.", "date": "2019.11.25", "title": "Автобусните превозвачи се вдигат на протест"}
{"url": "https://www.novinite.bg/articles/182878/Pismo-na-Ajnshtajn-puskat-na-targ-v-Jerusalim", "text": "Писмо на Алберт Айнщайн, описващо подробно доказателство относно усилията на именития учен да открие \"Теорията на всичко\", ще бъде предложено на търг в Йерусалим следващия месец, предаде ДПА.Аукционът ще бъде организиран от тръжна къща \"Кедем\" на 3 декември. Стартовата цена на писмото ще бъде 20 000 долара.В писмото си, изпратено през юни 1950 г. до математика Ернст Габор Строс, Айнщайн отговаря на критиките му към неговата работа. Писменият документ предлага поглед и към текущата работа на двамата учени. Строс е бил сътрудник на Айнщайн в периода между 1944 и 1948 г. Двамата имат три съвместни публикации, отбелязва БТА.\"Това е исторически артикул с изключителна стойност\", се посочва в изявлението, направено от Мерон Ерен, съсобственик на аукционната къща.Писмо на Айнщайн от 1954 г., в което отличеният с Нобелова награда за физика учен споделя възгледите си за Бог и религията, беше продадено на търг в Ню Йорк през 2018 г. за близо 3 милиона долара, припомня агенцията.", "date": "2019.11.25", "title": "Писмо на Айнщайн пускат на търг в Йерусалим"}
{"url": "https://www.novinite.bg/articles/182869/Solomon-Pasi-Turski-potok-vsashtnost-e-ruski-a-Sarbiya-e-Ahilesovata-peta-na-Evropa", "text": "Сърбия е Ахилесовата пета на Европа, през която прониква Путин, а България сама трябва да спре \"Турски поток\", тъй като той всъщност е \"Руски поток\". Това заяви бившият външен министър Соломон Паси.По повод думите на френския президент Еманюел Макрон, че НАТО се намира в състояние на \"мозъчна смърт\", Паси заяви, че френската държава може да прелее \"мозък\" на НАТО, тъй като това е и тяхно задължение заради потенциала, който имат.\"Макрон напоследък направи няколко възмутителни неща - ветото върху началото на преговорите за присъединяване на Скопие и Тирана. Обиди България и Украйна\", каза Паси предз Нова тв. По думите му \"следващият 11 септември\" ще дойде от Китай. Паси визира гигантът Huawei като вид троянски кон, който \"ще пенетрира сигурността в Европа\" и затова трябва да бъде поставена бариера.\"Това не е завод за обувки, добави Паси. - САЩ искат от всички съюзници да се предпазят от Huawei. Това, което в момента се прави, един от най-болезнените въпроси, прокарването на протекции срещу бизнеса, който прониква от Изтока и няма как да му се има доверие.\"Паси поиска също така да използваме стратегическото си партньорство със САЩ в областта на космонавтиката и пратим българин в космоса чрез НАСА. Също така предложи и в научноизследователската област да използваме американския потенциал, чрез който българин да вземе Нобелова награда, както и в културната индустрия - например за \"Оскар\".\"Това, което премиерът може да поиска от американския бизнес, е \"Тръмп тауър\" във Видин и голф в Пелерик\", добави лаконично бившият външен министър на въпрос какво очаква от визитата на Борисов в САЩ.", "date": "2019.11.25", "title": "Соломон Паси: Турски поток, всъщност е руски, а Сърбия е Ахилесовата пета на Европа"}
{"url": "https://www.novinite.bg/articles/182886/Kalchoto-veche-ne-e-ligata-na-niskata-rezultatnost", "text": " Популярното клише приписва на италианското първенство подчертано дефанзивен профил. Голям процент от срещите в “калчото” завършват без отбелязан гол или с пестеливото 1:0, а играта е доминирана от концепцията на “катеначото”.Да, но времената се менят, а както отбелязва статистическа извадка на , Серия А в никакъв случай не е най-ниско резултатната лига сред водещите 5 в Европа.Данните след 12 кръга, направени по време на ноемврийската пауза през 2019 г., показват, че по-малко от 50% от мачовете в първия ешелон на Ботуша приключват с “ъндър” (под 2,5 гола). Не повече от 2 гола са отбелязани в 53 от 119 мача в Серия А в първите три месеца от шампионата – делът на тези двубои е 44%. Общата резултатност също е относително висока – отбелязани са 338 гола (2,84 средно на мач).Най-слаба като резултатност от европейкия Топ 5 е Лига 1. За 129 мача в елита на Франция са реализирани 304 попадения или едва 2,35 на мач. 72 срещи от този шампионат са приключили под границата от 2,5 гола (56%). Любопитно е, че по-висок процент under-и регистрира испанският шампионат (57%), но пък резултатността на Ла Лига е по-висока (328 гола в 129 мача, 2,84 средно на мач). При всички положения статистиката насочва към търсене на краен изход “под 2,5 гола” в мачове от тези две първенства, отчита Бетиндекс.Контрастът на “сухата” Лига 1 идва от Германия. Бундеслигата е всичко друго, но не и скучна. В първите 99 мача от сезона са отбелязани 319 попадения – средно 3,22 на мач. Забележително е не само това число, но и ниският процент “ъндъри” - едва 27. Така че прогнозите при граница над 2,5 гола обещават успех за повечето мачове в немския шампионат.Под 50% са нискорезултатните мачове в Англия – 55 от 120 са приключили с по-малко от 3 отбелязани гола. Средната резултатност във Висшата лига съвсем леко отстъпва от тази в Серия – 340 гола, или 2,83 на мач. По отношение на този вид прогнози Премиър лийг по-непредвидима от останалите първенства в континенталния Топ 5.Нашият шампионат не е от най-ниско резултатните. По отношение на средната резултатност Efbet лига превъзхожда Лига 1 и Ла Лига – българското първенство регистрира 2,56 средно на мач (287 гола след 112 мача). Когато обаче говорим за разделението по линията под/над 2,5 гола, то повечето мачове у нас са “ъндъри”. За 16 кръга в “А” група са регистрирани 60 срещи, в които са топката е влязла в мрежата два пъти или по-рядко. Доста голям е процентът на двубоите от първия ешелон на България, в които е отбелязал само единият отбор. В този смисъл прогнозите под границата на 2,5 гола за мачове от нашето първенство предполагат добра успеваемост.Специалистите все пак отбелязват, че статистиката не обяснява всичко. Става дума за усреднени данни, които насочват към определени тенденции, но те могат да не важат за конкретен мач. ", "date": "2019.11.25", "title": "“Калчото” вече не е лигата на ниската резултатност"}
