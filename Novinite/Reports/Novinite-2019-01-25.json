{"url": "https://www.novinite.bg/articles/170278/Targovskite-verigi-gotovi-da-prodavat-poveche-balgarski-stoki", "text": "Търговските вериги с чужди собственици у нас са готови да продават повече български стоки, които са с гарантирано качество и производителите им са готови да осигурят редовни доставки през цялата година. Това стана ясно по време на конференция, организирана от Сдружението за модерна търговия (СМТ). Милена Драгийска, главен изпълнителен директор на Lidl акцентира на факта, че в магазините на веригата всеки ден пазаруват по 120 хил. души и веригата прави всичко възможно да им предложи най-качествените продукти. „Ние искаме да растем заедно с българските производители. 51% от разплащанията ни са към български доставчици“, каза тя. И поэсочи за пример производителите на балканска пъстърва и агнета, които получават месеци наред авансови суми. Драгийска припомни и проблема с ниската покупателна способност на нашия пазар. По думите й, за това веригата прави сметки заедно с местните производители как да се намалят разходите, за да се постигне конкурентна цена. Тя акцентира и на факта, че нашите производители на плодове и зеленчуци обикновено предлагат в големите магазини продукцията си основно през активния сезон, но клиентите искат това да става почти през цялата година. Според нея селските стопани все още не могат да осигуряват достатъчни количества и ритмични доставки на пресни продукти. Изпълнителният директор на Lidl подчерта ползата от инициативата „Родна стряха“, чрез която типично български продукти се предлагат не само у нас, но и в магазините на веригата в цяла Европа, които са 10 хил. „86 артикула, от 37 наши доставчици вече са познати в 23 страни от ЕС. 28 български продукта се продават от скоро и в съседна Сърбия“, уточни тя и добави, че стойността на този експорт за миналата година е бил за 15 млн. лв. Търговският директор на Kaufland-България Стела Първанова смята, че 60-70% от плодовете и зеленчуците във веригата по време на сезона са от българските производители. „За нас е важно качеството да отговоря на очакванията на клиентите. За това помагаме на доставчиците ни да получат необходимите сертификати. Друг аспект от политиката ни към българските производители са разплащанията навреме. Не се развиваме за сметка на доставчиците“, обясни тя. По отношение на проблема с двойния стандарт Първанова поясни, че продуктите, носещи марката на Kaufland, независимо от това къде са произведени са с еднакъв състав и качество. Търговският директор на Kaufland-България информира и за исканията на транспортните фирми за по-високи цени на превозите, заради увеличението на минималната заплата, предстоящото въвеждане на тол системата. По думите й „Кауфланд“ специално ще се постарае, дори и да се увеличат сумите за транспорт, това да не се отрази в цените за крайните клиенти. Според Георги Гърневски, отговарящ за свежите и основните храни в Metro, не бива да се забравят малките възможности на пазара ни. „За това българските производители трябва да търсят възможности да пласират продукцията си зад граница и чрез големите вериги “, смята той. Десислава Николова от И.П.И. обясни, че големите вериги не са отнели територия от дребните търговци, защото на малките се магазини се пада над половината от търговията на дребно у нас. Според нея навлизането на чуждите вериги на нашия пазар, започнало преди двайсетина години е накарало по-малките фирми да започнат да предлагат по-широк асортимент от стоки и от това са спечелили и потребителите. По статистически данни годишният оборот на бързо-продаваеми стоки у нас е за 11 млрд. лв.", "date": "2019.01.25", "title": "Търговските вериги готови да продават повече български стоки"}
{"url": "https://www.novinite.bg/articles/170271/Zakasali-koli-blokiraha-patya-kam-Pamporovo", "text": "Зимната приказка в Смолянско отново се оказа кошмар за стотици туристи, тръгнали към планината без вериги. Още призори в петък проходът през Пампорово бе блокиран от закъсали коли, а някои от шофьорите дори не знаеха как да сложат веригите. Снегорините също се озоваха в тапата. Обилният снеговалеж допълнително затрудни работата по почистването на снега.За втори пореден ден сухопътните войски изкараха тежката техника. Роторен снегорин се зае да чисти еднометровия сняг, блокирал главния път.С целия си опит в борбата със зимните стихии, от 101-ви Алпийски полк на Сухопътните войски съветват шофьорите да не поемат към планината неподготвени.", "date": "2019.01.25", "title": "Закъсали коли блокираха пътя към Пампорово"}
{"url": "https://www.novinite.bg/articles/170274/Komisar-Gabriel-otkriva-Tijnovator-startap-uikend-v-Sofiya", "text": "На 26 януари (събота) от 09:00 ч. в София Тех Парк българският комисар по цифрова икономика и цифрово общество Мария Габриел ще даде началото на \"Тийноватор стартъп уикенд\". Програмата \"Тийноватор\" цели да оборудва учениците в средните училища с необходимите цифрови умения, да развият също предприемачески умения чрез създаване на предприемачески клубове, където ментори са реални млади предприемачи.", "date": "2019.01.25", "title": "Комисар Габриел открива \"Тийноватор стартъп уикенд\" в София"}
{"url": "https://www.novinite.bg/articles/170258/Balgarskoto-nacionalno-radio-navarshva-84-godini", "text": "Българското национално радио навършва днес 84 години. На тържествена церемония тази вечер ще бъдат връчени годишните награди \"Сирак Скитник\".На 25 януари 1935 година цар Борис Трети издава указ, с който радиоразпръскването в България става държавна собственост.Тази година освен рождения ден на БНР, отбелязваме 90 години от първите опити за радиоразпръскване в България, осъществени от група радиолюбители през далечната 1929 година. За първи главен редактор на радиото е избран Панайот Тодоров Христов - \"Сирак Скитник\".През годините в ефира ще се появят множество програми на Националното радио - информационно-музикалната \"Хоризонт\", тази за култура и образование \"Христо Ботев\", радио \"България\" ще звучи за българите в чужбина.Радиото ще обърне внимание и към отделните региони. Поетапно ще се построят осем регионални радиостанции, а през 1989-а година, когато политическият и обществен строй се променят, радиото не прави изключение.То също тръгва по пътя на промяната и се превръща в автономен информационен и културен институт. \"Златният фонд\" и до днес грижливо пази звуковата история на България, гласовете на десетки политици и общественици.По традиция тази вечер от 19.00 часа ще бъдат връчени годишните награди за радиожурналистика. Номинациите са в 3 категории.Освен голямата награда \"Сирак Скитник\", ще бъде връчена индивидуална награда за открояващо се присъствие пред микрофона, за отстояване на идеи и позиции, които утвърждават авторитета на Българското национално радио като обществена медия през изминалата година, награда за радиопредаване, радиопроект, мултимедиен проект и музикален проект на БНР.Церемонията ще бъде предавана пряко по програма \"Хоризонт\" веднага след вечерния осведомителен бюлетин.", "date": "2019.01.25", "title": "Българското национално радио навършва 84 години"}
{"url": "https://www.novinite.bg/articles/170267/Maj-e-pochinal-ot-uslojneniya-ot-grip-v-Pernik", "text": "69-годишен мъж е починал от усложнения от грип в МБАЛ \"Рахила Ангелова\" в Перник, информираха от лечебното заведение. Смъртният случай е от 16 януари, но днес е потвърдено с направените допълнително тестове, че причината е грип. Мъжът е постъпил в болницата в критично състояние. Според лекарите усложненията са се развили прекалено бързо.", "date": "2019.01.25", "title": "Мъж е починал от усложнения от грип в Перник"}
{"url": "https://www.novinite.bg/articles/170277/38-godishen-maj-e-s-opasnost-za-jivota-sled-poboj-na-Carigradsko-shose", "text": "38-годишен мъж е с опасност за живота след побой на бул. \"Цариградско шосе\", извършителите се издирват. Това съобщиха от пресцентъра на МВР.Снощи, около 20.30 часа, постъпил сигнал за мъж в безпомощно състояние на бул. „Цариградско шосе“. На място незабавно са изпратени екипи на полицията и спешна помощ. Пострадалият – 38-годишен мъж, е откаран в болница и настанен за лечение, с опасност за живота. Работа по образуваното досъдебно производство продължава под надзора на прокуратурата.", "date": "2019.01.25", "title": "38-годишен мъж е с опасност за живота след побой на \"Цариградско шосе\""}
{"url": "https://www.novinite.bg/articles/170280/200-deca-blokirani-na-ski-pista", "text": "200 деца са блокирани на в хижа в района на ски писта Кулиното край Разлог, предаде БГНЕС.Сигналът е подаден на тел. 112 малко преди 15:00 ч. Автобусите не могат да се качат да ги свалят, тъй като полицията е блокирала пътя към пистата заради обилния снеговалеж в района.Ски писта \"Кулиното\" се намира на най-високата част на прохода \"Предел\", на 3 км южно оттам.", "date": "2019.01.25", "title": "200 деца блокирани на ски писта"}
{"url": "https://www.novinite.bg/articles/170281/Gripen-virus-prichini-smartta-na-52-godishna-jena-ot-Gabrovo", "text": "Грипен вирус причини смъртта на 52-годишна жена от Габрово. Няма пациенти с усложнения от грип, които да се лекуват в областната болница.Габровска област е една от малкото, в които все още обстановката е спокойна, на фона на грипната епидемия, обхванала  страната. Броят на заболелите е под епидемичните стойности, посочиха от Регионалната здравна инспекция. За нещастие грипът взе жертва, починалата е 52-годишна жена с доказан грипен вирус от щама h1n1. След домашно лечение, назначено от личния лекар, продължило повече от седмица, била приета в болницата с пневмония. Състоянието и се влошавало изключително бързо, въпреки лечението, и пациентката получила дихателна недостатъчност. ", "date": "2019.01.25", "title": "Грипен вирус причини смъртта на 52-годишна жена от Габрово"}
{"url": "https://www.novinite.bg/articles/170276/Velev-Skapiyat-tok-shte-ogranichi-rasta-na-zaplatite", "text": "Публикувано във факти.бг:Високата цена на тока, която индустриалните предприятия трябва да плащат заради завишените цени на свободния пазар, ще ограничи ръста на заплатите през тази година. Това каза председателят на Асоциацията на индустриалния капитал в България (АИКБ) Васил Велев. По неговите думи очакваният по-рано двуцифрен ръст на възнагражденията няма да се реализира заради „абсолютно ненормалната“, по думите му, ситуация в енергетиката ни.Той даде пример с цената на електроенергията, която предприятията, които той управлява, са платили през декември – с 10% нагоре. „Ако предприятието например плащаше досега 100 000 лв., сега фактурата за електричество бе с 10 000 лв. повече“, обясни той. Според него е абсурдно да има криза в българската енергетика, цените на тока да са двойно по-високи, без да има дефицит на производствени мощности.Според него в енергийния сектор има държавен картел. „Това е категоричен факт. Подали сме жалба до Комисията по енергийно и водно регулиране (КЕВР) по този въпрос, на пазара доминират държавните производители с 82% дял, цените, по които продават, са 2 пъти по-високи от референтните, които са направени за бита. Когато на борсата има един доминиращ играч като Българския енергиен холдинг (БЕХ) с трите му дружества, това не е истински пазар. Има монопол на борсата, но КЕВР, кой знае защо, не следи. Цената на борсата всъщност се определя от монополист-продавач“, категоричен е той, цитиран от economic.bg.Велев напомни, че има европейски регламент за прозрачност и интегритет на пазарите на електроенергия, за да може по веригата всеки да получи разумна печалба и тази верига да се управлява в интерес на крайния потребител. „У нас е в интерес на всеки друг, само не и на крайния потребител“, смята той.Според председателят на АИКБ монополът на БЕХ е едната част от проблема. Другата, според него, са преференциалните изкупни цени, които получават „американските централи“. „Това нещо трябва да се поеме от бюджета, ако не могат да се развалят тези договори. Те трябваше да се развалят още преди 3 години“, каза Васил Велев.По думите му проблемите не само не се разрешават, но и се изострят. „Инвестиционната среда у нас се влошава - това е факт. Инвестициите намаляват, това го отчита и Европейската комисия в своите доклади. Тук не говорим само за чуждестранните инвестиции, които също намаляват, говорим и за местните инвестиции - това е статистически факт. Въпросът е как да променим тази ситуация“, каза Велев", "date": "2019.01.25", "title": "Велев: Скъпият ток ще ограничи ръста на заплатите"}
{"url": "https://www.novinite.bg/articles/170263/Obrat-Spirat-stroeja-na-Alepu-investitorat-pri-kamping-Gradina-se-otteglya", "text": "Инвеститорът, който трябваше да построи ресторант, магазини и паркинг на брега при къмпинг \"Градина”, се отказва от проекта. Това съобщи кметът на Созопол Панайот Рейзи.Новината дойде непосредствено преди началото на проверката, която извършва по Южното Черноморие началникът на Дирекцията за национален строителен контрол (ДНСК) Иван Несторов по нареждане на премиера Бойко Борисов. Малко по-късно Несторов обяви, че от понеделник ще бъдат спрени строителните дейности и на плажа \"Алепу\", предаде Нова тв.За строежите се разбра в последните дни. Такива дейности текат при къмпинг \"Градина\", на Шофьорския плаж в местността \"Алепу\", станал известен като плажът от последната сцена на филма „Оркестър без име”, както и край къмпинг „Арапя“. ", "date": "2019.01.25", "title": "Обрат: Спират строежа на \"Алепу\", инвеститорът при къмпинг \"Градина\" се оттегля"}
{"url": "https://www.novinite.bg/articles/170238/Ninova-za-obvinenieto-na-Joncheva-Posleden-opit-na-edna-avtoritarna-vlast-da-se-spasi", "text": "През 2014 година беше обявен фалита на КТБ. През 2017 година прокурорът Гешев обяви, че са открити имената на политици, които са получавали незаконно пари от Цветан Василев. Веднага поисках да се изсветлят имената на тези политици. Това каза от трибуната на парламента лидерът на БСП Корнелия Нинова, която прочете декларация от името на парламентарна група в защита на Елена Йончева. \"Днес сме края на януари 2019 година и няма изнесено името на нито един политик, но вместо това започна атака срещу журналиста Елена Йончева. Тя не е е викана нито веднъж в прокуратурата тези 5 години, за да даде обяснения. В момента Елена е подложена на репресия, защото си позволи да направи репортажи за оградата по границата, за къщата в Барселона на един политик, осъди премиера и никога не си мълчи. Това е тежка политическа репресия\", категорична беше Нинова. \"Днес изпращаме писма то всички европейски и международни журналистически организации, в които ще обясним как в България се потъпква свободата на словото и журналисти се подлагат на натиск, за да мълчат. КТБ е моделът на прехода и срасването на мафията с държавата. Изпълнителната власт използва съдебната, за да отнеме свободата на словото и да смачка всеки, който си позволи да критикува и да разкрива истината. Това е един последен опит на една авторитарна власт да се спаси. Благодаря на всички, които подкрепиха Елена Йончева. Ние заедно можем да отхвърлим авторитарната власт на Борисов\", закани се Нинова.", "date": "2019.01.25", "title": "Нинова за обвинението на Йончева: Последен опит на една авторитарна власт да се спаси"}
{"url": "https://www.novinite.bg/articles/170259/Otkriha-ubit-80-godishen-v-Beloslav", "text": "\r\nПолицаи от ОД на МВР – Варна задържаха заподозрени лица, във връзка с извършено тежко престъпление. В четвъртък към 11,45 часа, в полицията е постъпил сигнал, че в дома си в Белослав е намерен в безпомощно състояние 80-годишен мъж.\r\n\r\nПрестъплението е извършено на ул. “Роза” №1. На адреса веднага са изпратени екипи на полицията и на Спешна помощ. Медиците са констатирали смъртта на възрастния човек. Извършен е оглед от дежурна оперативна група под надзора на прокурор от Окръжна прокуратура – Варна,  която е установила следи от насилие.\r\nНазначена е съдебно-медицинска експертиза. Образувано е досъдебно производство за престъпление по чл. 115 от НК. По непотвърдени данни възрастната жертва е нападната и изнудвана за пари. Според очевидци, живеещи на същата улица, тя е била блокирана от роднини, а полицията е охранявала района до късно вечерта.\r\nВ рамките на предприетите незабавни оперативно–издирвателни действия са задържани няколко души, чиято съпричастност към деянието се изяснява, съобщиха от полицията. Работата по случая продължава под наблюдението на прокуратурата.\r\n", "date": "2019.01.25", "title": "Oткриха убит 80-годишен в Белослав"}
{"url": "https://www.novinite.bg/articles/170234/Dneven-horoskop-za-petak", "text": "Знаете какво трябва да свършите днес, дори да ви се струва абсолютно невъзможно да се справите с всичко. Помолете приятели за помощ, за да успеете да свършите всичко.Днес не търсите изгодата от всичко и печалбата от действията си. Вашето отношение към нещата се приема добре от хората. Избягвайте негативно настроени хора.Обърнете внимание на взаимоотношенията си с хората. И не става въпрос само за връзката ви с любимия човек. Опитайте да изграждате мостове между вас и хората.Вижте повече на: ", "date": "2019.01.25", "title": "Дневен хороскоп за петък"}
{"url": "https://www.novinite.bg/articles/170247/Prokuraturata-razkri-podrobnosti-za-korupciyata-v-4-to-RPU", "text": "Групата е действала на територията на 4-то РПУ. Към момента са повдигнати обвинения на четирима от задържаните за ръководене на организирана престъпна група. Дейността им е била да изнудват десетки дребни търговци, които са плащали т.нар. такса \"спокойствие\", за да не се извършват полицейски проверки, както и предупреждавани за предстоящи такива. Става дума най-вече за наргиле-барове, автокъщи, питейни заведения и търговски магазини. Това заяви на брифинг пред журналисти административният ръководител на СП г-н Димитър Петров във връзка със заловените служители от 4-то РПУ.,,Лицата са задържани в момент на получаване на сумата от 2000 лева, като първоначалната уговорка е била за сумата от 2000 евро. Разбира се, задържаните започнаха да ни обясняват как са били натопени, как парите им били подхвърлени. Някак стана така, че се превърнахме в държавата на подхвърлените пари'', обясни още Петров.,,При нас информацията за този вид дейност постъпи септември или октомври. В тази връзка искам да подчертая, че работихме много сериозно с колегите от СДВР и с други служби за сигурност. Така че залавянето на тази група е резултат от действията на няколко служби. Използвахме СРС-та, и помощта на наши сътрудници'', коментира по темата директорът на дирекция „Вътрешна сигурност“ към МВР старши комисар Румен Ганев.,,Началникът на сектор \"Икономическа полиция\" в 4-то РПУ е ръководителят на престъпната група. Искам да отбележа и това, че една трета от служителите в този сектор не са се поддали на опитите да бъдат вербувани и да оцапат ръцете си с вземане на подкупи. По случая дотук имаме множество доказателства, разполагаме и със свидетели. На тази етап разследваме имотното състояние на задържаните, тъй като имаме информация, че разполагат с доста завишен стандарт на живот на стойност десетки хиляди лева. Така че ще им бъдат направени данъчни ревизии в качеството им на физически лица'', разясни единият от наблюдаващите прокурори по делото.", "date": "2019.01.25", "title": "Прокуратурата разкри подробности за корупцията в 4-то РПУ"}
{"url": "https://www.novinite.bg/articles/170268/KNSB-Izdrajkata-na-jivot-za-edin-chovek-e-602-leva", "text": "За издръжка на четиричленно домакинство от двама родители и две деца са необходими 2410 лева. Това сочи изследване на КНСБ за последното тримесечие на 2018 г. Така издръжката на живот за един човек е 602 лева.Лидерът на КНСБ Пламен Димитров обясни, че за да се достигне общата стойност за покриване на необходимите средства за издръжка, следва нетният размер на работната заплата, която получават двамата родители от този тип домакинство, да бъде не по-нисък от 1205 лева за всеки от тях, при условие че работната заплата е единствен източник на доходи. В София традиционно необходимите средства за живот са по-големи от тези в останалите региони на страната, каза Димитров: \"Близо 3200 лева са необходимите средства за издръжка на четиричленно домакинство в София. По-високи заплати получават в София, но пък е по-скъпо\".Виолета Иванова посочи и какви са очакванията на КНСБ за 2019-та година: \"Вследствие нарастване цените за комунални услуги, това ще доведе до нарастване дела на енергийната бедност. Имайки предвид, че доходите при бедните домакинства нарастват със значително по-бавни темпове, то очакванията са, че ще нарастне броят на домакинствата, живеещи в бедност, социално изключени, или поне ще се задържат на същите нива\".Средната нетна работна заплата, която е 865 лева, представлява 72 процента от необходимия размер за издръжката на живота, пресметнаха от КНСБ. Тази разлика устойчиво се свива през годините, каза Пламен Димитров. Въпреки тези благоприятни тенденции обаче едва 30% от българите получават средна или по-висока от средната работна заплата.Производството на облекло, мебели, обработка на кожи и медико-социалните услуги са секторите с най-ниските заплати в България, сочат данните. Близо 6 пъти е разликата между средните възнаграждения в най-нископлатените и най-високоплатените икономически дейности в страната, става ясно от изследването.", "date": "2019.01.25", "title": "КНСБ: Издръжката на живот за един човек е 602 лева"}
{"url": "https://www.novinite.bg/articles/170237/Borisov-pregovarya-za-belodrobnite-transplantacii-s-Viena", "text": "Премиерът Бойко Борисов и министърът на здравеопазването Кирил Ананиев ще се срещнат с професор Валтер Клепетко, ръководителят на Клиниката по белодробна хирургия в Университетската болница във Виена, в която до изтичането на договора между нашата страна и виенската болница през май 2017 г. бяха трансплантирани успешно български пациенти.\r\nСлед изтичането на договора българските граждани останаха без възможност за белодробна трансплантация. Няколко чакащи починаха. Очакванията от срещата в Министерския съвет са да бъде подписан нов договор с Виена и спешно чакащите българи да бъдат трансплантирани от екипа на професор Клепетко, когато има донорска ситуация.\r\n", "date": "2019.01.25", "title": "Борисов преговаря за белодробните трансплантации с Виена"}
{"url": "https://www.novinite.bg/articles/170269/Nad-14-600-kasa-cigari-i-5-kilograma-tyutyun-izzeha-pri-specakciya-v-Plovdiv", "text": "Над 14600 къса цигари и 5 килограма тютюн без български бандерол са иззети при специализирана полицейска операция вчера в Пловдив. Акцията е проведена от служители на Трето, Четвърто и Шесто районни управления.Значително количество от контрабандните папироси – 6200, се съхранявали в незаконна жилищна постройка в квартал „Столипиново“. В къща в Шекер махала били намерени други 5000 къса, а в четири съседни имота – общо 2560 къса и 3,5 килограма тютюн.  Близо 900 безакцизни цигари и 1,5 килограма тютюн били конфискувани от апартамент на бул. „Шести септември“.По случаите са образувани две бързи производства и пет проверки за престъпление по чл. 234, ал.1 от НК.  ", "date": "2019.01.25", "title": "Над 14 600 къса цигари и 5 килограма тютюн иззеха при спецакция в Пловдив"}
{"url": "https://www.novinite.bg/articles/170270/Kradec-udari-policaj-s-gaechen-klyuch", "text": "32-годишен мъж е задържан за кражба на автомобил и нападение на полицейски служител. Това съобщиха от ОДМВР – Добрич. Тази сутрин в района на „Митница“ в град Добрич при провеждане на мащабна специализирана полицейска операция за противодействие на кражбите от превозни средства, непосредствено след кражба на резервна гума от джип, е задържан 32-годишен мъж от град Варна, криминално проявен. При последвалото претърсване в паркирания в близост автомобил с варненска регистрация, собственост на задържания мъж, са установени множество пластмасови капачки за джанти и черна маска с прорези за очите. Операцията е реализирана от полицейски служители на Сектор „Криминална полиция“ при Първо РУ МВР - Добрич и Сектор „Противодействие на криминалната престъпност“ при ОД МВР - Добрич. При задържането на извършителя, същият оказва съпротива, като нанася удар с гаечен ключ в областта на главата и ръката на полицейски служител. Вследствие на оказаната съпротива и в условията на абсолютна необходимост са употребени помощни средства. По случая е образувано досъдебно производство по описа на Първо РУ МВР - Добрич. Материалите по случая са докладвани в РП - Добрич. Работата по доказване и документиране на цялостната престъпна дейност на извършителя продължава.", "date": "2019.01.25", "title": "Крадец удари полицай с гаечен ключ"}
{"url": "https://www.novinite.bg/articles/170246/Tornado-vilnya-v-Turciya", "text": "\r\nТорнадо вилня в турската област Мугла. Поне един човек е загинал, един е в неизвестност, ранени са 10.\r\n\r\n\r\n\r\n\r\n", "date": "2019.01.25", "title": "Торнадо вилня в Турция"}
{"url": "https://www.novinite.bg/articles/170253/V-Garciya-prodaljavat-protestite-sreshtu-Prespanskoto-sporazumenie", "text": "\r\nРешаващ вот в гръцкия парламент. Депутатите трябва да ратифицират Преспанското споразумение, което да сложи край на спора за името на Македония между Атина и Скопие. Подписването беше насрочено за вчера, но беше отложено. Заседанието на парламента беше белязано от бурни дебати вътре и бурни протести отвън.\r\n\r\n\r\n\r\n\r\n\r\n", "date": "2019.01.25", "title": "В Гърция продължават протестите срещу Преспанското споразумение"}
{"url": "https://www.novinite.bg/articles/170279/Bombena-zaplaha-vav-Frnakfurt-evakuira-500-patnici-ot-vlak", "text": "Близо 500 пътници бяха евакуирани от влак в Германия заради бомбена заплаха, предаде Ройтерс, като се позовава на съобщение на полицията в Туитър\r\n\r\n\r\n\r\nЗатворени са също няколко перона на гарата във Франкфурт, се казва още в съобщението.", "date": "2019.01.25", "title": "Бомбена заплаха във Фрнакфурт евакуира 500 пътници от влак"}
{"url": "https://www.novinite.bg/articles/170227/Ochakva-ni-dajdoven-den", "text": "Днес започналите от югозапад валежи до вечерта ще обхванат и източните райони. В по-голямата част от Северна България и в планинските райони ще вали сняг, в Южна България и по Черноморието - дъжд. Вятърът ще бъде от изток-североизток, слаб до умерен. Дневните температури ще останат в широки граници: от около 0° в Северозападна България до около 10° в югоизточните райони. Над планините още сутринта от югозапад ще завали сняг, под 1000 метра - дъжд и сняг. Отново интензивни ще са валежите в много райони, на отделни места в Рило-Родопската област, надхвърлящи 50 л/кв.м. Ще духа силен вятър от юг. Максималната температура на височина 1200 метра ще е около 2°, на 2000 метра – около минус 2°.Над Черноморието ще е облачно. След временно спиране на валежите, привечер отново ще завали. Ще духа умерен североизточен вятър. Максималните температури ще са 7°-10°. Температурата на морската вода е 6°. Вълнението на морето ще бъде 3 бала.", "date": "2019.01.25", "title": "Очаква ни дъждовен ден"}
{"url": "https://www.novinite.bg/articles/170228/Zasnemane-na-serial-ogranichava-dvijenieto-v-stolicata", "text": "От 18:00 до 20:30 часа на 28.01.2019 г. се забранява престоят и паркирането на пътни превозни средства, с изключение на автомобилите на снимачния екип и извън местата в режим на платено паркиране \"служебен абонамент\" на ул. \"Кърниградска\" между бул. \"Витоша\" и ул. \"Цар Асен\" - 7 /седем/ паркоместа.„Център за градска мобилност” ЕАД ще осигури специализиран автомобил за принудително преместване на паркирани в нарушение автомобили, само по нареждане на отдел „Пътна полиция” при СДВР, за времето и мястото посочени по-горе, съгласно чл.171, т.5 от Закона за движението по пътищата.", "date": "2019.01.25", "title": "Заснемане на сериал ограничава движението в столицата"}
{"url": "https://www.novinite.bg/articles/170248/Belgiya-e-osvobodila-ot-zatvora-nad-180-teroristi", "text": "Общо 182-ма затворници, осъдени в Белгия за тероризъм, са били освободени, съобщи министърът на правосъдието Кун Генс, цитиран в местни медии. Посочената бройка включва терористи, техни съучастници, т. нар. проповедници на омраза и радикализирани престъпници, предаде БТА. Освободените са били осъдени след възхода на терористичната групировка \"Ислямска държава\" в Сирия от 2011 г. насам. От тях 74 са в списъците на службите за сигурност за постоянно задълбочено проследяване.В белгийските затвори днес са въдворени 230 осъдени за тероризъм. От тях 25 са настанени в изолатори с най-строг режим.Медиите съобщават, че тази седмица в кв. \"Моленбек\" в Брюксел е бил заловен мъж, подготвял терористично нападение с хладно оръжие. Според полицията той е бил готов да действа.", "date": "2019.01.25", "title": "Белгия е освободила от затвора над 180 терористи"}
{"url": "https://www.novinite.bg/articles/170229/Ot-API-s-preduprejdenie-kam-patuvashtite-v-Yujna-Balgariya-oranjev-kod-za-obilni-valeji-v-6-oblasti", "text": "Шофьорите, на които им предстои пътуване в област Смолян, трябва да тръгват на път с автомобили подготвени за зимни условия, да карат внимателно и със съобразена скорост. Това съобщиха от пресцентъра на Агенция „Пътна инфраструктура“. За повишаване безопасността на движение всички превозни средства, пътуващи по път III-8631 Момчиловци - Виево - Лъки - Рожен задължително трябва да бъдат с вериги.През прохода Превала и път II-37 Батак - Доспат е ограничено движението за МПС над 12 тона и на ремаркета и полуремаркета. Националният институт по хидрология и метеорология е определил оранжев код за дъжд и снеговалежи в областите – Благоевград, Пазарджик, Пловдив, Смолян, Кърджали и Хасково. Агенция „Пътна инфраструктура“ апелира шофьорите на тежкотоварни превозни средства и на леки автомобили да тръгват на път само с подходящи гуми, да карат със съобразена скорост и повишено внимание, спазвайки дистанция и указанията на контролните органи. Блокирането на движението от автомобили, които не са подготвени за зимни условия, затруднява работата на снегопочистващата техника и възпрепятства пътуването на всички останали шофьори. Областните пътни управления и снегопочистващите фирми работят на 24-часов режим и са в готовност за поддържане на републиканската пътна мрежа. Всички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, и по всяко време от денонощието на тел. 0700 130 20 в АПИ. В агенцията целогодишно работи Ситуационен център, който събира и обобщава данните за състоянието на републиканските пътища.", "date": "2019.01.25", "title": "От АПИ с предупреждение към пътуващите в Южна България, оранжев код за обилни валежи в 6 области"}
{"url": "https://www.novinite.bg/articles/170275/Garciya-prizna-imeto-Severna-Makedoniya", "text": "Гърция призна името Северна Македония. Парламентът в Атина одобри Преспанския договор.Очаквайте подробности.", "date": "2019.01.25", "title": "Гърция призна името Северна Македония"}
{"url": "https://www.novinite.bg/articles/170230/14-raneni-v-katastrofi-samo-za-denonoshtie", "text": "Четиринайсет души са ранени при 14 пътнотранспортни произшествия в страната през изминалото денонощие, съобщиха от МВР. В София са регистрирани 5 тежки и 41 леки ПТП, ранени са 8 души.", "date": "2019.01.25", "title": "14 ранени в катастрофи само за денонощие"}
{"url": "https://www.novinite.bg/articles/170231/Jivotnovadite-poluchiha-vtori-transh-ot-blizo-35-mln-leva-po-shemite-za-prehodna-nacionalna-pomosht", "text": "ДФ „Земеделие“ преведе и втория транш от 34 895 199 лева на животновъди, заявили схемата за преходна национална помощ за овце-майки и/или кози-майки, обвързана с производството (ПНДЖ3) и/или схемата за преходна национална помощ за говеда, необвързана с производството (ПНДЖ1), за Кампания 2018. Подпомагане по ПНДЖ1 получиха 4868 животновъда, а по ПНДЖ3 – 7604.Ставката за плащане на едно допустимо за подпомагане по ПНДЖ3 животно за втори транш е определена със Заповед на № РД 09-994 от 07.11.2018 г. на министъра на земеделието, храните и горите и е в размер на 19.80 лв. По ПНДЖ1 ставките, определени със Заповед на № РД 09-952 от 26.10.2018 г. на министъра на земеделието, храните и горите, съответно са: - за говеда – по 90.72 лв. - за биволи – по 158.76 лв. Право на подпомагане по схемата за преходна национална помощ за овце-майки и/или кози-майки, обвързана с производството (ПНДЖ3) имат кандидати, които отглеждат в стопанствата си 50 или повече овце-майки и/или кози-майки и отговарят на изискванията на чл. 39 от НАРЕДБА № 3 от 17.02.2015 г. за условията и реда за прилагане на схемите за директни плащания. Право на подпомагане по схемата за Преходна национална помощ за говеда, необвързана с производството, имат земеделските стопани, които са отглеждали 10 или повече говеда и/или 10 или повече биволи, регистрирани към 28 февруари 2009 г., и към последния ден за подаване на заявленията за подпомагане от текущата кампания отглеждат в стопанствата си поне 70% от референтния брой животни. Преходна национална помощ се отпуска само за секторите, за които са предоставяни национални доплащания през 2013 г. като максималният бюджет представлява намаляваща функция от одобрения от ЕК бюджет за схемите за национални доплащания за посочената година.", "date": "2019.01.25", "title": "Животновъдите получиха втори транш от близо 35 млн. лева по  схемите за преходна национална помощ"}
{"url": "https://www.novinite.bg/articles/170262/Elina-Svitolina-idva-zaedno-s-Monfis-v-Sofiya", "text": "Най-актуалната двойка в тениса последния месец Елина Свитолина и Гаел Монфис ще може да бъде видяна и в България по време на четвъртото издание на турнира от категория ATP 250 Sofia Open.Французинът отдавна заяви участието си в столицата ни, а украинката планира да дойде като гост в първите два дни, за да подкрепи любимия си. След като последната седмица Монфис бе в ложата на Елина докато тя играеше на Откритото първенство на Австралия, сега между 3 и 10 февруари ролите ще бъдат разменени. И докато Гаел е на корта в \"Арена Армеец\", Свитолина ще го гледа от трибуните и ще му стиска палци.За класната украинска ракета това няма да бъде първа визита в България. Тя се връща в София, след като през 2013 г. игра в Турнира на шампионките.Елина Свитолина и Гаел Монфис официализираха връзката си в Мелбърн като самата украинка първа разкри за това в интервю след една от победите си. Признанието изненада мнозина защото за първи път на турнир от Голям шлем някой признава на корта след мач любовна връзка.32-годишният Монфис и 24-годишната Свитолина дори си направиха общ профил в Инстаграм, където споделят мигове от своята любов и близост. Преди дни в едно от общите им сторита самият французин потвърди, че след Откритото първенство на Австралия следващият му турнир ще е в София.В първия по рода си избор на \"Мистър Sofia Open\" през първата седмица от гласуването имаше серия от смени на водачеството. Минути след старта на вота в официаната страница на турнира във фейсбук, хиляди се включиха в гласуването и посочиха своя фаворит за най-чаровен и красив участник в надпреварата.Вотът за 12-те селектирани претендента за \"Мистър Sofia Open 2019\" през първите седем дни премина през няколко обрата. Първоначално Матео Беретини поведе, след това Стан Вавринка получи скоростен вот, Фернандо Вердаско за кратко излезе лидер, Баутиста Агут заради страхотното си представяне в Австралия бе подкрепен осезаемо. Последва пореден обрат, при който Николоз Басилашвили уверено събра доста like-ове и към момента се откъсна на върха.Топ 5 след първата седмица на вота за \"Мистър Sofia Open 2019\" включва: Николоз Басилашвили, Фернандо Вердаско, Матео Беретини, Стан Вавринка и Роберто Баутиста Агут.Един от феновете включилите се в избора на \"Мистър Sofia Open 2019\" във фейсбук пък ще спечели страхотна награда - двоен билет за полуфиналите и финала на турнира!", "date": "2019.01.25", "title": "Елина Свитолина идва заедно с Монфис в София"}
{"url": "https://www.novinite.bg/articles/170233/Lekari-i-medicinski-sestri-ot-Plovdiv-izlizat-na-protest", "text": "Лекари и медицински сестри от общинската Многопрофилна болница „Свети Мина\" в Пловдив излизат на протест с настояване за увеличение на заплатите.Възнаграждението на медицинските сестри в болницата е под минималната работна заплата. Те настояват заплатите да бъдат повишени от 540 лева на 700 лева. В началото на месеца, след няколко протестни митинга, част от медицинските сестри подадоха заявления за напускане. Има реална опасност някои от отделенията в болница \"Свети Мина\" да останат без персонал. Протестът е организиран от двата синдиката в лечебното заведение. Протестът е насрочен за 12 ч. пред общината.32 сестри са подали предизвестие, те се борят за увеличението на една минимална сума, която е недостатъчна. Лекарите получават 740 лв. Цари тотално безхаберие и липсва подкрепа от политическото ръководство на града за бъдещето на болницата, коментира в сутрешния блок на БНТ д-р Цветан Деведжиев, ръководител на отделението по кардиология.", "date": "2019.01.25", "title": "Лекари и медицински сестри от Пловдив излизат на протест"}
{"url": "https://www.novinite.bg/articles/170145/Otpraznuvajte-tozi-Sv-Valentin-v-naj-noviya-InterContinental-v-Evropa", "text": "InterContinental Sofia разполага със 194 стаи и апартаменти с елегантен интериор и съвременно обзавеждане, осигуряващи дискретния лукс, който заслужавате. Разположен в сърцето на столицата – на площад Народно събрание, хотелът предлага спиращи дъха гледки към храм-паметника Св. Александър Невски и Витоша. С просторните и елегантни апартаменти с тераса, можете да почувствате невероятния чар на дестинацията. Те са снабдени с мултифункционални телевизори с плосък екран, безплатен високоскоростен Wi-Fi, приспособления за гладене, машини за кафе и чай, мини-бар. Вечер можете да си вземете релаксираща вана и да се поглезите с козметика L’Occitane. Рум-сервизът е достъпен 24/7 и на разположение за всички Ваши поръчки – поглезете се със закуска в леглото или с любимото Ви шампанско след вечеря. InterContinental Sofia се гордее с уютния си и елегантен Floret Restaurant and Bar. Ястията са вдъхновени от международни класически рецепти и завършени с традиционен български почерк за наистина неповторимо изживяване. Вечер Floret се превръща в оживено място за срещи сприятели или с любим човек, където можете да се насладите на коктейлите, създадени от кративните бармани по оригинални рецепти. А сега можете да имате всичко това с , включващ настаняване в апартамент King Terrace Suite City View, шампанско, ягоди с шоколад и закуска в стаята, романтична вечеря във Floret и късно напускане на следващия ден. InterContinental Sofia – истински луксозно изживяване за Вас и Вашата половинка.  ", "date": "2019.01.25", "title": "Отпразнувайте този Св. Валентин в най-новия InterContinental в Европа!"}
{"url": "https://www.novinite.bg/articles/170236/Stroyat-po-100-metra-na-den-ot-AM-Hemus-do-Veliko-Tarnovo", "text": "\r\nо 100 метра на ден ще трябва да изгражда държавното дружество „Автомагистрали“ ЕАД от АМ „Хемус“ до Велико Търново, за да смогне със строежа на аутобана до края на 2022 г., показва сметка на „Монитор“.\r\n\r\nПо милион печалба на километър ще получи от строежа на магистралата държавната компания. Агенция „Пътна инфраструктура“ е договорила с дружеството максимална печалба от 10% за всяка една от отделните дейности и от стойността на изграждането на аутобана. Това е записано в договора между възложителя в лицето на пътната агенция и държавната фирма, за която това ще бъде първият строеж. До момента дружеството се е занимавало основно с поддръжката на аутобаните ни.\r\nЦялата магистрала „Хемус“ трябва да е готова до 2024 г.\r\n \r\nОбщо дължината й е 420 км, 170 км от тях са построени. В момента се изграждат две отсечки, а с осигуреното финансиране трябва да започне строителството на участъка между разклоните Плевен-Ловеч и Русе-Велико Търново. Сумата, която е внесена в БНБ по специална сметка за строежа на аутобана, е 1,35 млрд. лв. с ДДС, което означава, че максималната печалба на „Автомагистрали“ ЕАД от изграждането на близо 135-те километра ще е 135 млн. лв. или по 1 млн. лева на километър. Контрактът бе публикуван на сайта на ведомството и е предоставен и на народните представители, въпреки че за това няма изискване по закон, съобщиха от пътната агенция.\r\n В някои участъци ширината на платното ще е по-малка\r\nи там разрешената скорост ще до 120 км в час, в по-голямата част ще е 140 км в час. Предвидено е да има осветление на всички пътни възли в новия участък на магистралата. Както на новия участък на АМ „Струма“, така и на „Хемус“ ще бъдат изградени умни системи, които да следят трафика и да подават информация за температурата на пътното платно.\r\nСпоред договора възложителят има право да проверява качеството на изграждане на магистралата по всяко време и да дава предписания. В контракта са посочени и сроковете за изпълнение на всяка от отсечките. Четири от отсечките ще трябва да бъдат завършени в срок от 36 месеца, една за 42 месеца и една за 48 месеца. Преди да стартират три от трасетата обаче, ще са нужни и 6 месеца за изготвяне на проектите. Гаранцията на асфалта по новата магистрала ще е 5 години, а на съоръженията по нея - 10 години. По план строителството трябва да бъде завършено до 2022 г. Към момента са готови техническите проекти за първите три от общо шест лота.\r\n", "date": "2019.01.25", "title": "Строят по 100 метра на ден от АМ „Хемус“ до Велико Търново"}
{"url": "https://www.novinite.bg/articles/170239/Ot-ponedelnik-gripna-epidemiya-i-v-Sofiya", "text": "От понеделник, 28 януари, Столична РЗИ обявява грипна епидемия на територията на  . С писмо на директора на СРЗИ се уведомява Регионалното управление по образованието София-град за създаване на организация за преустановяване на учебните занятия от 28.01.2019 г. до 04.02.2019 г. включително.От понеделник, 28 януари, РЗИ – Благоевград обявява грипна епидемия на територията на . Изпратено е предписание до РУО – Благоевград за преустановяване на учебните занятия в училищата на територията на областта за периода от 28.01.2019 г. до 01.02.2019 г. включително.От понеделник, 28 януари, РЗИ – Кюстендил обявява грипна епидемия на територията на . Издадено е предписание на РУО – Кюстендил за временно преустановяване на учебните занятия във всички училища на територията на областта, считано от 28.01.2019 г. до 01.02.2019 г. включително.До второ нареждане в трите области се преустановяват детските и женските консултации, свижданията в лечебните заведения за болнична помощ, плановите операции и провеждането на профилактични имунизации.Припомняме, че към днешна дата грипна епидемия е обявена на територията на   Бургас, Варна, Видин, Добрич, Кърджали, Пазарджик, Пловдив, Силистра, Сливен, Смолян, Софийска област, Стара Загора, Хасково, Шумен, Ямбол, както и на територията на  Луковит.  е грипната епидемия на територията на .", "date": "2019.01.25", "title": "От понеделник грипна епидемия и в София"}
{"url": "https://www.novinite.bg/articles/170242/Mitnichari-spipaha-nad-2000-litra-nelegalno-gorivo", "text": "Митнически служители откриха над 2000 литра нелегално гориво в крайпътна постройка, разположена до отбивка на главен път между Сливен и Бургас. Това съобщиха от митницата в Бургас. Горивото е намерено от мобилни групи, които извършвали проверка във вътрешното помещение на едноетажната постройка. Там са намерени 122 пластмасови съда с различна вместимост. Те съдържали общо 2005 литра енергиен продукт с характеристики на дизелово гориво. Продуктът е задържан. В рамките на проверката ползвателите на постройката не са представили документи за платен акциз. Взети са проби за лабораторен анализ. Работата по случая продължава.", "date": "2019.01.25", "title": "Митничари спипаха над 2000 литра нелегално гориво"}
{"url": "https://www.novinite.bg/articles/170235/Specapelativniyat-sad-ostavi-v-aresta-Valcho-Arabadjiev", "text": "Спецапелативният съд остави в ареста сина на Ветко и Маринела Арабаджиеви - Вълчо. Той е обвинен за участие в престъпна група за пране на пари, ръководена от родителите му.Определението на съдебния състав, воден от съдия Галя Георгиева, беше произнесено след пет часа съвещание и е окончателно, съобщи бТВ. То е подписно с особено мнение от един от членовете на състава.Това беше поредно искане за промяна на мярката на Вълчо Арабаджиев от неговата защита.По време на днешното заседание съдът прие тройна медицинска експертиза на лекари от \"Пирогов\", според която Арабаджиев не страда от заболяване, което да не му позволява да бъде в ареста.Трима лекари ще изследват здравословното състояние на Вълчо АрабаджиевАдвокатът му Илиян Василев заяви в залата, че прокуратурата няма доказателства, за това че подзащитният му е знаел за евентуален престъпен произход на над 5 млн. лв., открити в банкови касети на негово име.Адвокатът изнесе данни от разследването, които според него сочат, че Маринела Арабаджиева е поискала от счетоводителка на семейството парите да бъдат внесени в банкови касети от сина й, като те да бъдат на негово име.Прокуратурата обаче смята, че има достатъчно данни за това, че Вълчо е знаел за престъпния произход на внесената от него сума.Според съдебния състав, Вълчо Арабаджиев трябва да остане в ареста, защото той не е в тежко здравословно състояние, а и е налице обосновано предположение за съучастието му в престъпна дейност. Съдиите отбелязаха още, че промяната на мярката на Арабаджиев в по-лека би затруднила разследването, като според тях има възможност той да се укрие.", "date": "2019.01.25", "title": "Спецапелативният съд остави в ареста Вълчо Арабаджиев"}
{"url": "https://www.novinite.bg/articles/170232/Pochitame-Sveti-Grigorij-Bogoslov", "text": "Православната църква почита на 25 януари паметта на Св. Григорий Богослов, Назианзин, архиепископ Константинополски. На този ден празнуват всички, които носят имената Григор, Гриша, Григорена. Името означава \"който бди\" или \"григорос\" - бърз. Св. Григорий е роден в Арианз - селище при град Назианз, Кападокийска област. Бил син на епископ Св. Григорий Назиански и Св. Нона. Учил заедно със Св. Василий Велики в Атина. Църквата го почита като един от големите богослови, писатели и поети. Като архиепископ ръководил църквата в Цариград 12 години и се оттеглил в Назианз, където починал през 390 г. на 80 години. Свети Григорий, Св. Василий Велики и брат му Св. Григорий Нисийски образуват тризвездието на \"тримата Кападокийци\". Св. Григорий е майстор на словото и на стихотворната реч. Сведения за неговия живот ни дават не само писанията на Св. Василий Велики и блажени Йероним, но и неговите собствени трудове, особено писмата и автобиографичните му стихове.", "date": "2019.01.25", "title": "Почитаме Свети Григорий Богослов"}
{"url": "https://www.novinite.bg/articles/170250/Otkriha-izlojbata-Nie-pomnim-v-Narodnoto-sabranie", "text": "В Народното събрание представиха изложбата \"Ние помним“, която е в рамките на Световната кампания #WeRemember. Поводът за нейното откриване е Международният ден в памет на жертвите на Холокоста, който се отбелязва на 27 януари, съобщават от НС. Експозицията се намира в Северното фоайе на парламента и бе представена от председателя на Групата за приятелство България – Израел и председател на Комисията по отбрана ген. Константин Попов и от посланика на Израел Ирит Лилиан. Участниците в откриването на изложбата позират за обща снимка, държейки буквите от заглавието на Световната кампания - WeRemember. Експозицията е организирана от Групата за приятелство България – Израел в 44-ото Народно събрание и посолството на Израел в София, пише ", "date": "2019.01.25", "title": "Откриха изложбата „Ние помним“ в Народното събрание"}
{"url": "https://www.novinite.bg/articles/170252/435-mladi-lekari-se-diplomiraha", "text": "Медицинският университет в София даде дипломи на 435 млади лекари днес. От тях почти половината са чужденци, а 4 жени завършват с пълни шестици за 2018 г.  Общо 55 са отличниците на випуска. Диана Праматарова, Виктория Колева Невена Райкова и египтянката Еман Абдел Фалех имат пълни шестици. Освен дипломите си, те бяха удостоени с почетния знак на университета „Златен Хипократ“, както и с грамоти и плакети от Българския лекарски съюз.  Менторите и преподавателите пожелаха на своите възпитаници да се реализират успешно и да обикалят света, но винаги да се връщат в България.  Деканът на факултета по медицина проф. Иван Митов ги предупреди, че изпитанията за тях предстоят, информира БНР. Той допълни, че отговорността им е огромна и тя изисква да се обучават през целия си професионален път.  Абсолвентката Анелия Кузева подчерта, че в университета са научили как да бъдат издръжливи, непреклонни, отговорни и съпричастни към човешкото страдание.  Много от тях обаче все още се колебаят накъде да продължат. По данни на БЛС намаляват издадените сертификати на лекари за работа в чужбина, пише ", "date": "2019.01.25", "title": "435 млади лекари се дипломираха"}
{"url": "https://www.novinite.bg/articles/170261/Petima-balgari-godishno-shte-imat-shans-za-belodrobna-transplantaciya-vav-Viena", "text": "\r\nПремиерът Борисов и министърът на здравеопазването се срещнаха с проф. Валтер Клепетко, ръководител на Клиниката по белодробна хирургия в Университетската болница във Виена. След срещата стана ясно, че е било сключено споразумение между България и клиниката във Виена. Според споразумението български специалисти от болницата \"Св. Екатерия\" ще може да се обучават във Виена до 2021 г., когато ще може да се извършват и белодробни трансплантации в България. По време на обучението всяка година по 5 български пациенти ще може да заминават за трансплантация в клиниката във Виена.\r\nКирил Ананиев, здравен министър: Днес проведохме изключително конструктивни и полезни разговори и начертахме стъпките, които предстоят пред нас в бъдеще, с оглед да решим различни проблеми, свързани с обучението, трансплантацията, донорството в областта на белодробната трансплантация.\r\n\r\n\r\n\r\n\r\n\r\n", "date": "2019.01.25", "title": "Петима българи годишно ще имат шанс за белодробна трансплантация във Виена"}
{"url": "https://www.novinite.bg/articles/170256/Ot-20-do-50-sa-postapvashtite-na-den-elektronni-zayavleniya-za-balgarsko-grajdanstvo", "text": "В края на миналата година президентът Румен Радев заяви, че до институцията са подадени много сигнали за забавени преписки, свързани с процедурата по кандидати за българско гражданство. Всички сигнали са изпратени до прокуратурата, а тяхната проверка доказа, че са достоверни и само за година има над 20 хил. закононарушения. В следствие на това се стигна до поредица административни наказания на ръководни кадри и спешна реорганизация на системата.До миналата година оригинали и копия на документите за доказване на български произход и мотивационно писмо за искане на българско гражданство се подаваха в деловодството наДържавната агенция за българите в чужбина. От първия работен ден на 2019 година процедурата за подаване на документи и доказване на произход е облекчена чрез електронната система на Министерството на правосъдието. Там всеки кандидат може да избере подходяща дата и час за подаване на апликацията, без да се налага да идва в София и да чака на опашка. – казва Десислава Ахладова", "date": "2019.01.25", "title": "От 20 до 50 са постъпващите на ден електронни заявления за българско гражданство"}
{"url": "https://www.novinite.bg/articles/170257/Farmacevtite-u-nas-obmislyat-formi-na-protest", "text": "Фармацевтите в България са оставени сами да се оправят в задължението си да се включат в нови системи, други държави кандидатстват за средства от еврофондове, за да подпомогнат аптеките. 80% от аптеките не са готови за процеса на верификация, чийто срок – 9 февруари, не може да бъде отложен или оменен, защото е ултимативно дефиниран. Страната ни е подписала съответното споразумение, без да се интересува дали аптеките у нас ще могат да го изпълнят и какво ще им коства.Това обясни пред Радио София маг.-фарм. Антон Вълев - председател на Националната аптечна камара.Концепцията на верификацията дава възможност да проследим един медикамент от завода до пациента. За да се случи това, производителите означават всяка кутийка (дори с едно и също лекарство) с уникален код. Това се смята за ефективна мярка в борбата с разпространението и търговията с фалшиви медикаменти., смята Вълев. - Има страни в Европа (Белгия, напрмер), където процесът на верификация е замразен, докато не се намери финансиране, а такова се търси чрез еврофондове. У нас работим с 4,5 пъти по-малък марж, отколкото в Западна Европа. Споразумението е с ултимативен срок – 9 февруари, регламентът не може да бъде отменен или отложен. Но фактическото изпълнение е невъзможно. Нужни са и промени в закона, например да се определи кой орган контролира и какви са санкциите при неизпълнение на верификацията.Според оповестените данни 18% от аптеките в България вече са се свързали.  - коментира още Вълев. -  Много скоро фармацевтите може да обявят протест. Комично ще изглежда да наденем да белите престилки жълти жилетки. Все пак ние сме висококвалифицирани специалисти, учили в български университети, част сме от системата за национална сигурност. Ако хората от властта продължават да се правят, че нищо не са чули, може би ще затворим аптеките поне за един ден – да дадем ясен сигнал, че не трябва да се продължава с безхаберието – допълва Антон Вълев.", "date": "2019.01.25", "title": "Фармацевтите у нас обмислят форми на протест"}
{"url": "https://www.novinite.bg/articles/170251/Do-nachaloto-na-esenta-moje-shte-zapochne-stroitelstvoto-na-detska-bolnica", "text": "Най-късно в началото на есента ще започне проектирането и строителството на детска болница, съобщи здравният министър Кирил Ананиев по време на заседание на парламентарната комисия по здравеопазване. Това може да се случи, ако заданието бъде направено до края на месец март, а обществената поръчка се обяви до края на април.  Срокът за приключването на конструктивната експертиза на предвидената сграда е в края на февруари. Ще черпят опит и от Израел за създаването и организацията на детската болница, допълни още министър Ананиев. За да бъдат решени някои от проблемите със следдипломната квалификация на лекарите ще има промени в нормативните текстове за специализациите, които ще бъдат публикувани за обществено обсъждане следващата седмица, пише ", "date": "2019.01.25", "title": "До началото на есента може ще започне строителството на детска болница"}
{"url": "https://www.novinite.bg/articles/170240/Radev-shte-bade-domakin-na-tradicionniya-priem-za-rakovoditelite-na-diplomaticheskite-misii-v-Balgariya", "text": "На 28 януари 2019 г., от 17.00 часа в Националния исторически музей държавният глава Румен Радев ще даде традиционния за началото на годината прием за ръководителите на дипломатическите мисии, акредитирани в България. Президентът Румен Радев и доайенът на дипломатическия корпус – извънредният и пълномощен посланик на Палестина д-р Ахмед Ал Мадбух, ще произнесат слова.", "date": "2019.01.25", "title": "Радев ще бъде домакин на традиционния прием за ръководителите на дипломатическите мисии в България"}
{"url": "https://www.novinite.bg/articles/170243/Ninova-shte-svalya-rejima-na-Borisov-GERB-skochi-sreshtu-rechta-j", "text": "Декларация на Корнелия Нинова в защита на Елена Йончева заради обвинението й в пране на пари от КТБ разбуни духовете в пленарната зала. Тя обвини управляващите, че погазват разделението на властите и използват съдебната власт за политическа. По думите й пет години никой не бил чувал името на Елена Йончева около разследването за фалиралата КТБ, а изведнъж въпросът излязъл на дневен ред, защото процесът бил политически, а не наказателен. Нинова още веднъж декларира, че БСП стои зад своята депутатка и дори е разпратила писма в нейна защита до редица европейски институции.Финалното изречение на декларацията й взриви мира в залата. \"Можем заедно не само да осъдим авторитарния режим на Борисов в България. Можем заедно да го отхвърлим\", призова лидерката на БСП и от ГЕРБ избухнаха.Тутакси скочи депутатът от управляващата партия Александър Иванов да протестира защо не е била прекъсната от водещия заседанието Емил Христов, за да изговори онова, което изговори. Иванов се възмути, че председателстващият не трябва да допуска от трибуната вмешателство в работата на различните власти.\"Как може депутат от мнозинството да определя какво да говори председател на опозицията и да казвате какво да говори българската опозиция?\", подскочи и Георги Свиленски от БСП. Той напомни, че председателят на парламентарната група може да говори \"каквото иска, когато иска и както иска\" и не може никой, още по-малко Иванов, който не е член на ръководството на своята ПГ, да му държи сметка за съдържанието.Намеси се и Спас Гърневски, който насипа гориво в огъня на скандала. Бившият седесар тръгна миролюбиво с констатацията, че един опозиционен лидер има право да говори, каквото поиска, но нямат право \"крадците да викат \"дръжте крадеца!\" От БСП не си затраяха и поискаха наказание за Гърневски, защото е обидил поне трима души, говорили преди него, вкрлючително съпартиеца си Александър Иванов. Свиленски дори се разпознал и бил обиден лично.Емил Христов не се съгласи със забележките отляво и посочи, че е дал по равно думата и на управляващи, и на опозиция, като не е видял нищо обезпокоително в съдържанието, което да нарушава правилника.\"Народните представители не влязоха в разрез със свободното ми разбиране за свобода. Мое е правото да преценя кой е нарушил правилника и колко, и да взема мерки\", оправда се Христов. \"Не реагирах веднага на изказването на Гърневски, защото е нещо, което е широко употребявано и казвано в различни медии\", каза той.Емил Христов обеща все пак да прегледа записа, а Валери Жаблянов го подсети, че ако не коригира работата си като зам.-председател на Народното събрание, ще даде повод на БСП да му поиска оставката.И понеже не може дебати без лидерът на Воля да напомни за себе си, и този път Марешки се изпъчи на трибуната, за да се оплаче, че Нинова била наречена лидер на опозицията. Имало още и ДПС, и Воля. \"И нас никой не ни пита\", обиди се Марешки, като препоръча соцлидерката да говори само от името на своята партия.", "date": "2019.01.25", "title": "Нинова ще сваля режима на Борисов, ГЕРБ скочи срещу речта й"}
{"url": "https://www.novinite.bg/articles/170244/Rashidov-kam-Joncheva-S-kradeni-pari-ne-se-pravi-slava", "text": "Публикувано във факти.бг: \"Аз съм потърпевш от КТБ. Парите в КТБ не са парите на Цветан Василев, а са парите на българските вложители. Един от тях съм аз\". Това заяви от кулоарите на Народното събрание в ефира на Нова тв председателят на културната комисия Вежди Рашидов.\"Източването на КТБ има много лица. С пълното ми уважение, г-жа Йончева трябва да знае, че с крадени пари не се прави слава. Това са нашите пари. Темата е много чувствителна за много хора.\", обясни Рашидов.Нинова откакто почна да се снима с козички, започна да превръща всичко в политика. Кражбата на парите на българския народ не е политика\", коментира още депутатът от ГЕРБ.\"Когато един организъм е жив, то в него има разминавания, не би било интересно ако няма новини. Когато три партии са на едно място имат различия, нормално е. По-важното е министрите от тези партии да си гледат работата, тъй като от това зависят съдбите на много хора\", заяви бившият министър на културата.\"Не вярвам, че един изтребител ще доведе до трус. Това, че може да се вземе едно решение \"за\" или \"против\" е въпрос на мнение и гласуване. Не виждам истерия, а разногласия. Чак толкова самолетите да са разделителната линия\", каза още той.", "date": "2019.01.25", "title": "Рашидов към Йончева: С крадени пари не се прави слава"}
{"url": "https://www.novinite.bg/articles/170249/Tomislav-Donchev-prizna-Darjavata-se-provali-s-getoto", "text": "Вицепремиерът Томислав Дончев, в чийто ресор е интеграцията на циганите, призна за провал на държавата при справянето с този проблем.\"Темата за интеграцията на ромите виси във въздуха. Интеграцията не дава специални права на малцинствата\", подчерта той, като предупреди, че това обрича процеса на провал. Моделът, според Дончев, е следване на едни и същи правила и отговорности. \"Ако допуснем различен набор от правила, няма да има никаква интеграция\", категоричен е вицепремиерът. Неговата половинка Светлана Дончева неведнъж се изказва срещу поведението на циганите, а последния път също констатира провал в интеграцията на ромите. Очевидно съпругът й споделя нейните тези, пролича от изказването му в рамките на парламентарния контрол.Положени са усилия, похарчени са пари, но резултатите не са такива, каквито очаква обществото, призна днес в отговор на БСП съпругът й. Проблемът обаче бил в кройката на политическия процес. Според него гражданите смятат, че този проблем е само на елитите, \"поради скверното подозрение, че ги ползват като електорален резервоар\". Дончев изтъкна, че образованието, здравеопазването и пазарът на труда са трите опорни точки за решаването на проблема с циганската интеграция, но над всичко се извисява проблемът с незаконните цигански махали, които изникват в страната. \"За мен най-голямата болка и най-голямата рана е жилищната политика. В годините назад редица неразумни управници са допуснали появата на гетата\", каза Дончев, като уточни, че има предвид не села или квартали, населени от един етнос, а незаконно построените постройки и тяхното събаряне. Според него в голяма част от случаите причината за лошия социален статус и завишените нива на криминална активност е именно гетото.„Ако се родиш в гетото, има голям шанс да не можеш да го напуснеш, да останеш там. Истината е, че в годините назад държавата не намери адекватен механизъм да се справи с този проблем, макар че в Закона за устройство на територията е записано, че всяка незаконна постройка се унищожава. Не е просто решение, защото никой не иска да предизвика хуманитарна катастрофа, оставяйки десетки хиляди души без дом. Наред с това решаването на проблема не може да се отлага безкрайно във времето\", смята Томислав Дончев.", "date": "2019.01.25", "title": "Томислав Дончев призна: Държавата се провали с гетото"}
{"url": "https://www.novinite.bg/articles/170266/Znachitelna-e-lavinnata-opasnost-v-Pirin-i-Rodopite", "text": "В резултат на падналите и продължаващи валежи от сняг, лавинната обстановка във високите части на големите планини се усложнява, съобщават от пресцентъра на БЧК. Най-сериозна е тя в Пирин, където степента на лавинната опасност е значителна, поради това че там е паднал най-много сняг (дебелината на новата снежна покривка достига до около 60 см), придружен със силен вятър, на места променящ посоката си. Наблюдават се големи снегонавявания по стръмните участъци на склоновете, без значение от изложението им. Това предполага голяма вероятност от предизвикване на лавина при навлизане дори само от един скиор в тези участъци. Възможно е по най-наветите подветрени участъци да паднат и спонтанни лавини. Подобна е картината и в Родопите, където снегът е по-влажен поради географските особености. Най-опасен е северният стръмен участък между върховете Орфей и Перелик. В останалите планини обстановката за сега е по-спокойна поради значително по-малкото количество нов сняг. Но силните ветрове от юг/югозапад са натрупали достатъчно опасни навявания по подветрените участъци. Това най-вече се отнася за районите на Рилски Езера, Мальовица, Мусаленския циркус. Не трябва да се забравя за съществуващите лавиноопасни райони по северните участъци на Стара Планина, Витоша и Осоговска планина. ПСС към БЧК препоръчва движение само по зимна маркировка.", "date": "2019.01.25", "title": "Значителна е лавинната опасност в Пирин и Родопите"}
{"url": "https://www.novinite.bg/articles/170241/Zam-predsedatelyat-na-EK-shte-poseti-Balgariya", "text": "На 28 и 29 януари Валдис Домбровскис, заместник–председател на Европейската комисия, отговарящ по въпросите на еврото и социалния диалог, финансовата стабилност, финансовите услуги и съюза на капиталовите пазари, ще бъде на официално посещение в България. В София заместник-председателят Домбровскис ще проведе редица срещи: с министъра на финансите Владислав Горанов, с управителя на БНБ Димитър Радев, с членове на парламентарни комисии в Народното събрание, съобщиха от пресцентъра на Представителството на ЕК в България. На 28 януари (понеделник) от 14:30ч. в Дома на Европа Валдис Домбровскис ще проведе диалог с граждани на тема \"България по пътя към еврото\". В дискусията ще се включат също министърът на финансите Владислав Горанов, българският евродепутат Ева Майдел и Иван Шрамко, бивш гуверньор на Словашката национална банка. Участниците ще имат възможност да задават своите въпроси относно ползите от приемането на единната европейска валута, критериите за членство в еврозоната, допълнителните изисквания към България и други. На 29 януари (вторник) заместник-председателят Домбровскис ще бъде специален участник в 13-тата годишна среща на бизнеса с правителството, където ще говори за пътя на България към еврозоната с фокус върху бизнеса.", "date": "2019.01.25", "title": "Зам.-председателят на ЕК ще посети България"}
{"url": "https://www.novinite.bg/articles/170255/Detskite-gradini-v-Sofiya-nyama-da-izlizat-v-gripna-vakanciya", "text": "\r\nОт понеделник училищата в София-град излизат в грипна ваканция. Неучебни ще бъдат дните от 28 януари до 4 февруари включително. Грипната ваканция съвпада с междусрочната, която е на 5 февруари. От понеделник грипна епидемия е обявена и в областите Благоевград и Кюстендил. Там няма да се учи до 1-ви февруари. Засегнатите райони на страната от грипа вече са 18.\r\nДанчо Пенчев - директор на Столична РЗИ: Детските градини за момента не предвиждаме прекратяване на тяхната дейност. Напротив - там се затяга дейността, която касае сутрешния филтър за недопускане на деца, които са болни. Ние препоръчваме на хората да ограничават контактите на обществени места. Особено на закрити помещения. Културни, спортни, молове, обществен градски транспорт. И при първите симпотоми на заболяване да си остана вкъщи. \"\r\n", "date": "2019.01.25", "title": "Детските градини в София няма да излизат в грипна ваканция"}
{"url": "https://www.novinite.bg/articles/170264/Mladen-Marinov-Obstanovkata-v-stranata-e-normalna", "text": "Нещата са под контрол и сме в готовност да действаме при всяка ситуация. Това обясни в кулоарите на парламента вътрешният министър Младен Маринов във връзка с метеорологичната ситуация и обстановката на българо-гръцката граница. Към момента според докладите на отговорните ведомства, с малки изключения, обстановката в страната е нормална. Министърът увери, че водоемите имат достатъчно свободен обем, за да поемат количествата валежи. АПИ е потвърдила готовност да се включи с техника, която почиства пътищата. „Вчера имаше опасност от протест на територията на Гърция, който евентуално щеше да засегне движението в посока южната ни съседка“, припомни Младен Маринов, но подчерта, че властите ни са се свързали с гръцките си колеги и те не са допуснали затваряне на пътните артерии, което би попречило на трафика между България и Гърция. Днес не се очакват там протести, заяви вътрешният министър. Вътре в системата има импулс за справяне с тези, които не работят съгласно закона, коментира Младен Маринов във връзка с акцията, при която петима служители от Икономическа полиция към Столичното четвърто управление на МВР бяха задържани за участие в организирана престъпна група. Акцията беше проведена под ръководството на Специализираната прокуратура, при нея бяха задържани колегите в момент на взимане на подкуп, потвърди министърът. Маринов подчерта, че всички сигнали, които постъпват в структурите на министерството, се проверяват и се установява тяхната достоверност. Нито един не е прикрит, а корупционните схеми може да са различни - при двустранно съгласие, рекет, разясни той. Имаше много такива операции в миналото, ще има и в бъдеще, допълни министърът. По думите му, МВР е система, която, освен че е много голяма, упражнява изключителна власт, така че служителите й са подложени непрекъснато на корупционен натиск. Някои, за съжаление се поддават, коментира Маринов. Той отбеляза още и превантивната роля на дирекция \"Вътрешна сигурност\" в борбата с подобни явления.", "date": "2019.01.25", "title": "Младен Маринов: Обстановката в страната е нормална"}
{"url": "https://www.novinite.bg/articles/170272/VMRO-Probutvat-ni-nova-djendar-i-promigracionna-propaganda", "text": "Пробутват ни нова джендър и промиграционна пропаганда! Този път от Международната организация на труда. Документът е под формата на акт от \"Препоръката за заетост и достоен труд за мир и устойчивост\", приет на сесия на Международната конференция на труда в Женева от 2017 г. Тази Препоръка, като част от приетия инструментариум от документи, има задължаващо страните членки на Международната организация на труда (МОТ) действие по отношение на представянето на законодателните органи, като решение е взето през изтеклата сесия. Това се казва в позиция на ВМРО - Българско национално движение, след внесен от Министерски съвет Проект за решение за одобрение на Препоръката. \"На пръв поглед наистина благородната цел за защита на правата и интересите на работещите и подобряването на средата и условията труд и т.н., звучи политически коректно, обаче, откриваме доста смущаващи текстове, които категорично не приемаме да имат дори насочващ бъдещи законодателни промени характер. Самият факт, че вътре отново се прокрадват термини като \"джендър\", \"джендър перспективи\" и тяхното прилагане към всички дейности и т.н. е неприемлив. В Препоръката има и открита пропаганда за вкарването на мигрантите като равноправни участници на трудовия пазар в страната, прокламиране на равния им достъп до образование и обучение на тях и децата им, както и нарочното запознаване на тези категории хора с личните им и трудови права. Наред с това са и задълженията на работодателите на мигрантите, внедряването на тези хора в различните организации в защита на трудовите права в страната и много др. Между редовете отново се прокрадва и дейното участие на различни организации на \"гражданското общество\" - НПО-та, които и днес виждаме какво правят на терена на \"равнопоставеността\". Ние от ВМРО сме категорични, че този документ, макар и внесен за разглеждане в комисиите в Народното събрание, трябва да бъде спрян и върнат. Нека напомним, че благодарение на нас беше спряна Истанбулската конвенция, която предизвика сериозен обществен отпор. Именно това доведе и до сезиране на Конституционния съд през миналата година, който категорично се произнесе, че подобни термини като джендър, трети, социален или какъвто и да било друг пол противоречат на Конституцията. Предупредихме и коалиционните си партньори в лицето на ГЕРБ, че се задава нов капан от Глобалния пакт за миграция, чрез който пък беше направен опит да се внедрят опасни практики, свързани именно с миграцията. Тези практики прозират и от текстовете на цитираната вече Препоръка. Ние питаме кой и защо, вкарвайки документи в МС, не се съобразява от една страна с решение на Конституционния съд на Република България и от друга с решение на правителството по отношение на миграцията? Ние разбираме, че Препоръката има незадължителен характер. Също така, обаче, сме наясно, че ако Патриотите не участвахме в управлението незадължителни пактове и конвенции, през които се поставя началото на заличаването на изконни национални и културно-религиозни ценности на българския народ, щяха вече да са факт. Сигурно вече щеше да е в ход и промяна на Конституцията на държавата ни. Ето това ни притеснява. Ние ще гарантираме на българите, че тези неприемливи препоръки няма да станат задължителни, бидейки вкарани в законодателството на страната! Ние ще гарантираме, че нормалните българи няма да бъдат поставени насила в дискриминационно положение, че джендър идеологията няма да бъде вкарана в детските градини и училищата, че мигрантите няма да превземат работните места на сънародниците ни! Затова още другата седмица, чрез заместник министър-председателя по обществен ред и сигурност и председател на ВМРО - Българско национално движение Красимир Каракачанов и чрез депутатите на партията в 44-ото НС, ще приложим всички законови механизми този документ да не мине през парламента\", се казва още в позицията.", "date": "2019.01.25", "title": "ВМРО: Пробутват ни нова джендър и промиграционна пропаганда!"}
{"url": "https://www.novinite.bg/articles/170245/GERB-Nyama-zabavyane-v-realiziraneto-na-proekta-za-modernizaciya-na-E-79", "text": "Няколко са важните неща, които трябва да достигнат до хората - първото е, че в участъка от Видин до Монтана ще има автомагистрала, а от Мездра до Ботевград - скоростен четирилентов път. Второ - трябва категорично да стане ясно, че няма забавяне в реализирането на проекта, напротив процесът се ускорява - и благодарение на промените в ЗУТ, и заради съвместната работа на институциите, държавната и местна власт. Това е казал народният представител от ГЕРБ - Видин Владимир Тошев, който е участвал в работна среща за напредъка на проекта за модернизация на пътя Видин - Ботевград, информират от пресцентъра на ГЕРБ във Видин.В срещата, която се е провела във Видин, са участвали министърът на регионалното развитие и благоустройството Петя Аврамова, инж.Дончо Атанасов - член на Управителния съвет на Агенция \"Пътна инфраструктура\", областният управител Албена Георгиева, кметът на Видин Огнян Ценков, както и кметовете и председателите на общински съвети на общините от област Видин.Хората трябва да знаят какво е свършено и какво предстои за реалното изпълнение на проекта за пътя Видин-Ботевград. \"Когато няма информация започват манипулациите, фалшивите новини и някои наши съграждани се поддават на внушенията\", е посочил на срещата Тошев. Той е подчертал, че преди да започне реалното строителство на пътя има една изключително сложна, трудна част, която остава скрита за хората. \"Всички виждаме как това се използва от определени политически лица, които нанасят вреда - не на самия проект, защото той е необратим, а на общественото мнение\", е казал още народният представител. Той е подчертал, че с промените в Закона за устройство на територията сроковете са съкратени с около седем месеца.", "date": "2019.01.25", "title": "ГЕРБ: Няма забавяне в реализирането на проекта за модернизация на Е 79"}
{"url": "https://www.novinite.bg/articles/170273/Politolog-Radev-veche-e-chast-ot-statukvoto", "text": "55% от анкетираните в последното изследване на „Тренд” твърдят, че ще гласуват на предстоящите избори за Европейски парламент през май. Проучването е направено в периода 10-17 януари.\"Винаги има разминаване между декларираната активност и реалната\", коментира в сутрешния блок на бТВ Димитър Ганев от „Тренд”. 55% активност са малко над 3 млн. души, а на последните европейски избори през 2014 г. действителните гласове бяха 2,2 млн.\"Аз очаквам на този вот да са по-малко\", уточни Ганев.Изследването на „Тренд” показва и малка разлика между ГЕРБ и БСП на европейските избори – 1,2%. По думите на Димитър Ганев те буквално са на фотофиниш. Според него по-интересен е фактът, че се очертава ДПС да има двойно по-висок резултат от Обединени патриоти, за разлика от последните парламентарни избори, когато са били с почти равен резултат.Ганев обясни също, че от представянето на патриотите зависи и коя партия колко евродепутати ще има. Обединените патриоти имат шанс за евродепутат, ако се явят заедно. Три партии със сигурност ще изпратят депутати в Европейския парламент – ГЕРБ, БСП и ДПС, сочат данните от проучването. Решаващ ще е и гласа на колебаещите се – 31% от анкетираните посочват, че все още не са решили за коя партия или коалиция ще гласуват.Относно тенденцията за спад на одобрението към президента Ганев обясни, че това е нормално за политическия живот, поради факта, че Румен Радев вече е част от статуквото и този спад е неизбежен като при всеки един политик.", "date": "2019.01.25", "title": "Политолог: Радев вече е част от статуквото"}
{"url": "https://www.novinite.bg/articles/170260/BSP-shte-tarsi-mejdunarodna-podkrepa-za-Elena-Joncheva", "text": "БСП ще търси международна подкрепа за Елена Йончева. Решението на левицата идва, след като Специализираната прокуратура й повдигна обвинение за пране на пари, за които има съмнение, че са присвоени от фалиралата КТБ.Социалистите щели да изпратят писма до посолствата на страните от Европейския съюз и до международни журналистически организации.„Това е политически, а не наказателен протест”, заяви лидерът на левицата Корнелия Нинова. Тя отново изрази мнение, че случващото се е „репресия”.Депутатът от ГЕРБ Александър Иванов се обърна към председателя на Народното събрание с молба да не допуска „парламентарната трибуна да се използва за такъв трибунал”.", "date": "2019.01.25", "title": "БСП ще търси международна подкрепа за Елена Йончева"}
{"url": "https://www.novinite.bg/articles/170254/Nov-izpit-za-kandidat-shoforite-shte-reshavat-i-video-kazusi", "text": "Кандидат-шофьорите ще се явяват на променен теоретичен изпит за книжка. Писмен, тестови и видео казуси ще трябва да решават курсистите. Практическият изпит се провежда на учебна площадка, както и по пътища, отворени за обществено ползване, в и извън населените места.Тази промяна е разписана в проект за нов Закон за водачите на моторни превозни средства, който е публикуван за обществено обсъждане.Теоретичният изпит се състои от решаване на тест за проверка на знанията на кандидата за придобиване на правоспособност за управление на моторни превозни средства и проверка на възприятията и поведението му чрез интерактивни видеоклипове, е записано в промените.Теоретичният изпит ще обхваща проверка на знанията на кандидата за правилата за движение по пътищата, устройството на превозното средство, повреди, оборудване, безопасно слизане и качване. Както и правилата за използване на превозното средство във връзка с опазване на околната среда и останалите участници в движението, основни понятия за пътя и различните видове пътища, спазване на дистанция, спирачен път и поведението на превозното средство при различни метеорологични и пътни условия и рискови фактори за шофирането.Кандидат-шофьорите ще трябва да са наясно какво да правят при пътнотранспортно произшествие и оказване на първа долекарска помощ на пострадалите, фактори на безопасност, свързани с превоза на пътници и товари, време за реакция и влияние на физическото и психологическото състояние, както и промяната на възприятията и реакциите след употреба на алкохол или наркотични вещества при управление на моторното превозното средство.Младите шофьори ще трябва да се съобразяват и с по-строги изисквания за управляваните от тях автомобили.Новите водачи няма да имат право да карат автомобил, който е с по-голяма мощност от 68 конски сили. Ако шофьорът иска да кара по-мощен автомобил, той трябва да има придружител, който има книжка от поне 5 години.Също така новият шофьор няма да има право да вози пътници между 22.00 ч. и 6.00 ч. през нощта, освен придружителя.Нови промени ще бъдат въведени и с проект за нов Закон за движение по пътищата, също публикуван за обществено обсъждане.Въвежда се и глоба от 500 лева, ако караме с опасни неизправности в автомобила, е записано в текстовете. 600 лева ще е санкцията за управление на автомобил без книжка.Санкцията за преминаване на червен светофар става 150 лева, е записано още в новия проектозакон. В проекта се предвижда още отнемане на книжката на водач, който за 24 месеца е наказан три пъти с влезли в сила наказателни постановления за едно или повече от осем вида тежки нарушения.С 1500 лв. глоба ще се наказва шофьор, който управлява пътно превозно средство с размери, маса или натоварване на ос, надвишаващи нормите, определени от министъра на регионалното развитие и благоустройството. Същата санкция се предвижда за водач, който навлиза след пътен знак, забраняващ навлизането на моторно превозно средство с размери, маса или натоварване на ос над означените. Това предвижда проектът за нов Закон за движение по пътищата, публикуван за обществено обсъждане. Който управлява пътно превозно средство с неукрепен товар в нарушение на изискванията, ще се наказва с глоба от 1500 лв. – при констатирани опасни неизправности при укрепването на товара, 1000 лв. – при констатирани значителни неизправности при укрепването на товара, 500 лв. – при констатирани незначителни неизправности при укрепването на товара. Който шофира пътно превозно средство с опасни неизправности ще се глобява 500 лв., при констатирани значителни неизправности – 200 лв., при незначителни неизправности – 50 лв. 600 лв. става глобата за шофьор, който кара, без да има книжка или без свидетелството му да е за съответната категория. В момента за това се глобява от 100 до 300 лв. Същата санкция се предвижда, ако книжката е взета за три тежки нарушения в рамките на две години, както и ако шофьорът е лишен от право да управлява МПС по съдебен и административен ред.Водач на моторно превозно средство, който в рамките на 24 месеца е наказан три пъти с влезли в сила наказателни постановления за едно или повече от 8 вида тежки нарушения ще остава без книжка. Това предвижда проектът за нов Закон за движение по пътищата, публикуван за обществено обсъждане. 8-те вида нарушения са следните: – каране в насрещното по магистрала или скоростен път; – каране в аварийната лента, освен при повреда, здравословен проблем или за пътна помощ; – шофиране с над 0,5 промила алкохол в кръвта; – превишаване на скоростта с в населено място с над 50 км./ч.; – минаване на червено; – отнемане на предимство на пешеходец на пешеходна пътека; – организиране или участие в нелегални гонки.Зимните гуми стават задължителниMоторните превозни средства и теглените от тях ремаркета, които се движат по пътищата, трябва да бъдат с гуми, с дълбочина на протектора не по-малка от 1,6 mm. В периода от 15 ноември до 1 март колите и камионите до 3,5 тона (категориите М1 и N1) трябва да бъдат с гуми, предназначени за зимни условия с дълбочина на протектора не по-малка от 1,6 mm. За по-тежките камиони – от категориите N2, N3, M2 или M3, зимните гуми не са задължителни, но трябва да бъдат с дълбочина на протектора не по-малка от 4 mm.Въвежда се понятието „мобилни устройства за комуникация“.„На водача на пътно превозно средство е забранено да използва мобилни устройства за комуникация по време на управление на превозното средство, освен чрез устройство, позволяващо използването на мобилното средство без участие на ръцете му“, гласи осъвременената разпоредба. Според нова забрана „на водача на пътно превозно средство е забранено да използва всякакви други мобилни устройства, отклоняващи вниманието му от управлението на превозното средство“. Така написана, разпоредбата ще обхваща например сърфиране в интернет, скролване във фейсбук и чатове на смартфони и таблети.", "date": "2019.01.25", "title": "Нов изпит за кандидат-шофьорите, ще решават и видео казуси"}
{"url": "https://www.novinite.bg/articles/170265/Okolo-2000-dushi-se-sabirat-za-Kongresa-na-BSP-v-sabota", "text": "На 26.01.2019г. (събота) от 10:00 часа, в зала 3 на НДК, ще се проведе четвъртото заседание на 49-тия Конгрес на БСП.  На събитието се окачва да присъстват около 2000 души - 800 делегати на Конгреса, представители на дипломатическия корпус, на синдикални организации, на работодателски организации, коалиционни партньори. За събитието са акредитирани над 100 журналисти от страната и чужбина.  Конгресът на левицата ще протече при следния дневен ред: 1. България и Европа днес. Визия за утрешния ден. Задачите на БСП - политически доклад на председателя на НС на БСП Корнелия Нинова. 2. Обсъждане и приемане на проекта \"Визия за България\". 3. Отчет за дейността на членовете на Европейския парламент, избрани с листата на Коалиция за България, през мандат 2014-2019 г. 4. Приемане на предизборна платформа за участието на БСП в изборите за Европейски парламент през 2019 г.   Акредитацията за представителите на медиите ще започне в 9:00 часа, във фоайето на вход А4 на НДК.", "date": "2019.01.25", "title": "Около 2000 души се събират за Конгреса на БСП в събота"}
