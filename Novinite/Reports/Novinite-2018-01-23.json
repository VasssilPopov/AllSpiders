{"url": "http://www.novinite.bg/articles/155858/Pretendentite-za-Oskar-2018", "text": "Американската Академия за кинематографично изкуство и наука обявява номинациите за тазгодишните награди Оскар.90-ата церемония по връчването на наградите Оскар ще бъде на 4 март в Лос Анджелис. Водещият Джими Кимъл обеща, че ще направи всичко възможно на тазгодишната церемония да не се получи гаф и да не бъдат объркани носителите на златната статуетка. На миналогодишните Оскар-и престижното отличие за най-добър филм беше погрешно връчено първоначално на \"La La Land\", докато истинският победител в категорията всъщност бе \"Лунна светлина\".", "date": "2018.01.23", "title": "Претендентите за Оскар 2018"}
{"url": "http://www.novinite.bg/articles/155809/Parlamentat-obsajda-parvoto-iskane-za-ostavka-na-kabineta", "text": "Първи опит на опозицията да свали правителството. На извънредно заседание парламентът ще обсъжда искането на БСП за вот на недоверие срещу кабинета \"Борисов\".Социалистите искат оставката му за провал в борбата срещу корупцията. Обещават и конкретни доказателства в четири области - здравеопазване, строителство, обществени поръчки и борба с контрабандата.БСП атакуваха правителството сами, след като от ДПС се отказаха да участват във внасянето на вота. Те обаче ще го подкрепят при гласуването, но със свои мотиви, които ще изложат в пленарната зала.Въпреки това общо 105-те опозиционни гласа не достигат за сваляне на правителството. Нужни са поне 121. Гласуването ще бъде поне 24 часа след приключване на днешните разисквания - тоест вероятно в четвъртък сутринта.  ", "date": "2018.01.23", "title": "Парламентът обсъжда първото искане за оставка на кабинета"}
{"url": "http://www.novinite.bg/articles/155832/Grajdanski-organizacii-obsajdat-Istanbulskata-konvenciya", "text": "Над 140 граждански организации са се записали за участие в обществената дискусия за Истанбулската конвенция, която се провежда в Софийския университет по инициатива на председателя на парламента Цвета Караянчева.Интересът към общественото обсъждане е огромен, а дискусията преминава емоционално, предаде БНТ. В началото на обсъждането министърът на правосъдието Цецка Цачева заяви пред присъстващите в залата, че конвенцията създава цялостна правна рамка за защита на жените и момичетата от насилие във всичките му форми. По повод на резервите към документа, че ще отвори вратички за признаване на еднополовите бракове тя заяви, че българската Конституция не позволява това. Цачева уточни, че Конституцията не позволява да се признават браковете между две лица от един пол, сключени в друга държава.   Омбудсманът Мая Манолова акцентира, че насилието над жени у нас е драстично. Тя цитира данни на неправителствени организации, според които всяка четвърта българска жена е жертва на насилие, т.е. 1 млн. български жени са обект на насилие.Според обществения ни защитник България няма ефективно и действащо законодателство срещу насилието над жени. По думите й държавата дори е абдикирала от проблема. Според Манолова има видове насилие, които дори не са криминализирани - като психическо насилие и принудителни бракове. Тя призова конвенцията да бъде приета, но да бъде ратифицирана с тълкувателна декларация заради резервите в обществото.    Старозагорският митрополит Киприян представи позицията на Светия синод, а тя е конвенцията да не бъде ратифицирана от Народното събрание. Още вчера Българската православна църква се обяви срещу приемането на Истанбулската конвенция у нас. Днес пред Народното събрание се организираха две демонстрации - в подкрепа и против ратифицирането на документа.", "date": "2018.01.23", "title": "Граждански организации обсъждат Истанбулската конвенция"}
{"url": "http://www.novinite.bg/articles/155842/Moreto-kraj-Burgas-e-izhvarlilo-tyalo-na-jena", "text": "Морето край Бургас е изхвърлило тяло на жена. Това съобщиха от пресцентъра на ОД на МВР. Тя е на видима възраст между 30 и 40 години. Тялото й е откарано за аутопсия в бургаската болница. Там ще бъде изяснена причината за смъртта. Все още не е установена самоличността на жената, предаде БГНЕС.", "date": "2018.01.23", "title": "Морето край Бургас е изхвърлило тяло на жена"}
{"url": "http://www.novinite.bg/articles/155844/Zapochnaha-debatite-za-vota-na-nedoverie", "text": "Премиерът Бойко Борисов не присъства в пленарната зала по време на дебатите за вота на недоверие срещу кабинета на тема корупция. БСП настоя той да се яви в пленарната зала. „Без министър-председателя няма как да започнем дебати по вота на недоверие“, Драгомир Стойнев от левицата.Председателят на НС Цвета Караянчева обясни, че премиерът Бойко Борисов ще бъде уведомен.Лидерът на БСП Корнелия Нинова заяви, че „оглушителното отсъствие“ на премиера е самопризнание за вина в корупция. „България ще стане нормална държава. Обещавам ви!“, завърши словото си в пленарната зала Корнелия Нинова.", "date": "2018.01.23", "title": "Започнаха дебатите за вота на недоверие"}
{"url": "http://www.novinite.bg/articles/155847/BSP-s-vtoro-povikvane-Borisov-da-se-yavi", "text": "Депутатът от БСП Стоян Мирчев поиска от председателя на парламента Цвета Караянчева да вземе мерки, за да осигури присъствието на премиера Бойко Борисов.\"Вие сте смела жена, за разлика от страхливеца, който се крие в МС\", заяви Мирчев.\"Уведомила съм премиера. Той следи дебата, но има международни срещи\", отговори Караянчева.Славчо Велков от БСП предложи премиерът да дойде в парламента като му приключат срещите.Той заяви, че има материали за контрабанда по границата и на лекарства и иска да ги връчи на премиера.Георги Свиленски от БСП поиска да се прекрати заседанието до идването на премиера Борисов.", "date": "2018.01.23", "title": "БСП с второ повикване Борисов да се яви"}
{"url": "http://www.novinite.bg/articles/155853/DPS-shte-podkrepi-vota-na-nedoverie", "text": "ДПС ще подкрепи вота на недоверие, предаде БГНЕС.„Но досега изказващите се колеги профанизираха и снижиха нивото на дебата”, заяви Джейхан Ибрямов от движението.По думите му имаме двама вицепремиери от националистическите формации. „Единият стана известен с това да ликвидира шума в „Слънчев бряг”, но същият не видя масовото разпространение на националсоциалистически сувенири в подлезите на София”, допълни Ибрямов.Йордан Цонев пък допълни, че дебатът се превърнал в отрицание на целите, които са били поставени. Той призова: „Да запазим уважение към тези, които ни гледат и слушат”.„Да прекратите заседанието докато не дойда премиерът”, настоя Георги Гьоков от БСП.Председателят на парламента Цвета Караянчева отвърна: „Няма да го прекратя тук са всички министри, осигурен е състав на МС и заседанието трябва да продължи”. ", "date": "2018.01.23", "title": "ДПС ще подкрепи вота на недоверие"}
{"url": "http://www.novinite.bg/articles/155836/Utre-nyama-da-ima-zasedanie-na-Ministerskiya-savet", "text": "Поради участието на голяма част от министрите в заседания на комисии в Европейския парламент за представяне на приоритетите на Българското председателство на Съвета на ЕС, утре няма да има заседание на Министерския съвет. Това съобщиха от пресслужбата на кабинета. Изслушванията в ЕП са традиционни за началото на всяко ротационно председателство.", "date": "2018.01.23", "title": "Утре няма да има заседание на Министерския съвет"}
{"url": "http://www.novinite.bg/articles/155855/Karakachanov-za-debata-Prikazki-ot-1001-nosht-fajda-jok", "text": "\"Аз мисля, че ще си говорим за корупция. Ние си приказваме приказки от 1001 нощ. Къде е тука корупцията?\". Това попита от парламентарната трибуна вицепремиерът Красимир Каракачанов в отговор на изказването на народния представител от ДПС Джейхан Ибрямов.\"Българският народ се събуди и повече няма да позволи на една етническа партия да управлява.\", заяви Каракачанов.По повод критиките на Ибрямов за военната техника военният министър призова да се направи аритметика на техниката, която сега не може да лети.Относно Ньойския договор Каракачанов отбеляза, че не вижда нищо лошо да се отбелязва годишнината и трябва да имаме памет.\"Не забравяйте къде сте били вие в управлението 25 г.\", обърна се той към Ибрямов.Според него с подобни дебати някой си вдига рейтинга. - \"Файда йок\", категоричен беше Каракачанов.Ще има ефект ако се говори какво се прави и какво трябва да се направи за корупцията, добави още Каракачанов.Той предложи конструктивен диалог, а не патетични речи и евтини циркове на 9-ия месец от управлението.Вицепремиерът и военен министър припомни, че Дончев е предложил да се облекчат редица услуги като направят електронни.\"Нека да има някакъв ефект от този дебат, за да се случи нещо\", призова още Каракачанов.", "date": "2018.01.23", "title": "Каракачанов за дебата: Приказки от 1001 нощ - файда йок"}
{"url": "http://www.novinite.bg/articles/155864/Korneliya-Ninova-za-Valeri-Simeonov-Glupav-chovek-ne-moje-da-me-obidi", "text": "Не трябва да се обиждаш, когато говори умен човек, а когато говори глупав човек, защо изобщо да се обиждаш. Това каза от парламентарната трибуна председателят на ПГ на \"БСП за България\" Корнелия Нинова по повод думите на вицепремиера Валери Симеонов, че Нинова се превръща в \"една политическа Анита Мейзер\". Тя защити и депутата от левицата Елена Йончева, която малко преди това беше нападната в изказване от вицепремиера Валери Симеонов. Когато някой посочи корупцията, върху него се хвърля цялата система на манипулации и обиди. Отговорът, г-н Симеонов е, че прокуратурата отказа да образува производство срещу Елена Йончева, а срещу Вас образува две, заяви Нинова, предаде БГНЕС.", "date": "2018.01.23", "title": "Корнелия Нинова за Валери Симеонов: Глупав човек не може да ме обиди"}
{"url": "http://www.novinite.bg/articles/155846/Plashtame-danacite-napravo-na-POS-terminal", "text": "В салоните за обслужване на клиенти на НАП предстои въвеждането на виртуални и физически ПОС терминали, които ще елиминират случаите на начисляване на стотинки лихва заради късно пристигнал превод. Плащането чрез ПОС терминалите ще бъде безплатно. Това съобщи териториалният директор на НАП Бургас Татяна Кънчева днес. От приходното ведомство препоръчаха физическите лица да подават годишните си данъчни декларации по електронен път, без електронен подпис. Това е най-лесният, бърз и безпроблемен начин за деклариране на данъци. За целта е необходим персонален идентификационен код – ПИК, който се издава безплатно във всеки офис на НАП.   От първи януари тази година се въвежда нов размер на минималния осигурителен доход - 510 лева, което променя и задължителната месечна здравна вноска за безработните. Тя става 20,40 лева. Допълнителна информация можете да получите на телефона на НАП 070/0 18 700 на цената на градски разговор или в сайта на НАП ", "date": "2018.01.23", "title": "Плащаме данъците направо на ПОС терминал"}
{"url": "http://www.novinite.bg/articles/155850/Balgariya-se-narejda-na-56-myasto-v-klasaciyata-na-naj-dobrite-strani-v-sveta", "text": "България се нарежда на 56 място в класацията на най-добрите страни в света, съставена от американското списание „US News & World Report”. Страната ни се е изкачила с няколко позиции напред в сравнение с 2017 г., когато е била на 63 място. За България е написано, че Световната банка я класифицира като държава с висок среден доход. Икономиката се базира на строителството, минното дело, услугите, сред които важно място заема туризма. Световният икономически спад е довел до спиране на бурния икономически растеж. В същото време се посочва, че България има добре образована работна сила, но е смятана за най-бедната нация в Европейския съюз. Сред предизвикателствата, пред които е изправена България, са проблемите с корупцията и организираната престъпност. Държавите се оценяват по 9 критерия, които включват развитието на туристическия отрасъл, иновациите, социалната сфера, културата, темповете на растеж на икономиката, отвореност за бизнеса, качество на живот, а също така влияние на световната сцена и историческо наследство. България най-добре се представя в критериите: качество на живот /31 място/ и отвореност за бизнеса /36 място/. Първо място в класацията, в която влизат 80 държави, заема Швейцария. След нея са Канада, Германия /която се изкачила с едно място/, Великобритания /спад с едно място/. В края на рейтинга са Сърбия /78 място/, Ангола /79/ и Алжир /80/. По критерия сила и влияние в света първи са САЩ, следвани от Русия и Китай. По критерия темпове на икономически растеж водещи са ОАЕ, Индия и Сингапур. Най-добре от балканските страни в класацията е представена Гърция /28 място/, Турция /36/, Хърватия /50/, Словения /53/ и Румъния /54/.", "date": "2018.01.23", "title": "България се нарежда на 56 място в класацията на най-добрите страни в света"}
{"url": "http://www.novinite.bg/articles/155860/Uchitel-udari-uchenik", "text": "Учител от столично училище е ударил ученик. Инцидентът е станал в 65-о училище в Бусманци, съобщава Нова телевизия. От МВР потвърдиха за случилото се и съобщиха, че са получили сигнал в 14:53 часа този следобед.Ученикът е откаран в болница за преглед. ", "date": "2018.01.23", "title": "Учител удари ученик"}
{"url": "http://www.novinite.bg/articles/155851/23-miliona-germanci-sa-stanali-jertva-na-hakeri", "text": "23 милиона германци са станали жертва на киберпрестъпления през 2017 г., което означава 38% от германците, които редовно влизат в интернет.Това съобщи софтуерната компания Norton by Symantec, цитирана от ДПА.Компанията отчита, че щетите са в размер на почти 2,2 милиарда евро.Основните престъпления са свързани с кражба, като са извършвани атаки със зловреден софтуер или фалшифициране на кредитни карти.Компанията е провела годишно изследване на престъпленията в интернет. В него са включени 20 държави.По света общо 978 милиона души са били атакувани от хакери.Изследването е установило \"изумителни паралели\" относно засегнатите жертви, тъй като повечето хора са относително квалифицирани, но показват \"определена небрежност\", когато са онлайн.\"Много хора се държат с опасна небрежност\", отбелязаха от Norton.Според проучването 7% от германските потребители са били жертва на зловреден софтуер с искане на пари, за да им се отблокира личната информация. Около един на всеки десет жертви са плащали откупа.", "date": "2018.01.23", "title": "23 милиона германци са станали жертва на хакери"}
{"url": "http://www.novinite.bg/articles/155811/Vtori-opit-da-se-dade-hod-na-deloto-KTB", "text": "Спецсъда с втори опит да даде старт на мега делото КТБ. Рекордното дело не тръгна при първия опит заради нередовното призоваване на Цветан Василев. Първото заседание по него беше насрочено за 13 декември миналата година, но не беше даден ход, предаде Нова телевизия.Делото беше разпределено на случаен принцип на съдийката Виржиния Петрова. На съд прокуратурата предаде банкера Цветан Василев и още 17 души.След като делото беше внесено в съда, ръководителят на Специализираната прокуратура Иван Гешев, който е и наблюдаващ прокурор по делото КТБ, каза, че в общ житейски смисъл, случаят \"КТБ\" представлява най-голямата финансова измама с корупционен привкус в новата българска история.  ", "date": "2018.01.23", "title": "Втори опит да се даде ход на делото КТБ"}
{"url": "http://www.novinite.bg/articles/155818/Nasilie-v-dom-za-deca-s-uvrejdaniya-v-Gabrovo", "text": "Насилие в дом за деца с увреждания в Габрово. От видеозаписи става ясно, че две от служителките в дома са упражнявали насилие над децата, настанени там. Кметицата на Габрово заяви, че е получила записите от директорката на дома и заяви, че ще бъде безкомпромисна. Сигнализирана е прокуратурата и Държавната агенция за закрила на детето. Проверките продължават. Към момента в дома в Габрово живеят 7 деца и 3-ма младежи с увреждания.", "date": "2018.01.23", "title": "Насилие в дом за деца с увреждания в Габрово"}
{"url": "http://www.novinite.bg/articles/155848/Reshavat-da-obyavyat-li-gripna-epidemiya-v-Sliven", "text": "Оперативното бюро за борба с грипа и острите респираторни заболявания ще заседава на 24 януари. Ще се разгледа епидемиологичната обстановка в областта и ще се вземат решения  за спазване на комплекс от санитарно-хигиенни и профилактични мероприятия, съобщават от Регионалната здравна инспекция в Сливен. Необходимо е заболелите с остри респираторни заболявания да избягват самолечение, а да търсят медицинска помощ с оглед точна диагностика и лечение. Грипна епидемия се обявява, ако заболеваемостта достигне стойности от 165 на 10 000 души.", "date": "2018.01.23", "title": "Решават да обявят ли грипна епидемия в Сливен"}
{"url": "http://www.novinite.bg/articles/155835/Ranenite-na-Hemus-s-polojitelna-proba-za-droga", "text": "Двамата мъже, които пострадаха при катастрофата малко след тунела \"Топли дол\" на автомагистрала\"Хемус\" са с положителна проба за наркотици. Това съобщиха от болница \"Св. Анна\"-София , където са настанени ранените.Пациентите са стабилизирани. Единният е с открита рана на тестис, а другия с открита рана на веждата. Те пострадаха при верижната катастрофа тази сутрин.Камион на \"Пътна помощ\" спрял в най-лявата лента на 37 км в посока София поради задръстване, при което бил ударен от лек автомобил, а малко след това в тях се нанизал и джип.Пострадалите са били във втория автомобил.", "date": "2018.01.23", "title": "Ранените на \"Хемус\" с положителна проба за дрога"}
{"url": "http://www.novinite.bg/articles/155815/Treto-dete-snimalo-kak-drugite-dve-ubivat-bezdomnika-vav-Varna", "text": "Постоянен арест ще иска прокуратурата за 14-годишното момче, което беше обвинено за убийството на 53-годишен бездомник във Варна. Неговият 13-годишен съучастник е настанен в дом за настаняване на малолетни и непълнолетни, извършили престъпления. Това каза пред камерата на БТВ окръжният прокурор Владимир Чавдаров. Случаят, потресъл морската ни столица, не е свързан с единична проява на агресия, а има няколко епизода – на 16 януари момчетата се скарват с мъжа на пазара в кв. „Владиславово”, ден по-късно идват да му „отмъщават” и го пребиват, за да се върнат отново на 20 януари и да му нанесат фаталния втори побой, стана ясно от думите на обвинителя. Престъплението се квалифицира като извършено с особена жестокост и с особено големи за жертвата мъки – аутопсията е показала тежка черепно-мозъчна травма и счупване на почти всички ребра и последвали от него разкъсвания на вътрешни органи. Всичко това – само с удари с крака и ръце. По време на втория побой са присъствали още две деца – отново на 13 и 14 години. Те на този етап са само свидетели по разследването, като едното от тях е снимало с телефона си агресията. По отношение на извършителите прокурор Чавдаров обясни, че соченият за извършител е осмокласник, а неговият приятел не ходи на училище. Няма данни за други техни противообществени прояви, предаде БНТ.", "date": "2018.01.23", "title": "Трето дете снимало как другите две убиват бездомника във Варна"}
{"url": "http://www.novinite.bg/articles/155823/Otlojiha-deloto-za-KTB", "text": "Спецсъдът трябваше да опита за втори път да даде старт на мега делото \"КТБ\". Делото обаче беше отложено. Цветан Василев отново е нередовно призован. От властите в Сърбия няма категоричен отговор дали той е получил материалите по делото.То не тръгна и при първия опит заради нередовното призоваване на Цветан Василев. Първото заседание по него беше насрочено за 13 декември миналата година, но не беше даден ход.Делото беше разпределено на случаен принцип на съдийката Виржиния Петрова. На съд прокуратурата предаде банкера Цветан Василев и още 17 душиСлед като делото беше внесено в съда, ръководителят на Специализираната прокуратура Иван Гешев, който е и наблюдаващ прокурор по делото \"КТБ\", каза, че в общ житейски смисъл, случаят \"КТБ\" представлява най-голямата финансова измама с корупционен привкус в новата българска история.  ", "date": "2018.01.23", "title": "Отложиха делото за КТБ"}
{"url": "http://www.novinite.bg/articles/155854/Prokuraturata-nablyudava-proizvodstvoto-za-otkritite-martvi-jeni-v-Plovdiv", "text": "Районна прокуратура-Пловдив наблюдава досъдебно производство, в хода на което ще бъдат установени причините за смъртта на 76-годишната Ц.К. и на 44-годишната Д.Т.. Двете жени били открити починали на 19 януари 2018 г. в гр.Пловдив, от техен близък, в апартамента, в който живеели. Това съобщиха от пресцентъра на прокуратурата. До момента е извършен оглед на местопроизшествие, разпитани са свидетели и назначени две съдебно-медицински експертизи, по които вещите лица да посочат каква е конкретната причина за смъртта им. От извършените първоначално следствени действия няма данни за насилствена смърт.", "date": "2018.01.23", "title": "Прокуратурата наблюдава производството за откритите мъртви жени в Пловдив"}
{"url": "http://www.novinite.bg/articles/155856/KZD-se-samosezira-zaradi-nasilieto-v-dom-za-deca-s-uvrejdaniya", "text": "На заседание на деветчленния състав на Комисията за защита от дискриминация (КЗД) бе взето решение КЗД да се самосезира по случая с агресията спрямо деца в Център за настаняване от семеен тип за деца и младежи с увреждания \"Хризантема\" в Община Габрово.Решението е взето по доклад на Баки Хюсеинов, зам.-председател на Комисията. Повод за доклада са излъчените в медийното пространство репортажи с кадри от насилие - вербално и физическо, спрямо децата от страна на служителки, работещи в Центъра, предаде БГНЕС.Вносителят на доклада Баки Хюсеинов подчертава, че в практиката по приложението на Закона за защита от дискриминация е утвърдено разбирането, че вербалното и физическото насилие накърняват достойнството на потърпевшите и създават за тях унизителна, обидна и застрашителна среда.Затова той смята, че излъчените репортажи съдържат данни за осъществен тормоз по смисъла на параграф 1, точка 1 от Допълнителните разпоредби на Закона за защита от дискриминация.Предлага да бъде образувано производство по казуса пред Комисията за защита от дискриминация, в което да се установят нарушителите и да бъдат наложените предвидените в Закона за защита от дискриминация санкции и принудителни административни мерки.", "date": "2018.01.23", "title": "КЗД се самосезира заради  насилието в дом за деца с увреждания"}
{"url": "http://www.novinite.bg/articles/155859/Tejka-katastrofa-kraj-Karlovo", "text": "Трима души са в болница в тежко състояние след катастрофа край Карлово. Две коли са се ударили на пътя от град Баня към Калофер на разклона за село Ведраре, предаде БНТ.Единият от автомобилите не спрял на знак \"Стоп\" и последвал сблъсък. Колите са изхвърчали от пътя. Пътят не е затворен, но от полицията призовават водачите да карат внимателно в този участък. ", "date": "2018.01.23", "title": "Тежка катастрофа край Карлово"}
{"url": "http://www.novinite.bg/articles/155863/Zadarjaha-maj-za-bludstvo", "text": "Под ръководството и надзора на Софийска районна прокуратура е образувано бързо производство срещу Георги Тодоров, за това, че на 22 януари, около 20.00 часа, в София, кв. \"Бъкстон\", ул. \"Солун\", е извършил блудствени действия (без съвкупление), като употребил за това заплаха.Заолашил пострадалата Й.: \"Вече те хванах, сега ще видиш какво ще ти се случи\"; \"Този път избяга, но другия ще те хвана\"; \"Първо ще те изнасиля, а после ще те убия\". Описаното деяние представлява извършено престъпление, което се наказва с \"лишаване от свобода\" от две до осем години.С оглед високата обществена опасност на деянието и дееца, наблюдаващият прокурор е постановил е на извършителя за срок до 72 часа, като е разпоредено привеждането му на 25 януари в сградата на СРС, НО, когато ще бъде разгледано и искането за вземане по отношение на Тодоров на мярка за неотклонение \"Задържане под стража\".По делото са налице данни, че непосредствено след осъществяване на описаното по-горе престъпление, Тодоров се е насочил към друга жена - намираща се в близост - препречвайки й пътя, не позволявайки й да мине покрай него, но това лице не е установено към момента от органите на досъдебното производство.Поради тази причина, Софийска районна прокуратура апелира към гражданите, които са станали свидетели в рамките на вчерашния ден на деянието на Тодоров, или са пострадали от действия, нарушаващи половата неприкосновеност, да се свържат незабавно с най-близкото полицейско управление или с прокуратурата.Също така, окръжна прокуратура-Стара Загора привлече като обвиняем 45-годишния Ангел И., за това, че на 20 януари в с. С., общ. Чирпан, е извършил действия с цел да възбуди и удовлетвори полово желание без съвкупление по отношение на лице ненавършило 14 години - момиче на 12 г., като блудството представлява опасен рецидив. Ангел И. е осъждан многократно и престъплението за което е привлечен като обвиняем по настоящото дело е извършено в условията на опасен рецидив.Обвиняемият Ангел И. е  за срок от 72 часа с постановление на Окръжна прокуратура - Стара Загора. Предстои внасяне на искане в Окръжен съд - Стара Загора за вземане на мярка за неотклонение \"е под стража\" спрямо него. По делото са разпитани свидетели, назначени са психолого - психиатрични експертизи. Наказанието, което се предвижда за престъплението, е лишаване от свобода от 5 до 20 години.", "date": "2018.01.23", "title": "Задържаха мъж за блудство"}
{"url": "http://www.novinite.bg/articles/155865/Otlojiha-deloto-sreshtu-Rumyana-Chenalova", "text": "Делото срещу Румяна Ченалова, прекратено прекратено два пъти и върнато веднъж, бе отложено от спецсъда. Не е предявено ново обвинение, а има малки допълнения за позицията на прокуратурата, която според Ченалова не си е свършила работата, коментира тя след заседание на специализирания съд.Въпреки че нито защитата, нито спецпрокуратурата имат против процесът да продължи, съдиите отложиха заседанието за февруари. Самата Ченалова счита, че обвинението е абсолютно неясно и правото на защита е нарушено, което не е само нейно мнение и не е случайно.Тя коментира, че лично няма интерес и желание да се проточва във времето разглеждането на делото, подготвена е с всички доводи, които ще изложи февруари. Не е имало според нея пречка, но съдията така е преценил и да отложи делото.Припомняме, името на съдия Ченалова стана известно след изказването на бившия френски посланик у нас  на клон на френско дружество чрез съдебната система. Кабан заяви, че и в съда у нас \"има гнили ябълки\".Последва серия от скандали със съдии от СГС, включително и с шефката на институцията, като името на съдия Ченалова (или по-точно нейният глас) изтече в прословутите записи, .Шефът на СГС Владимира Янева бе отстранена от длъжност и съдена за издаване на разрешения неправомерно на СРС-та. Самата прокуратурата обаче .Срещу съдия  и й бе повдигнато въпросното обвинение, което касае работата й в Търговското отделение на СГС. Ченалова е била съдия по редица известни дела - от аферата \"Сапард\", до убийството пред , мегаделото \"Октопод\" срещу бившата барета Алексей Петров, както и в делата по  и депутата Делян Пеевски.", "date": "2018.01.23", "title": "Отложиха делото срещу Румяна Ченалова"}
{"url": "http://www.novinite.bg/articles/155821/Otmenena-e-gripnata-epidemiya-v-Pernishka-oblast", "text": "От днес се отменя грипната епидемия в Пернишка област, съобщи Регионалната здравна инспекция. Намаляла е заболеваемостта от грип и остри респираторни заболявания до 172,72 на 10 000, предаде БНТ.Сред наблюдаваните 7411 души от всички възрастови групи през третата седмица на годината са регистрирани 128 случая на остри респираторни заболявания. През предходната седмица те са били 208.Възстановени са учебните занятия във всички училища в региона.", "date": "2018.01.23", "title": "Отменена е грипната епидемия в Пернишка област"}
{"url": "http://www.novinite.bg/articles/155820/Mini-Maus-poluchi-zvezda-na-Aleyata-na-slavata", "text": "Мини Маус получи звезда на Алеята на славата в Холивуд. Приятелката на Мики Маус трябваше да чака за признанието повече от 40 години от мъжката мишка, предаде БНТ.Двамата дебютират на екран заедно - през далечната 1928 г., но по някаква причина компанията „Дисни”, която е техен създател, досега не беше номинирала Мини Маус за звезда на алеята.Формален домакин на церемонията беше певицата Кейти Пери, която не пропусна да подчертае голямото забавяне.  ", "date": "2018.01.23", "title": "Мини Маус получи звезда на Алеята на славата"}
{"url": "http://www.novinite.bg/articles/155810/Priklyuchi-krizata-s-finansiraneto-na-amerikanskoto-pravitelstvo", "text": "Приключи кризата с финансирането на американското правителство. Демократите и Републиканците в Сената се договориха за временно отпускане на средства, предаде Нова телевизия.Сделката обаче е временна - само до 8-и февруари. Ако в следващите 15 дни Конгресът не постигне постоянна договорка, отново ще се стигне до спиране на федералните служби.За да гласуват \"За\", Демократите искат да бъдат предпазени от депортация 700 000 имигранти, заведени нелегално в Съединените щати като деца. Републиканците не са съгласни и търсят финансиране на стената, която обеща Доналд Тръмп.Когато правителството няма финансиране, както в последните 3 дни, поетапно спира работата на федералните агенции. Хиляди техни служители излизат в принудителен отпуск, без да е ясно кога ще подновят работа и дали ще им се плати.   ", "date": "2018.01.23", "title": "Приключи кризата с финансирането на американското правителство"}
{"url": "http://www.novinite.bg/articles/155840/Tri-protesta-se-provejdat-okolo-Narodnoto-sabranie", "text": "Три протеста се провеждат около Народното събрание в деня на заседанието за вота на недоверие към правителството.Първият протест подкрепя внесения от БСП вот на недоверие срещу правителството. Пред входа на НС, откъдето влизат народните представители граждани протестират с викове \"оставка\" и размахват суджук, закачен на въдица.Плакатите, които издигат недоволстващите са \"ГЕРБ= корупция\", \"Глас срещу ГЕРБ, глас за България\", \"Спаси България от корупцията\".В градинката до Народното събрание защитници на Истанбулската конвенция поискаха да бъде ратифицирана. Според тях нашето законодателство не давало достатъчно гаранции за защита на жените от насилие. Защитниците на конвенцията носеха плакати \"Любовта не боли\", \"Истинските мъже не бият\", \"Уважавай жените\", \"За правото на мъжете да правят салата\".Противници на Истанбулската конвенция протестираха пред паметника на цар Освободител с плакати \"Запазете децата ни\", \"Не на Истанбулската конвенция\", \"Национални предатели спрете се\", \"Без джендър постулати в ЕП\", \"Народ и президент срещу предателството\".По-рано днес акция в подкрепа на Истанбулската конвенция се състоя и акция в градинката пред Софийски университет, докато в СУ се провеждаше дискусия по законопроекта за ратифициране на Конвенцията.Десетки хора изразиха позицията си. Те са обявиха категорично \"за\" ратифицирането на документа. Според протестиращите по темата за конвенцията са \"разхвърляни целия политически популизъм е задколисие\", които остават за сметка на хората. Фундаменталната цел на документа е превенция на насилието, което често се наблюдава у нас, допълват хората.", "date": "2018.01.23", "title": "Три протеста се провеждат около Народното събрание"}
{"url": "http://www.novinite.bg/articles/155862/Izyasnyavat-motivite-za-ubijstvoto-na-bezdomnika-vav-Varna", "text": "Продължава изясняването на мотивите за убийството на бездомника във Варна. Задържани са две момчета - на 14 и 13 години, които пребили до смърт 53-годишния Красимир Куртев. На побоя са присъствали още две момчета, които са гледали и снимали побоя. Бездомният мъж не е бил агресивен и не е създавал конфликти ситуации, твърдят живеещи в квартал „Владислав Варненчик\", където е извършено престъплението, предаде БНТ.53-годишният бездомник е обитавал изоставена барака на пазара във варненския квартал „Владислав Варненчик\". Според работещите там и живеещите в района, мъжът не е бил агресивен.Маргарита Ганева: Просто стои, пие си, сам си говори с кучето и това е... Агресия не е проявявал към никой.Живко Стоянов: Не съм го виждал да буйства, да вика или нещо да е конфликтна личност.Конфликтът между бездомния мъж и двете момчета е възникнал в пункт за събиране на вторични суровини миналия вторник. На следващия ден момчетата решават да му отмъстят и му нанасят побой. Няколко дни по-късно го пребиват отново. Бездомникът е намерен в безпомощно състояние. Смъртта му е настъпила след тежка черепно-мозъчна травма.Владимир Чавдаров, окръжен прокурор на : Извършихме специална проверка липсват данни за предишни противообществени прояви от тези лица. Те са български граждани от определен етнос. Единият от тях, по-големият, е посещавал училище, по-малкият 13-годишният не ходи на училище.По време на фаталния побой са присъствали още две момчета - на 14 и на 13 години. Едното от тях е снимало с телефона си, а другото е наблюдавало случващото се. Записът е предаден на прокуратурата. Образувано е досъдебно производство за умишлено  по особено мъчителен начин. Ако 14-годишното момче бъде признато за виновно наказанието е лишаване от свобода от 15 до 20 години, доживотен затвор или доживотен без замяна. Предвид възрастта му, присъдата може да бъде намалена от 3 до 10 години лишаване от свобода.", "date": "2018.01.23", "title": "Изясняват мотивите за убийството на бездомника във Варна"}
{"url": "http://www.novinite.bg/articles/155817/Kyurdi-i-turci-se-biha-na-letishte-v-Germaniya", "text": "Турци и кюрди участваха в масов бой на германско летище. Повод за безредиците била офанзивата на Анкара срещу кюрдските отряди в Сирия, предаде Нова телевизия.Кюрди правели демонстрация срещу военната кампания на Турция, която започна миналата седмица. На летището в Хановер те носели знамена на Кюрдистан и Северна Сирия.Скандирали, че Реджеп Ердоган е фашист и искали спиране на боевете. Група от няколко десетки турци ги нападнали. Полицията се намесила бързо, но двама души вече били с наранявания. Няколко са арестувани. ", "date": "2018.01.23", "title": "Кюрди и турци се биха на летище в Германия"}
{"url": "http://www.novinite.bg/articles/155830/Opasnost-ot-cunami-za-chasti-ot-Alyaska", "text": "Земетресение с магнитуд 8,2 удари на 256 км югоизточно от Чиниак, в Аляска, на дълбочина 10 км, в 9 ч. и 31 мин. по Гринуич, съобщи Геофизическият институт на САЩ, цитиран от Ройтерс. След труса бе издадено предупреждение за опасност от цунами за части от Аляска и Канада, както и се води наблюдение за опасност от приливни вълни по цялото западно крайбрежие на Съединените щати, съобщи американската служба за наблюдение на цунами.", "date": "2018.01.23", "title": "Oпасност от цунами за части от Аляска"}
{"url": "http://www.novinite.bg/articles/155843/Za-kakvo-se-opasyava-elitat-na-foruma-v-Davos", "text": "Ако нещата в глобалната икономика изглеждат твърде добре, за да са истина, това вероятно наистина е така. Или поне така смятат някои инвеститори, нобелови лауреати и академици, които ще посетят глобалната среща на Световния икономически форум в Давос, Швейцария, тази седмица, пише Bloomberg.Най-бързият глобален растеж от началото на десетилетието и силните прогнози за корпоративните печалби явно създават почти перфектни условия за много инвеститори, а оптимизмът на играчите на фондовите борси удря близо 8-годишен връх. Пазарите в цял свят вече са се разраснали с 3,4 трлн. долара тази година, а ръстът им продължава, макар че някои водещи показатели просветват тревожно. А ситуацията при биткойна е като при скоростно влакче.Въпросът е може ли те наистина да останат такива? Не всички в Давос са убедени, че това е възможно.„В момента сме самодоволни“, казва нобеловият лауреат Робърт Шилер. Той дори вижда паралели между днес и 1929 г., когато сривът на пазарите помогна за стартирането на Голямата депресия.Всяка корекция „вероятно няма да бъде толкова лоша, колкото през 1929 г., но може да доведе до сътресения“, казва той в интервю.По-оптимистично настроен е професорът от Харвард Кенет Рогоф, който твърди, че „дългата сянка на финансовата криза“ най-накрая избледнява, затова „растежът ще продължи да се представя повече от добре“.Представителите на форума обикновено познават поне за големите неща. През 2007 г. глобалният растеж изглеждаше стабилен, а акциите поскъпваха, но въпреки това финансовият министър на САЩ Лорънс Самърс заяви, че „си заслужава да си припомним, че пазарите бяха много оптимистични в началото на лятото на 1914 г.“. Нуриел Рубини от New York University пък очакваше \"твърдо приземяване\".Какви обаче са потенциалните заплахи пред сегашните перспективи?КитайВтората по големина икономика в света се оказа положителна изненада през 2017 г., но започва да показва признаци за охлаждане. Планът за намаляване на риска пред финансовата система забави ръста на кредитите, но огромният куп дългове на страната, равняващ се на 264% от БВП през 2017 г., продължава да е повод за притеснение.Как властите в Китай ще ограничат кредитирането, без да спънат икономиката, е едно от големите предизвикателства тази година.„Мисля, че Китай вероятно ще бъде епицентърът, ако ударим глобална рецесия“, казва Рогоф.„Исторически фондовият пазар обикновено се отразява на настроението в Давос“, пише заместник-председателят на BlackRock Филип Хилдебранд, който също ще е на форума. „Затова ако нещата се запазят такива, очаквам настроението да е добро“.", "date": "2018.01.23", "title": "За какво се опасява елитът на форума в Давос"}
{"url": "http://www.novinite.bg/articles/155834/Grigor-Ne-znam-kade-sbarkah", "text": "Hай-добрият български тенисист Григор Димитров призна, че е разочарован след отпадането си на четвъртфиналите на Откритото първенство на Австралия, но отдаде и заслуженото на съперника си Кайл Едмънд.Поставеният под №3 Димитров претърпя поражение с 4:6, 6:3, 3:6, 4:6 от британеца, който за първи път в кариерата си достигна до полуфинал в турнирите от Големия шлем.\"Нормално е да съм разочарован, но Кайл заслужава уважение. Той си спечели победата, това е. Гледах всичките му мачове тук. Той се справи с много тежки срещи. Жегата не му влияе. Това се видя и днес. Той натискаше, вярваше в ударите си и в играта си. Много добре разчиташе кога трябва да атакува и кога да направи нещо различно. Когато си достигнал до полуфинал в турнир от Шлема, вече всичко е възможно. Зависи колко го искаш. Тези шансове не идват всеки ден, така че, когато ги имаш, трябва да се опиташ да се възползваш максимално\", коментира Димитров.\"Кайл работи толкова здраво в последните месеци. Видял съм го с очите си, играх няколко пъти срещу него. Поемам отговорността за представянето ми и днес. Не мога да кажа точно в какво сбърках, мога да седна и да говоря за всяко мое решение на корта, но сега той заслужава цялото внимание. Той е победителят\", заяви Димитров, който през миналия сезон игра полуфинал в Мелбърн.", "date": "2018.01.23", "title": "Григор: Не знам къде сбърках"}
{"url": "http://www.novinite.bg/articles/155849/Germanski-gimnazist-ubi-sauchenik", "text": "Ученик от гимназия в западния германски град Люнен бе убит в класната стая, предаде Би Би Си. Трагедията се разигра тази сутрин в училището Кете Колвиц край Дортмунд. По данни на полицията в провинция Северен Рейн-Вестфалия жертвата е 14-годишно момче, извършителят на престъплението е с година по-голям от заклания негов съученик. \"Ние арестувахме тийнейджъра\", заяви говорител на полицията. Двамата гимназисти са германски граждани, като нападателят има и казахстански паспорт. Властите в провинцията се опитват да се преборят с младежката престъпност. Всеки пети закононарушител е под 21 години, посочи британската медия.", "date": "2018.01.23", "title": "Германски гимназист уби съученик"}
{"url": "http://www.novinite.bg/articles/155852/Navodneniya-i-risk-ot-lavini-v-Zapadna-Evropa", "text": "Наводнения, придошли реки, обилни снеговалежи, риск от лавини и откъснати от света населени места имаше в няколко страни от Западна Европа, предадоха Франс прес и Асошиейтед прес. На места във Франция има наводнени полета и къщи. Тридесет департамента в страната са под оранжева тревога заради лошото време и наводненията. Оранжев код означава хората да внимават заради опасни природни феномени. В Париж река Сена преля по бреговете и се очаква максималното й ниво да бъде отчетено в петък. Очаква се то да достигне пика от 6,10 метра, регистриран през юни 2016 г. Тогава експертите казаха, че това е било най-високото ниво на реката в Париж от 30 години насам. В град Сошо заради покачване на водното ниво бе затворен автомобилният завод на Пе Ес А /PSA/ и 1800 работници се озоваха в принудителен отпуск. Южно от Страсбург бяха взети мерки за овладяване на покачването на водите на река Рейн. На германска територия точно срещу Страсбург, нивото на реката днес достигна 4,73 метра. Във френските Алпи има обилни валежи, съчетани с топенето на падналия вече сняг на някои места. Около 75 туристи и работници бяха евакуирани от четиризвезден планински хотел в Северна Италия близо до границата с Австрия след лавина, паднала през нощта, предаде Асошиейтед прес.", "date": "2018.01.23", "title": "Наводнения и риск от лавини в Западна Европа"}
{"url": "http://www.novinite.bg/articles/155827/Izdirvano-v-cyalata-strana-momiche-samo-otide-v-policiyata", "text": "Обявената за издирване 12-годишна Лиляна Кирилова от монтанския квартал \"Кошарник\" сама се предала в полицията днес сутринта.   Момичето беше обявено за общодържавно издирване, след като на 4 януари напуснала учебните занятията в Шесто СОУ и не се прибрала в дома си.   Шестокласничката Лиляна живее с дядо си. Според криминалисти имала склонност да лъже и фантазира. Проведени са поредица срещи с нейни роднини от Монтана и Лом.   В момента с момичето работят служители от детска педагогическа стая на РУ-Монтана.", "date": "2018.01.23", "title": "Издирвано в цялата страна момиче само отиде в полицията"}
{"url": "http://www.novinite.bg/articles/155808/Dnes-shte-preobladava-slanchevo-vreme", "text": "Днес ще преобладава слънчево време, с по-значителна облачност над северозападната половина на страната. Ще духа слаб до умерен североизточен вятър. Максималните температури ще са между 0° и 5°, за София – 0°.Атмосферното налягане ще продължи да се повишава и ще е значително по-високо от средното за януари.Над планините ще има временни увеличения на облачността, но само на отделни места ще прехвърчи сняг. Ще духа силен северен вятър. Максимална температура на височина 1200 метра около минус 4°, на 2000 метра – около минус 9°.Над Черноморието ще има временни увеличения на облачността, но без валежи. Ще духа умерен вятър от север-североизток. Максимални температури на въздуха: 2-3°. Температурата на морската вода е 7°. Вълнението на морето ще бъде 4 бала.", "date": "2018.01.23", "title": "Днес ще преобладава слънчево време"}
{"url": "http://www.novinite.bg/articles/155812/Lavinna-opasnost-v-Evropa", "text": "В редица европейски страни е повишена лавинната опасност до максимална степен. Сред най-засегнатите са Франция, Италия, Австрия. В Швейцария снегът блокира много туристи, предаде БНТ.Силна снежна буря откъсна швейцарския град Сан Антонио. Той се намира на едва 32 километра от Давос, където днес започва Световният икономически форум. Според местните жители такъв сняг не е имало от три десетилетия. Той обаче блокира и много туристи.Сабрина, туристка: Полицията ни обясни, че е забранено да напускаме къщата. Трябва да останем вътре. Пътищата са затворени и не можем да се придвижим нито с автобус, нито с влак. Нищо не върви.Туристите нямат право да напускат хотелите докато не премине лавинната опасност. Най-високата степен е обявена във Франция и Австрия. Много ски курорти в Алпите бяха засегнати от големия сняг. В Италия поради опасността от лавина бе затворен път, който обаче блокира близо 5 хиляди души. В Швейцария двама скиори, попаднали в снежен капан, прекараха нощта на 1000 метра надморска височина, а по-късно бяха спасени. При тези условия днес в Давос започва срещата на държавни и бизнес лидери от целия свят. Въпреки затрупаните пътища, засега няма промяна относно началото на Световния икономически форум.", "date": "2018.01.23", "title": "Лавинна опасност в Европа"}
{"url": "http://www.novinite.bg/articles/155813/Dimitrovgrad-Dryanovo-i-Tryavna-sashto-obyavyavat-gripna-epidemiya", "text": "Грипът у нас продължава да настъпва. Още три общини са в грипна епидемия от днес, предаде БНТ.В Трявна и Дряново до 26 януари дните са обявени и за неучебни. В Димитровград грипната епидемия е до 28 януари. Все още е в сила в Благоевград и Пазарджик. В грипна ваканция излизат и учениците в град Брезово. В Пернишка област днес би трябвало грипната епидемия да бъде отменена.", "date": "2018.01.23", "title": "Димитровград, Дряново и Трявна също обявяват грипна епидемия"}
{"url": "http://www.novinite.bg/articles/155814/V-stranata-sa-stanali-10-patnotransportni-proizshestviya", "text": "21 души са ранени при катастрофи през изминалото денонощие. Това съобщиха от пресцентъра на МВР. В страната са станали 10 пътнотранспортни произшествия, при които има двама загинали и един с опасност за живота. На територията на столицата са станали един тежък и 156 леки пътни инцидента, при които има десетима ранени.", "date": "2018.01.23", "title": "В страната са станали 10 пътнотранспортни произшествия"}
{"url": "http://www.novinite.bg/articles/155857/Sblasak-mejdu-samolet-i-helikopter-v-Germaniya", "text": "Четирима души загинаха при сблъсък на лекомоторен самолет и хеликоптер в района на германския град Филипсбург. Хеликоптерът вероятно е на спасителните служби, съобщи ДПА.", "date": "2018.01.23", "title": "Сблъсък между самолет и хеликоптер в Германия"}
{"url": "http://www.novinite.bg/articles/155822/Verijna-katastrofa-zatvori-tunela-Topli-dol-na-AM-Hemus", "text": "Верижна катастрофа на АМ „Хемус“ в тунел Топли дол. По първоначална информация са пострадали около шест човека, а тунелът е затворен за движение. Към мястото на инцидента пътуват линейки и полицейски екипи. Прави се организация за пренасочване на движението.Има вероятност движението в района да бъде преустановено.", "date": "2018.01.23", "title": "Верижна катастрофа затвори тунела Топли дол на АМ „Хемус“"}
{"url": "http://www.novinite.bg/articles/155861/Shefat-na-NSO-podal-ostavka", "text": "Ангел Ангелов - началникът Националната служба за охрана (НСО) е подал оставка, съобщава \"Гласове\".Медията информира, че формална причина за молбата за напускане, която беше депозирана в понеделник вечерта, е предложение за друга работна позиция, но реалната причина е прокурорска проверка за извършени от него злоупотреби.Военно-окръжната прокуратура е започнала проверка по няколко сигнала, подадени от служители на НСО. Сигналите твърдят, че ловни излети на Антонов били маскирани като командировки. Той е ловувал в ловното стопанство \"Кричим\".", "date": "2018.01.23", "title": "Шефът на НСО подал оставка"}
{"url": "http://www.novinite.bg/articles/155825/Spasiha-maj-izgubil-se-vav-Vitosha", "text": "Екип на Планинската спасителна служба (ПСС) към Българския червен кръст (БЧК) е оказал помощ на мъж, който се е изгубил във Витоша. Спасителите са провели акция за откриването на бедстващия човек вчера вечер, 22 декември, съобщи \"24 часа\"Мъжът се е изгубил, слизайки от Черни връх. Той попаднал на лошо време и мъгла.Сигналът към ПСС е подаден около 18.30 часа от изгубилия се турист. Спасителите стигат до него около 21 часа.Мъжът е намерен и спасен в района на Боянската река. Той е бил с добро физическо и психическо състояние.", "date": "2018.01.23", "title": "Спасиха мъж, изгубил се във Витоша"}
{"url": "http://www.novinite.bg/articles/155824/Pochina-Koni-Sojar", "text": "Американката Кони Сойър, най-възрастната работеща холивудска актриса, почина на 105 години в своя дом в Лос Анджелис, съобщи сайтът TMZ. Актрисата е родена в края на 1912 година в семейство на еврейски емигранти от Румъния. През 1959 година тя партнира на Франк Синатра и на Едуард Робинсън в комедията на Франк Капра \"Дупка в главата\". През 2012-а, когато Кони Сойър е на 99 години, тя става член на американската киноакадемия. Последната роля на актрисата беше тази на мис Съливан в телевизионната драма \"Рей Донован\". ", "date": "2018.01.23", "title": "Почина Кони Сойър"}
{"url": "http://www.novinite.bg/articles/155828/Tejka-katastrofa-na-patya-Sofiya-Varna", "text": "Тежка катастрофа възникна по главния път София - Варна, в участъка между пътен възел Абланица и село Микре.Ударили са се камион и лек автомобил.При инцидента е починала една жена, а дете ѝ е било ранено, съобщи БНР. Майката е починала по път за болница, а 8-годишното дете е настанено за лечение в болницата в Ловеч с наранявания по главата и комоцио.Причините за инцидента се изясняват. Към момента движението в района е ограничено и се осъществява по обходен маршрут през село Голец и в двете посоки.Припомняме, на 17 ноември 2017 година 9 души загинаха, а 20 бяха ранени при тежка катастрофа по пътя София - Варна, в района на село Микре, област Ловеч. Тогава се удариха автобус и тежкотоварен камион. Пътниците в автобус бяха от Съюза на слепите в България.", "date": "2018.01.23", "title": "Тежка катастрофа на пътя София - Варна"}
{"url": "http://www.novinite.bg/articles/155829/KEVR-oproverga-biznesa-za-drastichno-poskapvane-na-toka-za-bita", "text": "Няма обективни обстоятелства за драстично повишение на цените на тока за бита от 1 юли, заяви председателят на Комисията за енергийно и водно регулиране Иван Иванов след днешното заседание на регулатора, предаде репортерът на БНТ Николай Минков.Изказването на Иванов бе провокирано от твърденията на работодателските организации вчера, че спекулативно високите цени на енергийния пазар, достигащи до 120 лв. за мгвт/ч, ще принудят КЕВР да увеличи и цената за домакинствата между 15 и 30 на сто, вземайки ги за референтни. Твърденията на бизнеса Иванов определи като спекулативни и го призова да не провокират неоснователни страхове сред българското общество.Той посочи, че с готвените промени в Закона за енергетиката, които до дни трябва да бъдат публикувани за обществено обсъждане, регулаторът ще получи разследващи функции и ще може да налага наказания при констатиране на злоупотреби в електроенергийния пазар на едро.", "date": "2018.01.23", "title": "КЕВР опроверга бизнеса за драстично поскъпване на тока за бита"}
{"url": "http://www.novinite.bg/articles/155816/Izgorya-stolichen-restorant", "text": "Столичен ресторант изгоря в ранните часове на днешния ден, предаде репортер на novini.bg. Сигналът за пожара близо до зала „Фестивална” е подаден минути около 5.40 тази сутрин, поясниха novini.bg от пресцентъра на МВР. Изгорели са около 500 кв. метра площ. Няма пострадали при инцидента. Три коли на пожарната са загисили развилата се огнена стихия.", "date": "2018.01.23", "title": "Изгоря столичен ресторант"}
{"url": "http://www.novinite.bg/articles/155833/Bum-na-svatbite-na-nepalnoletni-otchita-statistikata", "text": "Бум на сватбите на непълнолетни отчита статистиката. По последни данни на Националния статистически институт (НСИ) през 2016 г. под венчилото, преди да навършат 18 години, са минали 1242-ма българи. В сравнение с 2015 г. броят на непълнолетните младоженци е нараснал с 30%, пише \"Монитор\". Според Семейния кодекс непълнолетните могат да сключат граждански брак, при условие че са навършили 16 г. и след разрешение от районния съд. Съдът дава зелена светлина за брака, след като изслуша двойката и родителите им, които трябва да дадат съгласие за женитба. И докато броят на желаещите да минат под венчилото младежи расте, мераклиите в пенсионна възраст, поискали да си кажат заветното „Да“, намаляват. През 2016 г. 289 двойки пенсионери са решили да скрепят любовта си и на хартия. „Сред тези младоженци от третата възраст има много хора, които през 80-те години са се развели формално, за да запазят жилищата си, тъй като тогава едно семейство имаше право само на един апартамент“, обясни Маргарита Цветкова от Столичен дом за радостни обреди. Сега, навършили пенсионна възраст, тези двойки се женят отново, за да могат след смъртта на половинката си да получат вдовишки добавки. След няколко годишен ръст на сватбите в последните години от НСИ отчитат, че през 2016 г. интересът към гражданския брак намалява. През 2016 г. 26 803 двойки са решили да узаконят любовта си, което е с 917 по-малко спрямо предходната година. Най-много мераклии да застанат пред олтара е имало в София, където над 5400 двойки са си казали заветното „Да“. На второ място се нареждат пловдивчани с 2801 сватби, следвани от варненци с близо 2000 граждански брака. Последни в класацията са жителите на община Кюстендил, в която през 2016 г. официално семейство са станали едва 289 двойки. Данни на НСИ показват ръст на разводите през 2016 г. 10603 двойки са решили да разтрогнат брака си, като най-многобройни са били разводите в столицата - 2404, следвани от Пловдив – 996, и Варна - 807.", "date": "2018.01.23", "title": "Бум на сватбите на непълнолетни отчита статистиката"}
{"url": "http://www.novinite.bg/articles/155841/153-uchilishta-v-stranata-zatvoriha-zaradi-gripa", "text": "Поради висока заболеваемост в 153 училища в страната днес няма да има учебни занятия.В 116 училища в област Пазарджик е преустановен учебният процес и на 23 януари 2018 г. поради обявена грипна епидемия.До 24 януари продължава и грипната ваканция за СУ „Васил Левски“ – гр. Опака, обл. Търговище, съобщиха от МОН.В 17 училища в община Благоевград поради висока заболеваемост на учениците също няма да се учи днес.В област Враца няма учебни занятия в Обединено училище „Св. Св. Кирил и Методий“, с. Краводер.Поради висока заболеваемост няма да се учи на 23 и 24 януари и в ПГСС “Св. Георги Победоносец“, гр. Суворово, област Варна.На 23 и 24 януари няма да учат и 4 училища в Пловдивска област – ОУ „Св. Св. Кирил и Методий - с. Стрелци, НУ „Св. Св. Кирил и Методий“- с. Борец, СУ „Христо Смирненски“- гр. Брезово, и ПГ „Зл. Бояджиев“- гр. Брезово.В област Хасково, в СУ „Д-р П. Берон“- гр. Свиленград, няма да има занятия на 23 и 24 поради непредвиден ремонт на отоплителната инсталация.В област Габрово е обявена грипна ваканция за 6 училища – СУ „М. Райкович“- гр. Дряново, ПГИ „Рачо Стоянов“ – гр. Дряново, ОУ „Проф. П.Н.Райков“- гр. Трявна, ОУ „В.Левски“ – с. Плачковци, СУ „П.Р. Славейков“ – гр. Трявна, и НГПИ „Тревненска школа“ – гр. Трявна.В област Бургас 4 училища няма да учат от 23 до 26 януари - ОУ \"Н.Й. Вапцаров\" - с. Факия, ОУ \"Св. Св. Кирил и Методий\" - с. Загорци, ПГМССЕ \"Н. Й. Вапцаров\" - гр. Средец, и ОУ \"Антон Страшимиров\" - с. Дебелт.В Софийска област няма да има учебни занятия в СОУ „Хр. Ботев“ – с. Горна Малина, поради ремонт на отоплителната инсталация от 23 до 25 януари.В ОУ „Хр.Ботев“ – с. Кукорево, област Ямбол, също няма де се учи на 23 до 24 януари.  ", "date": "2018.01.23", "title": "153 училища в страната затвориха заради грипа"}
{"url": "http://www.novinite.bg/articles/155837/Sinyata-zona-v-Plovdiv-poskapva", "text": "Общинският съвет реши на свое заседание днес \"Синята зона\" в града са стане 2 лева от 1 април, предаде Радио „Фокус” - Пловдив. „За“ гласуваха 28 съветници, „против“ - 17 и един се въздържа. Кметът Иван Тотев заяви, че увеличението на цената е само една от мерките, които Община Пловдив предприема, за да се намали достъпът на автомобили в централната градска част. Очаква се тази година Общината да закупи още 20 паркомата за таксуване в \"Синя зона\". Чрез тях хората ще имат възможност да паркират гъвкаво и за време, по-малко от 1 час. Увеличението на \"Синя зона\" в Пловдив е едно от предложенията за промени в Наредбата за определянето на местните такси и цени на услугите, които обсъждат днес общинските съветници, предаде БНТ.", "date": "2018.01.23", "title": "Синята зона в Пловдив поскъпва"}
{"url": "http://www.novinite.bg/articles/155838/Ekspert-Biznesat-v-Balgariya-tarsi-vse-po-gavkavi-ofis-modeli", "text": " Търсенето на гъвкаво работно пространство регистрира ръст навсякъде по света. Разрастването на мрежата ни от офиси е ключова част от бизнес стратегията ни, като от особено значение за нас е да развиваме бизнеса си на места, където компаниите демонстрират интерес към гъвкавия офис модел. Българският пазар е точно такъв.Освен това икономиката на България отбелязва стабилен растеж и бизнес средата се променя в отговор на нарастващия апетит за нови проекти и експанзия, както вътрешна, така и произтичаща от външни инвестиции. Regus има ключова роля в подпомагането на бизнес растежа, като предлага подвижност и гъвкавост на работната среда. Нашият трети офис център в София – Regus Sofia Airport, е още едно доказателство, че все все повече компании се нуждаят от гъвкаво работно пространство. Радваме се, че можем да отговорим на нуждите на нашите клиенти. Regus Sofia Airport разполага с всички предимства, които центровете ни по света предлагат, включително удобна локация с лесен достъп до центъра на София и до магистралата, която води до Пловдив и Варна.Като стана дума за Пловдив, планираме да разширим мрежата си в България, като отворим нов център, този път извън София. Това ще бъде първият Regus център в Пловдив, като изключително се радваме да съобщим, че той ще отвори врати съвсем скоро, в началото на 2018 г.Regus е най-големият доставчик на гъвкави офисни решения в света с мрежа от 3 000 локации в над 1000 населени места в повече от 100 държави, обслужващи 2.3 милиона души. Предлагаме на хората и фирмите всичко, от което се нуждаят в модерна работна обстановка. Портфолиото ни от продукти и услуги предлага богат избор с цел всеки клиент да може да избере идеалната работна атмосфера за своя бизнес. Нашето портфолио включва офис пространства, виртуални офиси, заседателни зали, работа в споделена офис среда и бизнес салони. Освен това предлагаме услугата Busniessworld, която осигурява достъп до повече от 2000 бизнес локации по цял свят, както и услуга, наречена „възстановяване на работното място“, посветена на създаването на перфектния физически или виртуален офис, проектиран според нуждите на конкретния клиент, включително модерна IT и телекомуникационна техника. Всеки един от нашите клиенти може сам да избере за колко дни в месеца желае да използва услугите ни и типа работно пространство, отговарящо на нуждите му.Нашите центрове се грижат за обслужването на повече от 2.3 милиона клиенти, които разчитат да им помогнем в работата. Можем да съдействаме на всеки, който се нуждае от работно пространство, като услугите ни са идеални не само за родните професионалисти, но и за чуждестранни фирми, които искат да навлязат на българския пазар, без да се ангажират с традиционните дългосрочни договори за наем. Regus отчита факта, че всеки клиент има индивидуални и уникални потребности, като осигурява персонално обслужване на високо ниво и акцентира върху местния си мениджмънт. Знаем колко е важно да се отчитат местните специфики на всеки пазар, за да осигурим най-добрия продукт и най-качественото обслужване, което нашите клиенти заслужават.Клиентите ни варират между мобилни служители и хора, които се местят от една среща в друга, до бизнес посетители на града. Сред тях са и организации от всякакъв тип и размер – от големи компании като Google, Microsoft, Amazon и LinkedIn и техните местни представители, до стартъпи. Работата на хората, които се възползват от услугите ни, обхваща всички сектори: от производство до търговия на дребно и от петролни компании до фирми за професионални услуги. Бизнесът с гъвкавото работно пространство се развива много добре в България. Затова с гордост обявяваме, че през следващите няколко месеца планираме да отворим първия си център в Пловдив и четвъртия в София.В днешно време все повече хора стават мобилни служители. Създаването на мобилна и подвижна работна ръка може да бъде трудна задача – затова съществуваме ние, за да помагаме на клиентите си да осъзнаят ползите от гъвкавата работна среда, да облекчим трудностите и предизвикателствата пред тях и по този начин да ги направим по-успешни. Така даваме на потребителите възможността да работят когато искат, където искат и както искат, без да бъдат обвързани с дългосрочни и фиксирани договори за наем.Средата в България за инвестиции е доста обещаваща. Също така, предвид настоящото европредседателство се очаква България да привлече много европейски посетители и предприемачи през тази година. Ето защо ние изключително се вълнуваме от възможността да разширим мрежата си в България, особено в оживения град София, където все повече фирми ще могат да се възползват от предимствата и възможностите, които предлага гъвкавата работна среда. Всички типове бизнеси се стремят към по-голяма мобилност, подвижност и по-богат избор от локации. Имаме удоволствието да доставим на бизнеса и на професионалистите в София шанса да изпробват възможността за гъвкавост на работното място и да извършват професионалните си задачи от там, откъдето желаят.", "date": "2018.01.23", "title": "Експерт: Бизнесът в България търси все по-гъвкави офис модели"}
{"url": "http://www.novinite.bg/articles/155839/Spipaha-nezakonni-cigari", "text": "На 22 януари, на „Кооперативен пазар“-Бяла Слатина полицаи извършили проверка на лек автомобил “Опел“. Колата е собственост на жител на село Буковлък, област Плевен. В автомобила са намерени и иззети 333 пакета с нарязан тютюн, без български акцизен бандерол.", "date": "2018.01.23", "title": "Спипаха незаконни цигари"}
{"url": "http://www.novinite.bg/articles/155831/Vlak-blasna-maj", "text": "Мъж е в болница след като бе блъснат от влак тази сутрин. Това съобщиха от ОДМВР - Пловдив. Минути преди 7.00 часа било съобщено, че между селата Златитрап и Кадиево пътнически влак ударил странично мъж, който вървял в близост до релсите. Пострадалият е 74-годишен жител на Стамболийски. Той е настанен в болница с наранявания по краката. По предварителни данни той е с увреден слух и не е реагирал на звука от приближаващата железопътна композиция.", "date": "2018.01.23", "title": "Влак блъсна мъж"}
{"url": "http://www.novinite.bg/articles/155819/Bezdomnite-v-Sofiya-stavat-vse-poveche", "text": "Тенденцията в последно време е броят на бездомните в столицата да се увеличава. Това заяви директорът на  Кризисния център за настаняване на бездомни хора в столичния квартал \"Захарна фабрика\" Пепи Джуренов, предаде Агенция Фокус.През изминалата нощ в центъра са били приютени 174 души.Джуренов увери, че с оглед на очакваните застудявания, кризисният център има готовност да подслони всеки нуждаещ се. \"Центърът разполага със 172 легла, но имаме и допълнителни походни легла, така че, досега не сме върнали човек, който е решил да преспи при нас\", посочи директорът на центъра. Той добави, че за хората за полагат и медицински грижи - през изминалата нощ 16 души от настанените са били прегледани от лекар, а част от тях са били насочени към лечебни заведения.Джуренов обясни и че бройката на търсещите подслон в центъра е горе-долу константна. По думите му от тази услуга се възползват от 150 до 200 човека, в зависимост от атмосферните условия и температурата навън.", "date": "2018.01.23", "title": "Бездомните в София стават все повече"}
{"url": "http://www.novinite.bg/articles/155845/Mejdunarodni-eksperti-Balgariya-sama-tryabva-da-postroi-AEC-Belene", "text": "България може сама да построи АЕЦ \"Белене\". Това се казва в анализ на международен екип експерти, поръчан от БУЛАТОМ, който ще бъде представен пред депутатите от енергийната комисия в парламента следващата седмица. Нова ядрена централа е напълно по силите на държавата, защото годишните разходи за реализацията на проекта са в размер на около 2 млрд. евро, които могат да бъдат поети от държавния бюджет, категорични са експертите.Друг вариант за използване на вече платеното оборудване за АЕЦ \"Белене\" е то да бъде реализирано от държавата като нов блок в АЕЦ \"Козлодуй\", но тогава ще има оскъпяване заради промяна на проекта.Какъвто и варинат да се избере експертите са категирочни, че от стратегическа гледна точка най-добре би било проектът да се довърши от държавата. Ликвидирането му и превръщането на оборудването в скрап ще донесе около 1,5 млн. долара, което означава пълна загуба за държавата на всички направени разходи досега. Може да се потърси и продажба, но за целта е нужно участие и на \"Росатом\".Според авторите на доклада, при 100% частна реализация проектът трябва да бъде лицензиран отново. Освен това, макар и на пръв поглед държавата да не участва, тя също има водеща роля – за регулацията на пазарите, отработеното ядрено гориво и т.н.И чуждестранните експерти, както и учените от БАН, прогнозират, че през следващите 10 години България ще има нужда от нови генериращи мощности, отчитайки и риска за предсрочно извеждане от експлоатация на въглищните централи и на фона на целите на ЕС за намаляване на вредните емисии.", "date": "2018.01.23", "title": "Международни експерти: България сама трябва да построи АЕЦ \"Белене\""}
{"url": "http://www.novinite.bg/articles/155826/Nova-telefonna-izmama-atakuva-abonati", "text": "Нова телефонна измама атакува абонати. Става дума за схема, по която импулсни номера с код +247 от остров в Атлантическия океан звънят на потребители на мобилни услуги. Напоследък започнаха да валят множество сигнали за опарили се от измамния план. Новата телефонна измама всъщност е добре забравена стара. Това коментира за Novini.bg експертът по киберсигурност Спас Иванов. „Измама от типа пропуснато повикване съществува отпреди повече от 20 години, като идеята е много простичка“, посочи експертът. Според схемата жертвата получава пропуснато повикване. В момента, в който се опита да върне обаждането, попада в капана. Секундата невнимание, че телефонът, изписан на екрана, е леко странен и необичаен, води до обаждане до номер с добавена стойност или към държава, която е твърде далеч и няма регулация от гледна точка на стойността на обаждането. Едно такова позвъняване обаче излиза солено. Сметката може да се утежни с до 20 лева без ДДС за едно повикване, предупреди Спас Иванов. „От отсрещната страна не стои човек, който ви набира. От отсрещната страна стои един добре направен софтуер, който събира номерата ви на абсолютно случаен принцип. То не е срещу вас, срещу мен или срещу някой друг конкретно“, разясни още експертът по киберсигурност. Начините да се предпазим от измамата са два. Единият е да се предприемат конкретни стъпки от съответния мобилен оператор чрез изграждане на профил на абоната.", "date": "2018.01.23", "title": "Нова телефонна измама атакува абонати"}
