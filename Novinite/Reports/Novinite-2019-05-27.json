{"url": "https://www.novinite.bg/articles/176100/Zadarjaha-treti-zapodozryan-za-bombenoto-napadenie-v-Lion", "text": "Френската полиция задържа жена във връзка с разследването на бомбеното нападение в Лион миналата седмица, при което бяха ранени 13 души, предаде Франс прес, цитирайки парижката прокуратура. Тя е третата заподозряна - преди нея бяха арестувани 24-годишен студент и гимназист от алжирски произход. Според парижката прокуратура, която е натоварена с разследването, предполагаемият извършител е студентът.", "date": "2019.05.27", "title": "Задържаха трети заподозрян за бомбеното нападение в Лион"}
{"url": "https://www.novinite.bg/articles/176069/Radev-Tezi-izbori-ne-mogat-da-badat-indulgenciya-za-korupcionnite-skandali", "text": "Тези избори не могат да бъдат индулгенция за корупционните скандали. Така коментира държавният глава Румен Радев пред медиите провелите сев неделя избори за европарламент, съобщава БТА. \"Това е погазване на правовата държава. Изборите са политически акт, те не могат да заместят прокуратурата и съда, и не могат да опростят грабителство и престъпление\", допълни той.Президентът заяви, че избирателната активност е \"рекордно ниска\" и посочи, че според него тя е \"не само шамар за политическата класа от огромното мнозинство от българите, а е повод много сериозно да се замислим, защото демократична Европа има минимум два пъти по-голяма избирателна активност\". По думите му активността при вота показва, че ние продължаваме да се отдалечаваме от Европа и процесите в нея.Държавният глава призова всички партии да направят много добър анализ не само на своите програми, но и на това какво реално се случва в България и как ще догонваме Европа. Румен Радев поздрави ГЕРБ за резултата от изборите, отбеляза успеха на ВМРО и посочи, че най-големият успех е бил за \"Демократична България\".По повод коментарите, че той също е загубил тези избори, държавният глава заяви, че вече е свикнал да го пакетират - \"ако не в партия, в идеология, ако не в идеология в нещо друго\". Като отбеляза, че неговите критики към управлението не са от вчера и не са обвързани с никоя партия и предизборна кампания. Моите критики са систематични, както са такива корупцията и беззаконието, пораждащи точно такъв стил на управление, допълни държавният глава.", "date": "2019.05.27", "title": "Радев: Тези избори не могат да бъдат индулгенция за корупционните скандали"}
{"url": "https://www.novinite.bg/articles/176073/Rumen-Radev-Niskata-izbiratelna-aktivnost-e-shamar-za-politicheskata-klasa", "text": "\r\n\"Първо искам да благодаря на всички българи, които гласуваха, да поздравя победителите - ГЕРБ, успехът за ВМРО, и, разбира се, – най-големият успех, според мен – за Демократична България\" - това каза президентът Румен Радев в коментар на резултатите от изборите. \r\n\r\n\r\n\r\n\r\n\r\n\r\n", "date": "2019.05.27", "title": "Румен Радев: Ниската избирателна активност е шамар за политическата класа"}
{"url": "https://www.novinite.bg/articles/176074/Borisov-Pravim-remontite-po-raboteshti-gradove", "text": "Правим ремонтите по работещи градове. Нова техника, отлична работа, добре работят. Това заяви премиерът Бойко Борисов, който заедно с вицепремиера Томислав Дончев, заместник-министър Николай Нанков и финансовият министър Владислав Горанов провериха ремонтираните пътища в Габрово и Севлиево.Борисов пътуваше към ремонтираните участъци с автомобил, управляван от него, заедно с тримата министри.\"Обходният път е пряко свързан с транзитния път от Велико Търново, което позволява трафикът да се изнася по обходния път, без да се преминава през града. Отсечката позволява по-бърза връзка със съоръжението. Темата, която ще се отвори в по-близко бъдеще, е трафикът през няколко села, защото трафикът ще се увеличи, когато имаме тунел\", обясни Томислав Дончев.Заместник-министърът на регионалното развитие потвърди, че прогнозите сочат увеличаване на трафика в района. Николай Нанков добави, че всичко е с изцяло европейско финансиране в размер на почти 24 милиона лева. Зам.-министър Нанков обясни, че трафикът в участъка Севлиево – Габрово на денонощна база е малко над 6000 автомобила, колкото е между София и ГКПП „Калотина“.„Движим се за Габрово, по второкласен път II-44, малко над 27 км разделен на два участъка. Изцяло европейско финансиране, по ОП „Региони в растеж“. Миналата година март месец стартираха ремонтните дейности“, каза още Нанков.", "date": "2019.05.27", "title": "Борисов: Правим ремонтите по работещи градове"}
{"url": "https://www.novinite.bg/articles/176061/Pet-partii-izprashtat-deputati-v-EP", "text": "Пет партии ще изпратят свои представители в Европейския парламент (ЕП).При обработени 74.92% от протоколите на секционните комисии ГЕРБ получава 30.62% от гласовете. Това показва справка на сайта на Централната избирателна комисия (ЦИК). БСП е с резултат от 24.59%, ДПС - 15,01%, а ВМРО - с 7.76%. За \"Демократична България\" са гласували 6.82% от избирателите на провелите се вчера у нас европейски избори.След тях се нареждат партия \"Воля\" – 3.54%, независимият кандидат Десислава Иванчева, издигната от инициативен комитет - 1.69%, независимият кандидат Минчо Христов - 1.24%, \"Патриоти за Валери Симеонов\" - 1.20%, \"Път на младите\" (НДСВ и \"Новото време\" - 1.18%, \"Атака\" - 1.12% и \"Възраждане\" - също 1.10%.Очаква се до края на деня или най-късно утре да бъдат обработени всички данни от районните избирателни комисии, съобщи в предаването \"Преди всички\" говорителят на Централната избирателна комисия Александър Андреев.Окончателните резултати трябва да бъдат обявени в 5-дневен срок след изборите, уточни още Александър Андреев. По думите му, изборният ден е преминал спокойно.Приключи приемането на секционните протоколи в 25 секция в зала Арена Армеец, съобщи председателят Виолета Петрова. Работа приключва и другата секция в зала Арена Армеец с номер 24. Обстановката във и около залата е спокойна, членовете на секционните комисии, които последни са предали изборните си книжа, се извозват по домовете си. ", "date": "2019.05.27", "title": "Пет партии изпращат депутати в ЕП"}
{"url": "https://www.novinite.bg/articles/176078/Bojko-Borisov-Prezidentat-beshe-sreshtu-nas-i-v-polza-na-BSP", "text": "Кой е казал, че европейските избори не са важни. Коментаторите на изборите са в студиата. Какво искате аз да коментирам. Това заяви от Габрово премиерът Бойко Борисов като анализ на евровота вчера.  \"Доволен съм от изборите, щом сме победители, при този хейт и това участие и на президента и ги бихме. Президента беше срещу нас и в полза на БСП. Благодаря на хората, че не се подведоха по тази злоба и жлъч и по всичко останало\", каза той. \"Очевидно е, че беше преувеличена ролята на Цветанов и тоя залп срещу него беше излишен. Видяхте, изтеглих го назад, а структурите работят\", заяви премиерът.\"Евродепутатите ни са в класи и пъти над техните. Те техните дори една европейска тема не повдигнаха. Резултатите от изборите показват, че ГЕРБ е първа политическа сила в големите градове, сред най-младите и работещите\", добави той.  \"С Горанов говорих да направим повече за българите там и по-специално за образованието\", завърши Борисов.", "date": "2019.05.27", "title": "Бойко Борисов: Президентът беше срещу нас и в полза на БСП"}
{"url": "https://www.novinite.bg/articles/176079/DPS-opredeli-rezultata-si-ot-evrovota-kato-uspeh", "text": "От Движението за права и свободи отчитат като успех вчерашния си резултат. Лидерът на партията и водач на листата за евродепутати Мустафа Карадайъ вече обяви, че се отказва от мястото. Вторият - Делян Пеевски, все още не е казал дали отива в Брюксел или и той ще се откаже от поста, както направи на изборите през 2014 г. ", "date": "2019.05.27", "title": "ДПС определи резултата си от евровота като успех"}
{"url": "https://www.novinite.bg/articles/176057/Prezidentat-naloji-veto-na-Zakona-za-izmenenie-i-dopalnenie-na-Zakona-za-darjavnata-sobstvenost", "text": "Президентът Румен Радев наложи вето на Закона за изменение и допълнение на Закона за държавната собственост.Държавният глава изрично заявява своята подкрепа за основната цел на промените в този закон – да се оптимизира и ускори процесът по изграждане на значими национални обекти. Той приветства и промените за насърчаване на инвестициите в индустриалния сектор. Независимо от това, президентът смята, че не е постигнат баланс между обществения интерес и защитеното от Конституцията право на собственост и вместо ефекта на ускоряване се създава риск от забавяне на важни инфраструктурни обекти.Според президента и сега  предварителното изпълнение на отчуждителни актове е приложимо за  - магистрали, пристанища, летища, газопроводи и др. С предложените промени към тях се добавят , определени като такива със закон или с акт на Министерския съвет. Предвид липсата на критерии, по които Министерският съвет обявява обектите с национално значение, приложното поле на предварителното изпълнение може да засегне множество частни имоти без гаранции, че това са обекти за общо ползване в обществен интерес.Държавният глава възразява и срещу неравнопоставеността между дребните и едрите собственици на земеделски земи и горски територии, които ще се обезщетяват по различен начин. Тази промяна създава сериозен риск вместо да се ускори процесът на изграждане на значими национални обекти, той да бъде забавен. ", "date": "2019.05.27", "title": "Президентът наложи вето на Закона за изменение и допълнение на Закона за държавната собственост"}
{"url": "https://www.novinite.bg/articles/176066/MS-predlaga-fiksirane-na-partijnite-subsidii-za-glas-na-11-lv", "text": "Със свое решение Министерският съвет одобри проект на Закон за изменение на Закона за политическите партии.Това съобщават от правителствената пресслужба.Със законопроекта се предлагат промени, които уточняват правилата за формиране и разпределение на държавната субсидия, уреждат се също така отношения във връзка с прилагането на закона в предходни години. Доразвива се уредбата, свързана с планиране на необходимите разходи за държавната субсидия, като се диференцират случаите, в които в рамките на бюджетната година правоимащите получават държавна субсидия за цяла календарна година или за по- кратък период. Също така се предвижда планираните по централния бюджет за съответната година разходи да бъдат индикативни.С § 2, ал. 1 от законопроекта е предвидена преходна уредба за формиране на размера на държавната субсидия за периода от 26.05.2016 г. до влизането в сила на изменителния закон.В съответствие с обществените нагласи предлаганите промени ще доведат до икономия на бюджетни средства и фиксирането на субсидиите в размера от 11 лв. за действително получения от партията или коалицията глас. При така предложената законова уредба общият размер на държавната субсидия за политическите партии и коалиции за една година ще бъде намален с 6,5 лева.Предложеният начин на изчисляване на общия размер на държавната субсидия за политическите партии и коалиции ще бъде отнесен за периода от 26.05.2016 г. до изплатената към 30.04.2019 г. и икономията за бюджета би възлязла на 18,6 млн. лева.Решението на Министерския съвет е прието неприсъствено.", "date": "2019.05.27", "title": "МС предлага фиксиране на партийните субсидии за глас на 11 лв."}
{"url": "https://www.novinite.bg/articles/176081/VMRO-otchita-rezultatite-si-ot-evroizborite-kato-mnogo-dobri", "text": "ВМРО отчита резултатите си от евроизборите като много добри. Според Красимир Каракачанов партията му  е спечелила избирателите с умерено и разумно поведение, и обвини партньорите си от Атака в нелоялно поведение.„Няма смисъл да си правим вътрешни коалиции един срещу друг. И между другото хората го разбраха и го оцениха. Ако трябва да бъда обективен, г-н Симеонов не си позволи да каже една лоша дума. Колегите от „Атака” минаха всякакви граници на морала”, коментира лидерът на ВМРО.", "date": "2019.05.27", "title": "ВМРО отчита резултатите си от евроизборите като много добри"}
{"url": "https://www.novinite.bg/articles/176080/BSP-pravi-sobstveno-paralelno-prebroyavane-na-glasovete", "text": "От ръководството на БСП снощи се въздържаха от коментар на вота. Изявление, но без право на журналистически въпроси направи депутатът Георги Свиленски. А от опозицията в партията приеха резултатите като пропуснат шанс.„Няма да коментираме резултатите преди да приключат паралелното преброяване. Ние правим собствено паралелно преброяване”, каза Сливенски.„Преди кампанията загубихме твърде много време във вътрешни разправии. Този дефект не беше истински коригиран по време на кампанията. Вместо да имаме единна листа, имаше паралелни кампании на всички кандидати”, каза Сергей Станишев.„Сигурно ще има кой да поиска  оставка, но едва ли една оставка решава нещо, ако ще дойде друг, който ще се държи по същия начин”, коментира Михаил Миков в сутрешния блок на NOVA.", "date": "2019.05.27", "title": "БСП прави собствено паралелно преброяване на гласовете"}
{"url": "https://www.novinite.bg/articles/176053/Bivshiyat-katalunski-lider-Puchdemon-vleze-v-Evroparlamenta", "text": "Бившият каталунски лидер Карлес Пучдемон, който избяга от Испания през 2017 г. и неговия бивш заместник Ориол Джукерас, който в момента е в затвора, са избрани за депутати в Европейския парламент. Не е ясно дали и двамата ще могат да заемат местата си на депутати, предаде БГНЕС.Пучдемон живее в изгнание в Берлин и е търсен от Испания, докато Джукерас се намира в затвора и очаква присъдата си заедно с още 11 политици за ролята им в опита за отцепване на Каталуния от Испания.Партията на Пучдемон си осигури 2 места в парламента като получи 4.6% подкрепа от избирателите.А партията на действащия премиер на Испания Педро Санчес е големият победител в изборите за Европейски парламент. С над 85 % от преброените гласовете, правителствената говорителка Изабел Чела обяви, че Социалистическата партия е на първо място с близо 33 %, следвана от консервативната “Народна партия“, която спечели малко над 20 %Според испанското законодателство всички избрани за европейски депутати трябва да се закълнат, че ще спазват испанската конституция, преди да бъдат обявени за евродепутати.Даването на клетва трябва да бъде извършено лично.Но ако Пучдемон се върне в Испания, той автоматично ще бъде обвинен в опит за бунт. Бившият каталунски лидер обаче твърди, че ще придобие имунитет веднага след избирането му, за това според него няма да има проблем да се върне в Испания.", "date": "2019.05.27", "title": "Бившият каталунски лидер - Пучдемон влезе в Европарламента"}
{"url": "https://www.novinite.bg/articles/176062/Otkriha-umartveni-kone-v-selo-do-Panagyurishte", "text": "Мъртви коне са открити в гориста местност преди ден в село Панагюрски колонии, съобщава кметът на населеното място.По думите му все още не е ясно дали животните са застреляни, или отровени.\"Те имат собственик, но се движат свободно из селото. Много често можеха да бъдат забелязани на главния път, където създаваха предпоставки за инциденти. Многократно е говорено с техните притежатели, но мерки не са взети“, уточни Стоев пред Фокус.Той добави, че сигналът е подаден в Полицейски участък в Панагюрище и се очаква разследване. Според местните жители, разследващите са пристигнали на мястото на инцидента и са потърсили реалните собственици на животните, но такива не са открити.", "date": "2019.05.27", "title": "Откриха умъртвени коне в село до Панагюрище"}
{"url": "https://www.novinite.bg/articles/176063/Izzeha-35-800-kasa-cigari-bez-banderol-vav-vidinsko-selo", "text": "35 800 къса цигари без бандерол са иззети при проверка на лек автомобил в село Иново. Това съобщиха от ОДМВР - Видин.В хода на проведена специализирана полицейска операция по линия \"Акцизи“ в село Иново, служители на РУ - Видин подали сигнал за спиране на лек автомобил \"Дачия Сандеро“ с видинска регистрация, пътуващ в посока областния град. Водачът не се подчинил на подадения светлинен сигнал и стоп-палката, а променил посоката на движение. Опитът му да избегне проверката се оказал неуспешен. Униформените спрели колата и установили самоличността на шофьора – 51-годишен видинчанин.На задната седалка в превозното средство имало 1790 кутии цигари \"Merilyn“ без бандерол. Контрабандната стока, на стойност 8 592 лева, била иззета по надлежния ред.Мъжът е привлечен в качеството на обвиняем по образуваното по случая досъдебно производство. С постановление на прокурор от видинската районна прокуратура той е задържан за срок до 72 часа и приведен в следствения арест. Работата на разследващите продължава.", "date": "2019.05.27", "title": "Иззеха 35 800 къса цигари без бандерол във видинско село"}
{"url": "https://www.novinite.bg/articles/176065/Ekstradirat-Marinela-Arabadjieva-v-Balgariya-na-30-maj", "text": "Съпругата на Ветко Арабаджиев – Маринела, ще бъде екстрадирана в България на 30 май, пише NOVA.В момента тя се намира в Испания.Припомняме, че  специализираната акция срещу Арабаджиеви беше в края на август. При претърсването на хотел „Маринела\" бяха открити 10 млн лева. Издирваха бизнесмените с европейска заповед за арест и червена бюлетина на Интерпол. Двамата са обвинени задочно от Специализираната прокуратура за участие в организирана престъпна група за пране на пари и данъчни престъпления.В началото на месеца в България под конвой беше върнат и Ветко Арабаджиев.", "date": "2019.05.27", "title": "Екстрадират Маринела Арабаджиева в България на 30 май"}
{"url": "https://www.novinite.bg/articles/176082/6-prednina-na-GERB-pred-BSP-pri-obraboteni-95-ot-protokolite", "text": "Районните избирателни комисии са обработили над 90% от протоколите на секционните избирателни комисии. В ранните следобедни часове се очаква тези протоколи да пристигнат в ЦИК, където да започне повторното броене. Това каза пред БНР говорителят на ЦИК Александър Андреев. При обработени 95.20% от протоколите на секционните комисии ГЕРБ получава 30.94% от гласовете. БСП е с резултат от 24.24%, ДПС - 16.36%, а ВМРО - с 7.42%. За \"Демократична България\" са гласували 6.24% от избирателите на провелите се вчера у нас европейски избори. След тях се нареждат партия \"Воля\" – 3.60%, независимият кандидат Десислава Иванчева, издигната от инициативен комитет - 1.58%, независимият кандидат Минчо Христов - 1.19%, \"Патриоти за Валери Симеонов\" - 1.15%, \"Път на младите\" (НДСВ и \"Новото време\" - 1.11%, \"Атака\" - 1.08% и \"Възраждане\" - също 1.05%. 58 301 души са отбелязали \"Не подкрепям никого\". \"Въз основа на обработените първоначално протоколи извън страната вече 100 процента, общият брой на гласувалите избиратели в чужбина е 25 709, от които най-много са гласували в Германия (5323), във Великобритания 3249 и в Гърция - 3021, като от тези гласове действителни са 24 085, недействителните са 627, което, ако гледаме приблизително на действителните гласове от общия брой, са около 3% недействителни гласове. Разбира се и тук разпределението горе-долу е същото, както в страната, но това, което прави впечатление е, че \"Демократична България\", обединение \"Да, България\" и ДСБ, води с 28.76%, след което вече е партия ГЕРБ с 22.16, след което коалиция \"БСП за България\" с 15.42 и надолу вече са другите, останалите партии, 7.6% ВМРО - Българско национално движение и общо взето това са основните политически сили, които са взели най-много гласове“, каза Александров. Категорично кои партии и коалиции изпращат свои представители в Европарламента ще знаем в законоустановения срок, а именно 5 дни от датата на изборите, тоест, до края на месеца трябва да са ясни както окончателните резултати, така и разпределението на мандатите и на имената на избраните депутати в Европейския парламент.", "date": "2019.05.27", "title": "6% преднина на ГЕРБ пред БСП при обработени 95% от протоколите"}
{"url": "https://www.novinite.bg/articles/176058/Dneven-horoskop-za-ponedelnik", "text": "Трябва да погледнете по-дълбоко в невидимите проблеми, които засягат личния ви живот. Някои може да са вътрешни, други да са външни, но всички те заслужават внимание. Трябва да дадете нещо.Нищо не е така, както изглежда днес, но това не означава, че не можете да продължите напред. Ако сте готови да погледнете над повърхността, може да откриете, че нещата стават много по-бързо.Вашите завладяващи качества са изложени днес и ви карат да изглеждате по-добре от обикновено. Това е подходящото време да станете и да видите дали можете да накарате колегите си да последват вашето предложение. Вижте повече на:", "date": "2019.05.27", "title": "Дневен хороскоп за понеделник"}
{"url": "https://www.novinite.bg/articles/176070/Spor-na-patya-zavarshi-s-noj-v-garba-na-shofor", "text": "Спор на пътя завърши с нож в гърба на шофьор. Конфликтната ситуация е възникнала на около 18:30 часa на 26 май на кръстовището на варненските улици „Дж. Баучер” и „Уилям Гладстон”. Скандалът бързо прераснал във физическа саморазправа. Единият от водачите извадил нож и го забил в гърба на другия шофьор, след което избягал. По късно извършителят е установен от полицията. Той е 37-годишен варненец и е арестуван за денонощие.  За живота на пострадалия 30-годишен мъж няма опасност.", "date": "2019.05.27", "title": "Спор на пътя завърши с нож в гърба на шофьор"}
{"url": "https://www.novinite.bg/articles/176093/Kakvo-postigna-Eden-Azar-za-sedem-sezona-v-tima-na-Chelsi", "text": " Модерния футбол познава редица наистина страхотни атакуващи полузащитници, като в днешни дни веднага се сещаме за имена, като Месут Йозил, Кристиан Ериксен, Хамес Родригез и Еден Азар. Именно белгийския национал е спряган за един от най-големите таланти на своята родина изобщо и един от най-добрите футболисти на стария континент към момента. Но тъй като след края на сезон 2018/2019 в английската висша лига бъдещето на Азар в Челси е под сериозен въпрос, решихме да погледнем върху кариерата му в тима от Лондон  и по-точно какво успя да постигне той с екипа на сините до момента.На първо място е редно да бъдат споменати вероятно най-големите успехи на Азар с Челси, като това са най-вече двете титли от висшата лига. Първата за него със синия екип дойде през 2015-та, докато втората и последна за момента бе  начин. Естествено, ключова заслуга за шестата титла от първенството в историята на Челси бе именно белгийския национал, който се разписа 16 пъти, вкара гола на сезона за своя отбор и също така попадна в най-добрата единайсеторка във висшата лига за въпросния сезон.Основна заслуга за неговото страхотно представяне на терена, особено с отбора на Челси пък са неговата бързина и най-вече завидната техника, която притежава. Неговата повратливост, дрибъл и креативност са и една от причините той да може да играе и по фланговете, като Еден Азар си борави еднакво добре и с двата крака. Няма спор, че от както той премина в Челси от френския Лил, лондончани разполагат с един от най-качествените и креативни атакуващи халфове в света.Доброто представяне на белгиеца пък бе и една от основните причини отбора собственост на Роман Абрамович да завърши в топ 4 през последния сезон. Това се случи въпреки не толкова идеалните коефициенти за финиширане на тима в голямата четворка,  за топ 4, но това пък съвпадна и с някои спекулации за неговото бъдеще. Талантливие белгиец е вече на 28 години и определено може да се каже, че в последните години се отвърди, като един от най-добрите играчи на стария континент. Това от своя страна означава, че интерес на други клубове към него има и определено ще има и за в бъдеще. Разбира се, колосалната му заплата от над 10 милиона паунда не е никак малка и би била проблем за някои клубове, но това все пак не е никакъв проблем за Роман Абрамович. Но след цели седем сезона с екипа на сините от Лондон и 108 отбелязани голове в официални срещи, бъдещето на техничаря изглежда неясно.След фамозното си представяне с отбора на Челси в продължение на почти осем години, още в началото на Април 2019-та се появиха сериозни слухове относно бъдещето на белгиеца.  сподели, че дори и огромната сума от 100 милиона паунда, която Челси бе определила на играча не би могла да попречи на евентуален негов трансфер в друг отбор. В модерния футбол обаче такива трансферни суми не изглеждат толкова плашещо за някои отбори в лицето на ПСЖ и Реал Мадрид например.И все пак, след две шампионски титли във висшата лига, една купа на FA, една на футболната лига на Англия и една от Лига Европа, сякаш вратата пред Азар бе широко отворена за нови предизвикателства. Самия той пък натрупа редуца индивидуални отличия за тези седем сезона в Челси, като страхотното му представяне сезон след сезон циментира мястото му сред най-добрите футболисти към днешна дата.  ", "date": "2019.05.27", "title": "Какво постигна Еден Азар за седем сезона в тима на Челси?"}
{"url": "https://www.novinite.bg/articles/176068/Detski-turnir-po-futbol-shte-se-provede-tozi-uikend-v-Plovdiv", "text": ", гр. Пловдив „Клуб на привържениците на ФК Ливърпул в България” за десета поредна година организира.В турнира ще вземат участие отбори деца Набор 2010 и Набор 2009. По традиция в турнира участват 24 отбора (по 12 отбора от набор), между които четирите пловдивски тима - ,„МАРИЦА“, „ЛОКОМОТИВ”, „БОТЕВ” и „СПАРТАК“.Отборите от всеки НАБОР ще бъдат разделени на две групи – група „А” и група „Б” по предварително изтеглен жребий, който отреди:- МАРИЦА ПЛОВДИВ; ПЛОВДИВ СИТИ; ХАСКОВО; УСК“ПАИСИЙ ХИЛЕНДАРСКИ“; БОТЕВ ПЛОВДИВ и ОРЛЕТА ПАЗАРДЖИК; - ЛОКОМОТИВ ПЛОВДИВ; ВЕКТА; СВИЛЕНГРАД; СПАРТАК ПЛОВДИВ; СОПОТ и КРОНОС; - ОРЛЕТА; БОТЕВ ПЛОВДИВ; КРОНОС; МАРИЦА ПЛОВДИВ; ВЕКТА и СВИЛЕНГРАД;- ЛОКОМОТИВ ПЛОВДИВ; ЧАВДАР; УСК“ПАИСИЙ ХИЛЕНДАРСКИ“; ХАСКОВО; ПЛОВДИВ СИТИ и СПАРТАК ПЛОВДИВ. По традиция ще бъдат раздадени множество индивидуални награди за най-добре представители се в турнира.09.00ч Откриване на турнира09.15ч до 16.40ч. Мачове в групите09.15 до 10.10ч Мачове за разпределяне на местата от 5 до 1210.15 до 10.50ч Мачове за 3 и 4 място11.00 до 11.45ч ФИНАЛ НАБОР 201012.00 до 12.45ч ФИНАЛ НАБОР 200912.50ч. НАГРАЖДАВАНЕ НА ПОБЕДИТЕЛИ И ПРИЗЬОРИ „Клуб на привържениците на ФК Ливърпул в България” кани всички на 01 и 02. 06. 2019г. на един истински празник. ", "date": "2019.05.27", "title": "\"Детски турнир по футбол\" ще се проведе този уикенд в Пловдив"}
{"url": "https://www.novinite.bg/articles/176051/Pri-7492-obraboteni-protokoli-GERB-3062-BSP-2459", "text": "Централната избирателна комисия е обработила вече около 74.92% процента от секционните протоколи от изборите за Европарламент. За ГЕРБ са гласували 30,62%, за БСП - 24,59%, ДПС печели 15,01% от гласовете, ВМРО - 7,76 %, а \"Демократична България\" - 6,82%.Под изборната бариера остават \"ВОЛЯ - Българските родолюбци\" с 3,54% от гласовете, ИК за Десислава Иванчева - с 1,69%, ИК за Минчо Христов с 1,24%, Патриоти за Валери Симеонов - 1, 2% и  \"Път на младите\" - с 1,22% от гласовете на избирателите.Избирателната активност към 5.30 часа в понеделник сутринта е 26,2%. Най-активни са били гласоподавателите в Кърджали. Отбелява се по-ниска избирателна активност в сравнение в предишните избори за Европарламент през 2014 година.7 медии са наказани от ЦИК, тъй като оповестили прогнозни резултати преди края на изборния ден.От ЦИК прогнозират, че точното разпределение на българските евродепутати ще стане ясно на 29 май.„Нямаме сигнали и оплаквания от  членове на комисии в София област, които да обяват, че чакат с часове, за да предадат протоколите си. Оказа се, че е имало грешка в организацията. Във Враца също се е получило едночасово забавяне, но в момента всичко е нормално” , каза говорителят на ЦИК Таня Цанева. По думите й официалните резултати ще бъдат обявени най-късно на 29 май. До 31 май ЦИК трябва да обяви имената на избраните кандидати чрез преференциален вот. При 99.48% обработени протоколи извън страната, 28.75% от всички гласове печелят Коалиция Демократична България/Да, България и ДСБ/, съобщава БГНЕС. Те печелят 6 918 действителни гласа.На второ място е ПП ГЕРБ, която печели 22.16 %, или 5 333 гласа на българи, гласували в чужбина.На трето място се нарежда БСП за България с 15.42 % от гласовете, или 3 711 гласа.Следват \"ВМРО – Българско национално движение\" със 7.06%, или с 1700 действителни бюлетини.ПП \"Възраждане\" получава 4.26%, или 1 024 гласа.ДПС е на шесто място с 4.06%, или 977 гласа.НДСВ и Новото време – Коалиция „Път на младите“ получава 3.10% от вота в чужбина, или 745 гласа.713 души зад граница са гласували за Десислава Иванчева, която получава 2.96%.\"Воля – Българските родолюбци\" са избрали 503 души, или 2.09% от всички гласували", "date": "2019.05.27", "title": "При 74.92% обработени протоколи: ГЕРБ - 30,62%, БСП - 24,59%"}
{"url": "https://www.novinite.bg/articles/176050/Pri-pochti-100-obraboteni-protokoli-v-chujbina-Demokratichna-Balgariya-pecheli-vota", "text": "При 99.48% обработени протоколи извън страната, 28.75% от всички гласове печелят Коалиция Демократична България/Да, България и ДСБ/, съобщава БГНЕС. Те печелят 6 918 действителни гласа.На второ място е ПП ГЕРБ, която печели 22.16 %, или 5 333 гласа на българи, гласували в чужбина.На трето място се нарежда БСП за България с 15.42 % от гласовете, или 3 711 гласа.Следват \"ВМРО – Българско национално движение\" със 7.06%, или с 1700 действителни бюлетини.ПП \"Възраждане\" получава 4.26%, или 1 024 гласа.ДПС е на шесто място с 4.06%, или 977 гласа.НДСВ и Новото време – Коалиция „Път на младите“ получава 3.10% от вота в чужбина, или 745 гласа.713 души зад граница са гласували за Десислава Иванчева, която получава 2.96%.\"Воля – Българските родолюбци\" са избрали 503 души, или 2.09% от всички гласували.", "date": "2019.05.27", "title": "При почти 100% обработени протоколи в чужбина: \"Демократична България\" печели вота"}
{"url": "https://www.novinite.bg/articles/176076/Ima-zadarjan-za-ubijstvoto-v-Haskovsko", "text": "Вече има задържан за убийството на възрастния мъж в хасковското село Лозен. Това съобщиха от Апелативната прокуратура в Пловдив.От там допълниха, че престъплението е извършено с малокалибрена пушка. Задържаният е гостувал в дома на пострадалия.. Живеел е на семейни начала с дъщерята на убития.  Според разследващите, 54-годишният мъж е убил тъста си по непредпазливост.  Предстои той да бъде задържан за срок от 72 часа с постановление на наблюдаващия прокурор и да бъде привлечен като обвиняем. Разследването по случая продължава.", "date": "2019.05.27", "title": "Има задържан за убийството в Хасковско"}
{"url": "https://www.novinite.bg/articles/176096/Sestri-Stoevi-prekratiha-karierite-si", "text": "Сестрите Габриела и Стефани Стоеви прекратяват състезателната си кариера. Двете шокираха с това признание на пресконференцията, която свикаха днес в София. Решението им е провокирано от скандала, който се разрази след новината, че повече няма да играят за България.Европейските шампионки на двойки от миналия сезон, по-рано през седмицата излязоха с обръщение във \"Фейсбук\", в което се казва, че повече не искат да представят родината си заради недостатъчно финансиране и лошо отношение от страна на федерацията към тях.\"Решението ни е окoнчателно, не издържаме повече!\", каза с огорчение Габриела Стоева.\"Няма варианти да преосмислим решението си\", добави Стефани.На пресконференцията обявиха още, че ще бъде поискано да се отнеме лиценза на Българската федерация по бадминтон. Освен това ще бъде сезиран и главния прокурор Сотир Цацаров.", "date": "2019.05.27", "title": "Сестри Стоеви прекратиха кариерите си"}
{"url": "https://www.novinite.bg/articles/176092/Spipaha-nad-38-kg-kontrabandno-zlato-i-na-MP-Kapitan-Andreevo", "text": "3854,24 грама контрабандни златни изделия откриха в тайник на автобус митнически служители на ГД „Митническо разузнаване и разследване“. Автобусът с 24 пътника, с турска регистрация, влизащ в страната от Турция, пристигнал на Митнически пункт Капитан Андреево на 24 май 2019 г. около 23.00 часа. По метода „анализ на риска“ превозното средство е селектирано за пролъчване с рентгенова апаратура, при която са забелязани зони с подозрителна плътност в тавана на автобуса. При последвалата физическа проверка е открит специално изграден тайник във вентилационната система. От укритието са извадени осем полиетиленови плика, съдържащи 1234 бижутерски изделия от злато с общо тегло 3854,24  грама. Контрабандните златни изделия на стойност 219 691 лева са задържани. Автобусът също е задържан като превозно средство, послужило за пренасяне на контрабандата.По случая е образувано досъдебно производство, което се провежда от разследващ митнически инспектор  под надзора на Окръжна прокуратура Хасково.Шофьорът на автобуса, турски гражданин, е привлечен към наказателна отговорност за престъпление по чл.242, ал.1, буква Д от НК.", "date": "2019.05.27", "title": "Спипаха над 3,8 кг контрабандно злато и на МП Капитан Андреево"}
{"url": "https://www.novinite.bg/articles/176060/CIK-Naj-kasno-utre-sutrinta-shte-badat-obraboteni-vsichki-izborni-protokoli", "text": "\r\nДо края на деня или най-късно утре сутринта се очаква да бъдат обработени всички изборни протоколи, каза за БНР говорителят на ЦИК Александър Андреев.\r\n\r\nКъм момента са обработени 61% от протоколите на секционните избирателни комисии. Всички протоколи от чужбина, с изключение на тези от Лос Анджелис, също са пристигнали.\r\n„За обявяването на окончателните резултати и определянето на мандатите, ЦИК има 5-дневен срок от изборите“, посочи говорителят на Комисията в предаването „Преди всички“ и обясни: „След като бъдат определени мандатите за всяка от политическите сили, които ще влязат в ЕП от България, тогава на основата на преференциите кандидатските листи ще бъдат обособени в два списъка – А и Б, които показват кои кандидати са успели да разместят листата и да се качат напред. Въз основа на списък А ще бъдат определени кандидатите, които ще влязат в парламента“.\r\nАндреев отчете, че с оглед на получените жалби в ЦИК изборният ден е протекъл спокойно: „Вярно е, че на определени места по отношение на машините имаше затруднения и забавяния в работата им, на други места прекъснаха, но те са пренебрежимо малки в сравнение с големия брой. Тези 10-12 случая, в които е прекратено гласуването с машините са един много нисък процент от общия брой“.\r\n", "date": "2019.05.27", "title": "ЦИК: Най-късно утре сутринта ще бъдат обработени всички изборни протоколи"}
{"url": "https://www.novinite.bg/articles/176055/Ivancheva-veche-gleda-kam-mestnite-izbori", "text": "Ниската избирателна активност е шамар за управляващите. Хората вече не вярват в избори, демотивирани са“. Това каза пред Десислава Иванчева, която според последните данни на ЦИК е получила 1,70% от гласовете.Тя обясни резултата и с това, че гласувалите са дали протестен вот, който сочи проблем със справедливостта. „Действително е вид протестен вот, действително хората вече съвсем са се разочаровали от многото партии и от тяхното бездействие и само обещаване. Но мисля, че те също са съпричастни с нашата съдба. На тях им стана ясно, че ние наистина сме невинни и че системата се опитва да ни смели. Това е знак, че трябва да се направи промяна“, каза още Иванчева пред БНР.Иванчева заяви, че е доволна от резултата. Тя посочи, че бюджетът им за кампанията е бил 10 000 лв.Десислава Иванчева вече мисли и за местните избори. „Ще се сдружаваме с различни граждански сдружения, движения, на които наистина им пука за България. Искаме да се променят нещата и да се престане с кражбите“.", "date": "2019.05.27", "title": "Иванчева вече гледа към местните избори"}
{"url": "https://www.novinite.bg/articles/176075/Arestuvaha-zapodozryan-za-eksploziyata-v-Lion", "text": "Полицията в Лион арестува 24-годишен мъж по подозрение, че стои зад бомбеното нападение в центъра на френския град миналата седмица, предаде Франс прес, като се позова на прокуратурата в Париж.Френският вътрешен министър Кристоф Кастанер написа в Туитър, че е задържан един заподозрян за атаката.В събота полицията публикува в Twitter нови снимки на основния заподозрян за атентата в Лион, предаде АФП. При експлозията вчера пострадаха 13 души, съобщи РИА Новости. Чантата е избухнала около минута, след като той си тръгнал.Френската полиция успя да проследи движението на мъжа, който изглежда около 30-годишен, в продължение на 10 минути след нападението и все още се опитва да го идентифицира. Той екарал велосипед и е носел светли бермуди, тъмна връхна дреха, слънчеви очила и каскет.", "date": "2019.05.27", "title": "Арестуваха заподозрян за експлозията в Лион"}
{"url": "https://www.novinite.bg/articles/176084/Vtori-zapodozryan-e-zadarjan-za-vzriva-v-Lion", "text": "\r\nТри дни след взрива на пакет във френския град Лион, двама души са задържани за нападението, съобщи телевизия BFMTV. Единият от арестуваните е 24-годишен студент по информатика, неизвестен на полицията до този момент. \r\n\r\n\r\n\r\n\r\n\r\n\r\n\r\n\r\n\r\n\r\n\r\n\r\n", "date": "2019.05.27", "title": "Втори заподозрян е задържан за взрива в Лион"}
{"url": "https://www.novinite.bg/articles/176040/Sled-evrovota-v-Garciya-shte-ima-i-predsrochni-parlamentarni-izbori", "text": "Извънредни парламентарни избори в края на месец юни обяви гръцкият премиер Алексис Ципрас, съобщава БНР. Официално правителството ще подаде оставка след 2 юни - следващата неделя, когато е втория тур на местните избори.По данни от реалния вот на гръцките избиратели до този час консервативната „Нова Демокрация“ води пред СИРИЗА с повече от 9%. СИРИЗА изгуби и местния вот, като за областни управители и кметове на големите градове отново водят кандидатите на консерваторите.Всички лидери на опозиционните партии направиха изявление с искане за оставка на правителството, като премиерът Ципрас отчете, че при тези резултати това искане е логично.Датата на изборите ще бъде фиксирана след среща с президента, съобщи гръцкият премиер.", "date": "2019.05.27", "title": "След евровота в Гърция ще има и предсрочни парламентарни избори"}
{"url": "https://www.novinite.bg/articles/176088/EK-Izborite-pokazaha-che-evropejskata-demokraciya-e-jiva-i-zdrava", "text": "Изборите за евродепутати вчера са доказателство, че европейската демокрация е жива и е в добро здраве. Това заяви говорител на Европейската комисия, според когото демокрацията в ЕС вчера се е произнесла с ясен глас.В новия Европейски парламент има проевропейско мнозинство, добави говорителят. Популистите не спечелиха изборите, въпреки очакванията. Печелят проевропейските сили, които искат да работят в Европа и с Европа, допълни той. Говорителят изрази убеденост, че повишеното участие на избирателите се дължи и на работата на ЕК.По неговите думи председателят на комисията Жан-Клод Юнкер няма да участва при определянето на своя наследник на поста. Говорителят уточни, че Юнкер подкрепя процеса на водещи кандидати за председател на ЕК. Работим до последния ден от нашия мандат и така допринасяме за прехода към следващия ръководен екип на комисията, заяви говорителят. ", "date": "2019.05.27", "title": "ЕК: Изборите показаха, че европейската демокрация е жива и здрава"}
{"url": "https://www.novinite.bg/articles/176052/Cipras-poiska-predsrochni-izbori", "text": "Гръцкият премиер Алексис Ципрас обяви, че в страната ще се проведат предсрочни парламентарни избори.Това стана след като неговата партия СИРИЗА загуби с около 9% европейските избори от опозиционната консервативна \"Нова демокрация\" на Кириакос Мицотакис.Едновременно с това в Гърция се проведе първият тур на местните избори, вторият ще се състои на 2 юни.„Веднага след втория тур на изборите за местни органи на властта ще помоля гръцкия президент да насрочи парламентарни избори“, каза Ципрас. По-рано премиерът многократно заявяваше, че правителството му ще изпълни докрай 4-годишния си мандат и парламентарните избори ще се проведат през октомври тази година.По данни на вътрешното министерство след преброени 28,06% от подадените гласове „Нова демокрация“ на Кириакос Мицотакис печели 33,25% от вота и получава 7 места в ЕП, а СИРИЗА – 23,92% и съответно 6 места. ", "date": "2019.05.27", "title": "Ципрас поиска предсрочни избори"}
{"url": "https://www.novinite.bg/articles/176098/Najdjal-Faraj-iska-da-uchastva-v-pregovorite-za-Brexit", "text": "Найджъл Фараж поиска да участва в преговорите за Brexit, след като новата му партия победи на изборите за Европейски парламент във Великобритания, съобщи Reuters, цитирана от БТА.Фараж предупреди, че ще обърне британската политика с главата надолу, ако му бъде отказано участие в преговорите за излизане на Великобритания от Европейския съюз. Според него Великобритания трябва да напусне на 31-ви октомври, когато изтича сегашният краен срок за постигане на съгласие в британския парламент по споразумение за Брекзит. Фараж предпочита излизане без сделка.\"Ако не напуснем на този ден, можете да очаквате Партията на Брекзит да повтори тази изненада на следващите общи избори\", заяви той.Фараж спечели, възползвайки се от вълната на недоволство от провала на британската министър-председателка Тереза Мей да изведе Великобритания от ЕС.Никой британски лидер не би допуснал Фараж до преговорите за излизане на Великобритания от ЕС, но неговата доказана способност да привлича поддръжници на Brexit както от Консервативната партия, така и от Лейбъристката партия, ще затвърди убеждението на водещите консерватори, борещи се за мястото на Мей, че трябва да се стремят към по-решително скъсване с ЕС.", "date": "2019.05.27", "title": "Найджъл Фараж иска да участва в преговорите за Brexit"}
{"url": "https://www.novinite.bg/articles/176087/Dvama-raneni-pri-strelba-v-uchilishte-v-Polsha", "text": "Двама души бяха ранени при стрелба в училище в Полша, предаде ТАСС, като се позова на местната полиция.Изстрели и взривове отекнаха в училището в град Бжешч Куявски. Атаката била извършена от бивш ученик, носещ оръжие и пиротехнически изделия.Според наличните данни 18-годишният младеж взривил в училището две бомбички и открил стрелба. Ранени били служителка на училището и 11-годишна ученичка, които са без опасност за живота.Според местната полиция получените от пострадалите рани не са характерни за огнестрелно оръжие. Затова още не е ясно с какво е стрелял нападателят. Извършителят на атаката е задържан от полицията, която заяви, че държи ситуацията под контрол.На официалния сайт на местните власти се появи съобщение с молба към родителите спешно да вземат децата си от училището.", "date": "2019.05.27", "title": "Двама ранени при стрелба в училище в Полша"}
{"url": "https://www.novinite.bg/articles/176043/Predimno-slanchevo-s-temperaturi-mejdu-26-i-31", "text": "Днес ще бъде предимно слънчево. Ще има разкъсана висока облачност, по-значителна над западната половина от страната. След обяд ще се развие и купеста облачност и на отделни места в крайните западни райони ще превали и прегърми. Ще духа до умерен югоизточен вятър. Максималните температури ще са между 26° и 31°, по-ниски по Черноморието, в София около 26°.Над планините ще бъде предимно слънчево. По-значителни временни увеличения на облачността ще има над масивите от Западна България и на отделни места там, след обяд и вечерта, ще превали и прегърми. Вятърът ще е до умерен от юг и с него температурите още ще се повишат. Максималната на височина 1200 метра ще бъде около 20°, на 2000 метра – около 13°.Над Черноморието ще бъде предимно слънчево. Ще духа умерен югоизточен вятър. Максимални температури между 21° и 24°. Температурата на морската вода е 16-17°. Вълнението на морето ще бъде 1-2 бала.", "date": "2019.05.27", "title": "Предимно слънчево с температури между 26° и 31°"}
{"url": "https://www.novinite.bg/articles/176044/Chetiri-versii-za-aviokatastrofata-kraj-Ihtiman", "text": "Продължава разследването на авиокатастрофата, при която в неделя загинаха мъж и жена. Инцидентът стана край Ихтиман. \r\nМалкият двуместен самолет е бил пилотиран от мъжа. По първоначални данни, след като набрана височина, машината започва да се върти неконтролируемо към земята. Пада и се самозапалва. \r\nРаботи се по четири версии - технически отказ, лошо време, влошаване на  здравословното състояние на пилота или пилотска грешка. Директорът на специализираното звено за разследване на авиационни събития към Министерството на транспорта Христо Христов обясни, че рано да се посочи причината за инцидента. Според разкази на очевидци, след излитането в 11.20 часа, са видели самолета в наборна височина около 60-80 метра, започнал е маньовър наляво и се срива.   Вчера по време на инцидента бях в градината и видях, че този самолет лети много високо. Даже мисля, че и в събота беше тук, но летеше много високо. Това обясни кметът на село Черньово Маргарита Каймакчийска в ефира на „Здравей, България”.Митева обяви, че жителите на село Черньово са подали жалба за шума от самолетите. „Това летище съществува от 10 години. В началото се обучаваха за летци и беше много пумно. След това се обучаваха парашутисти. Тази година няма много самолети. Летят повече събота и неделя. Шумът обаче много пречи на хората. Ние сме писали жалби, но ни отговориха, че шумът е в рамките на нормалното”, каза тя.По думите й това не е първият инцидент в общината. „Преди години самолет беше паднал в житата, но нямаше жертви”, сподели Каймакчийска.„Летището се намира на по-малко от 2 км и е нормално шумът да пречи на спокойствието на жителите на село Черньово”, каза заместник-кметът на Община Ихтиман Даниела Митева.Летището е частен имоти и има наематели, но не мога да конкретизирам фирмата наемател. Не знам от колко години  е наемател и как се стопанисва самото летище. В момента виждам, че има само един летателен самолет. Изключително притеснително е, че последните инциденти са прецедент. Надявам се разследващите органи да излязат с компетентно решение и ще се разбере каква е причината за вчерашния инцидент”, добави тя.", "date": "2019.05.27", "title": "Четири версии за авиокатастрофата край Ихтиман"}
{"url": "https://www.novinite.bg/articles/176054/EP-otchete-rekordna-izbiratelnata-aktivnost-v-ES-na-evroizborite", "text": "Избирателната активност в ЕС на изборите за евродепутати е била 50,5 на сто и това сочи първото повишение от 1979 г. насам, съобщи ЕП. На първите избори за евродепутати преди 40 години са участвали 61,99 от гражданите с право на глас и оттогава активността бележеше постоянен спад, предава БТА.Спрямо изборите от 2014 г. повишението на активността е с 8 на сто. Според първите прогнози на основата на предварителни резултати в новия ЕП Европейската народна партия (ЕНП) получава 178 места, социалистите и демократите - 152, Европейските реформатори и консерватори - 61, АЛДЕ - 108, Европейската обединена левица - 39, Зелени - 67, групата \"Европа на свободата и пряката демокрация - 53, а \"Европа на народите и свободата\" - 55 места. Седем евродепутати ще бъдат независими, а 31 попадат в графата \"други\".В коментар на резултатите водещият кандидат на ЕНП за следващ председател на Европейската комисия Манфред Вебер заяви, партията му няма чувство за победа, макар да остава найголямата група в ЕП. ЕНП не може да работи с екстремисти от ляво и дясно, които не вярват в ЕС, отбеляза той.Вебер призова за начало на преговори по коалиционна програма и посочи Зелените като възможен партньор. Той съобщи, че ЕНП няма да подкрепи за председател на ЕК някой, който не е участвал в предварителното състезание и изрази надеждата останалите евродепутати да направят същото.Кандидатът на социалистите и демократите Франс Тимерманс коментира, че е възможно мнозинство в ЕП без ЕНП. При демокрацията е здравословно една партия да не бъде незаобиколима, добави той. По неговите думи ЕНП разбира под \"стабилност\" нищо да не се променя, докато избирателите искат промяна.\"Да изготвим програма, която отговаря на очакванията на избирателите. Хората искат спешно да вземем мерки за природата, срещу социалното неравенство, големите корпорации да плащат данъци. Надявам се да мога да съставя коалиция около програма за следващите пет години, която с удоволствие бих изпълнил. Единствените, с които никога не бих работил, са представителите на крайната десница\", посочи Тимерманс.Маргрете Вестагер (АЛДЕ) заяви, че могат да бъдат изградени нови коалиции с онези, които искат промяна в ЕС. Тя призова за равен брой еврокомисари мъже и жени. Вестагер потвърди, че е готова да оглави ЕК и добави, че човек не получава, ако не поиска. По нейните думи коалиция е възможна по въпросите за данъците, енергетиката, опазването на природата.Ги Верхофстат (АЛДЕ) съобщи, че ще основе нова група в ЕП със стотина евродепутати (включително представителите на партията на френския президент Еманюел Макрон - бел. кор.). За първи път от 40 години насам двете класически партии - социалистите и ЕНП, няма да имат мнозинство, отбеляза Верхофстат. Той допълни, че устойчиво проевропейско мнозинство в ЕП е невъзможно без новите центристки групи, сред които досегашната АЛДЕ. Верхофстат посочи като възможни пресечни точки на коалицията борбата с измененията в природата, честните данъци, постигането на общоевропейско решение за миграцията. По неговите думи е необходим председател на ЕК с широка политическа подкрепа.Бас Ейкаут (Зелени) отбеляза, че коалиция може да бъде съставена по въпросите с върховенството на закона и измененията в околната среда. Представихме се по-добре от очакваното. За пръв път ще има преговори по управленската програма на ЕК, добави той. Ейкаут допълни, че Зелените ще подкрепят за председател на ЕК някой от заявилите предварително готовност за поста.Ска Келер (Зелени) изрази задоволство от полученото доверие на избирателите. Тя посочи, че нейната партия получава голяма отговорност да предизвика действия в истинска защита на околната среда. Зелената вълна залива Европа и това е прекрасен резултат. Ще подкрепим онзи кандидат за председател на ЕК, който споделя нашите цели, поясни тя.Габриеле Цимер (Европейска обединена левица) определи високата избирателна активност като доказателство, че е разбрана важността на тези избори. Видимо е, че младите европейци насочиха изборите към защита на природата, трябва да вземем мерки. Младите показват, че с управлявалите досега коалиции е свършено. Необходима е широка коалиция срещу крайните националисти и десни сили, допълни тя.", "date": "2019.05.27", "title": "ЕП отчете рекордна избирателната активност в ЕС на евроизборите"}
{"url": "https://www.novinite.bg/articles/176064/Pochina-izvestniyat-urolog-doc-Valeri-Mariyanovski", "text": "На 25 май 2019 г. почина нашият уважаван колега, учител и приятел доц. д-р Валери Марияновски. Опелото ще се извърши на 27. 05. 2019 г. от 14 часа в храм \"Покров Богородичен \" ( зад хотел \"Родина\")ПОКЛОН ПРЕД СВЕТЛАТА МУ ПАМЕТ!", "date": "2019.05.27", "title": "Почина известният уролог доц. Валери Марияновски"}
{"url": "https://www.novinite.bg/articles/176045/Protest-Zrelostnicite-nastoyavat-maturata-po-Anglijski-ezik-da-bade-povtorena", "text": "Абитуриенти ще протестират пред просветното министерство заради матурата по \"Английски език\". Зрелостниците настояват изпитът да бъде повторен, защото според тях съдържал неточности, двусмислици и граматични грешки.Часове след края на матурата в интернет започна и петиция срещу нея, а от Министерството на образованието обещаха да направят проверка. Дванайсетокласниците се явиха на втората си задължителна матура миналия четвъртък. Тя беше по предмет по избор и най-много бяха желаещите да положат изпит по \"Английски език\". ", "date": "2019.05.27", "title": "Протест: Зрелостниците настояват матурата по Английски език да бъде повторена"}
{"url": "https://www.novinite.bg/articles/176056/Katastrofa-na-AM-Struma--TIR-udari-jena", "text": "Катастрофа на АМ \"Струма\" срещу гара Кочериново е станала рано тази сутрин - около 4.30 часа. Инцидентът е предизвикан след като жена, водач на МПС, аварирала за гориво, била ударена от ТИР с македонска регистрация.Мястото на инцидента е точно на 1.5 км след тунела при Шарков чифлик в посока пътен възел \"Бобошево\", предава Дарик.Лекият автомобил е с кюстендилска регистрация. Водачката се връща до Благоевград, за да напълни в туба гориво и се връща към авариралия автомобил. Когато започва да го бута към аварийната лента, защото бил застанал напряко в активната лента, върху нея връхлита ТИР.Жената е транспортирана с линейка на Спешен център-Рила до МБАЛ-Благоевград. Състоянието ѝ е сериозно, но опасност за живота й няма.Движението по автомагистралата не е затруднено, отцепена е само аварийната лента след тунелите. Към 8 ч. пристигна друг влекач, за да изтегли ремаркето.", "date": "2019.05.27", "title": "Катастрофа на АМ \"Струма\" : ТИР удари жена"}
{"url": "https://www.novinite.bg/articles/176095/Duhat-ot-lampata-na-Aladin-omagosa-i-balgarskiya-boks-ofis", "text": "На 24 май беше премиерната дата на Аладин в България. Дългоочакваната игрална адаптация по обичаната анимация от 1992 година предизвика истински фурор и съвсем заслужено се качи на стълбичката на филмовите успехи, оглавявайки бокс офис класацииите по света и у нас.С приходи от над 360 000 лв. и повече от 31 000 зрители, Аладин заема почетното второ място за най-касов дебют на live-action продукция за цялата история на Дисни филмите в България, нареждайки се веднага след Красавицата и Звяра. Продукцията съвсем естествено постигна зашеметяващи резултати и в глобален мащаб с генерираните повече от 207 млн. долара в световния бокс само за първите три дни от премиерата си. След „магическия“ си дебют Аладин продължава да владее вниманието на зрителите и да предизвиква силна еуфория. А причините за това са наистина много. Приказните декори, специално подбрани и построени за постигане на максимална автентичност, реалните локации като природния феномен Вади Рум – пустинята в Йордания, невероятният актьорски състав начело с всеобщия любимец Уил Смит и уникалното му превъплъщение в един от най- емблематичните образи в историята.Всичко това превръща Аладин както в грандиозно визуално приключение, така и в достойно възраждане на неостаряващата приказка. Режисьор на филма е Гай Ричи, а сценарият е дело на голям екип от професионалисти, сред които Джон Аугуст (Ангелите на чарли, Голяма риба, Чарли и шоколадовата фабрика) и Рон Клемънтс. В актьорския състав на филма влизат изгряващата звезда Мена Масуд като Аладин, Наоми Скот (Звездни рейнджъри) като принцеса Жасмин, Марван Кензари (Бен-хур, Убийство в Ориент Експрес, Мумията) като злия Джафар и др.Аладин ни очаква в кината на 2D, 3D, IMAX 3D и 4DX в дублирана и субтитрирана версия. А вие намислихте ли си желание?", "date": "2019.05.27", "title": "Духът от лампата на \"Аладин\" омагьоса и българския бокс офис"}
{"url": "https://www.novinite.bg/articles/176089/Slab-trus-v-Severna-Makedoniya", "text": "Tрус с магнитуд 2,8 по скалата на Рихтер е регистриран в 04.51 ч. в понеделник на територията на Северна Македония, близо до границата с България.Епицентърът на земетресението бил на 13 км в северозападна посока от Пехчево и на 107 км в югозападна посока от София, на дълбочина 10 км.Няма данни за пострадали и нанесени материални щети.", "date": "2019.05.27", "title": "Слаб трус  в Северна Македония"}
{"url": "https://www.novinite.bg/articles/176071/Kak-glasuva-Balgariya-Rezultatite-po-rajoni", "text": "При 74,92 на сто обработени протоколи от секционните избирателни комисии към 8.45 ч. ГЕРБ има 30,62 на сто от вота на евроизборите. За \"БСП за България\" процентите са 24,59. ДПС печели 13,73 на сто от гласовете на избирателите, а ВМРО-БНД - 7,76 на сто. Данните са публикувани на сайта на ЦИК.\r\n\"Демократична България\" остава над бариерата с 6,82 на сто. За \"Воля\" са гласували 3,54 процента; ИК за Десислава Иванчева получава 1,69 процента; с около 1,2 на сто остават ИК за Минчо Христов Куминов и \"Патриоти за Валери Симеонов\".\r\nЕто и резултатите по райони\r\nВ Пазарджишка област ГЕРБ води с 27,53 процента от гласовете, а \"БСП за България\" получава 24,95 на сто. Това показват междинните данни, публикувани на сайта на Районната избирателна комисия, при обработени 68 на сто от протоколите на СИК. За ДПС са гласували 23,18 на сто от избирателите. ВМРО получава 7,15 на сто от гласовете, \"Демократична България\" - 3,32 процента, а \"Воля - българските родолюбци\" - 3,31 на сто.\r\nВ област Видин ГЕРБ е първа политическа сила при обработени 59,07 процента от избирателните протоколи, с минимална преднина пред \"БСП за България\". В областта за ГЕРБ са гласували 4931 от имащите право на глас, което е 33,83 процента. След тях се нареждат \"БСП за България\" с 4823 гласували и 33,09 процента; трети са ДПС с 1715 гласа и 11,77 процента. За ВМРО-БНД са гласували 5 процента от избирателите, за \"Воля\" - 3,03 процента, за \"Път на младите\" (НДСВ и \"Новото време\") - 1,77 процента, за \"Атака\" - 1,62 процента, и за ИК за Минчо Христов Куминев - 1,43 процента.\r\nВ областта правото си на глас са упражнили 28 629 избиратели, което е 32,20 процента от всички гласоподаватели.\r\nНай-висока избирателна активност е регистрирана в община Брегово, където са гласували 58,18 процента от всички гласоподаватели, а най-ниска - в община Видин - 25,69 процента.\r\n\"БСП за България\" води във вота за Европейски парламент в Добричка област с 27,88 на сто от гласовете при 55,5 на сто. На втора позиция е ГЕРБ-СДС с 21,87 на сто от вота на избирателите. ДПС печели 20,71 на сто, а ВМРО-БНД - 7,82 на сто от гласовете. \"Воля - българските родолюбци\" взема в региона 6,96 на сто от вота, а за \"Демократична България\" са пуснали бюлетина 3,13 на сто от гласувалите.\r\nГЕРБ получава 36,53 процента от гласовете в Кюстендилска област при обработени 65 процента от протоколите на секционните комисии, информираха от Районната избирателна комисия. За \"БСП за България\" са гласували 31,99 процента. На трето място е ВМРО-БНД с 9,27 на сто от гласувалите. \"Демократична България\" има 3,46 процента, а гласовете за ДПС са 3,30 на сто.\r\nВ област Разград при 86 на сто обработени протоколи на СИК, ДПС получава 48,70 процента от гласовете, съобщиха от Районната избирателна комисия. За ГЕРБ са гласували 21,21 на сто от избирателите, а за БСП - 11,22 на сто. \"Демократична България\" са подкрепили 4,67 на сто, за \"Воля\" своя вот са дали 3,47 процента от гласоподавателите, а за ВМРО - 2,59 на сто. Под един процент е резултатът от гласуването за останалите партии, сочат междинните резултати от 174 обработени протоколи от общо 202 секционни избирателни комисии в областта.\r\nВ област Плевен при 100 процента обработени протоколи от СИК \"БСП за България\" печели вота на евроизборите.\r\nЗа БСП са дали гласа си 18 833 избиратели, подкрепата е на 29,44 на сто от гласувалите. За ГЕРБ са гласували 16 592 гласа, което е 25,93 на сто. ДПС са събрали 8428 гласа, което е 13,17 на сто. ВМРО имат 8,26 на сто от гласовете - 5286 гласа. За Демократична България са гласували 4.06 на сто от избирателите - 2596 гласа. Избирателната активност в област Плевен е 27,5 процента по данните от 100 процента обработени протоколи от СИК.\r\nГЕРБ води с най-висок изборен резултат в Смолянска област според междинни резултати на РИК-Смолян. Данните от 11 обработени секционни протоколи показват подкрепа от 35,73 на сто за ГЕРБ (общо 283 гласа). На втора позиция е БСП с 25,25 процента (200 гласа). За ДПС са гласували 16,41 на сто от избирателите (130 гласа). Вотът за ВМРО е 5,43 процента (43 гласа).\r\nГЕРБ води в Русенско с 30,05 процента - това сочат резултатите при обработени 157 протокола на секционни избирателни комисии от общо 336, съобщи председателят на Районната избирателна комисия в Русе Мирослава Маркова. На второ място е \"БСП за България\" с 26,18 процента, а на трето е ВМРО-БНД - 11,47 на сто. След тях се нареждат ДПС - 7,48 процента, \"Демократична България\" - 4,98 на сто, и \"Воля - българските родолюбци\" - 3,74 процента.\r\nГЕРБ води с 31,10 процента в област Бургас при обработени 91,06 на сто от секционните протоколи към 7.00 часа днес. На второ място е \"БСП за България\" - с 22.33 процента. Трети са ДПС - 18.12 на сто; след тях са ВМРО - 6.96 процента, с 4.00 на сто - \"Демократична България\", \"Патриоти за Валери Симеонов\" - 3.95 процента.\r\nГЕРБ води в Пернишко при обработени 86,49 процента от секционните протоколи.При тази извадка ГЕРБ получава гласовете на 39,13 процента от упражнилите правото си на вот в Пернишка област.\r\nНа второ място е \"БСП за България\" с 28,22 процента. ВМРО - с 10,07 процента. Следват ДПС - 3,78 процента, \"Воля\" - 3,61 на сто, \"Демократична България\" - 3,49, \"Коалиция за България\" - 2,18 процента.\r\nГЕРБ води на евроизборите в Силистренско с 32,54 на сто от гласовете. Следват ДПС и \"БСП за България\" съответно с 30,16 и 19,12 на сто. ВМРО-Българско национално движение\" - с 4,19 на сто, и \"Воля-Българските родолюбци\" - с 3,23 на сто от гласовете.\r\nВ област Хасково ГЕРБ води с 33,56 процента според междинни резултати от обработени 63,29 процента от протоколите на секционните комисии. Втора е БСП с 24,20 процента, а ДПС е малко след социалистите - с 22,72 процента. ВМРО-БНД е на четвърто място с 5,55 на сто от гласовете, а \"Демократична България\" има 2,35 процента. Над 2 процента е и \"Воля - българските родолюбци\".\r\nОкончателните резултати от изборите за Европейски парламент в Ямболска област показват, че \"БСП за България\" води с 38,76 процента при 30,03 на сто за ГЕРБ. На трета позиция е ВМРО-Българско национално движение с 6,19 на сто от подадените гласове, следвани от \"Атака\" – 4,95 на сто, ДПС – 3,69 на сто, \"Воля - българските родолюбци\" – 3,39 на сто, \"Демократична България\" – 2,93 на сто, \"Патриоти за Валери Симеонов\" – 1,82 на сто, и ПП \"Възраждане\" – 1,27 на сто.\r\nВ графата \"Не подкрепям никого\" са гласували 976 от имащите право на избор.\r\nГЕРБ води с 39,64 на сто от действителните гласове при обработени 50,47 на сто протоколи на 317 секционни избирателни комисии във Врачански избирателен район. Коалиция \"БСП за България\" получава 27,60 на сто от досега отчетените действителни гласове.ДПС с 9,79 на сто, следват ВМРО-БНД - с 8,36 на сто. \"Демократична България\" получава 3,42 на сто от действителните гласове, а коалиция \"Воля-българските родолюбци\" - 2,35 на сто. Около 1 на сто са гласовете за \"Коалиция за България\", \"Атака\" и независимия кандидат Минчо Христов.\r\nВ Габровския избирателен район ГЕРБ е първа политическа сила с резултат от 35,74 на сто (10 355 гласа). На второ място е коалицията \"БСП за България\" с резултат 26,32 на сто (7626 гласа). \r\nОколо два процента е разликата в резултатите между ГЕРБ и \"БСП за България\" във Великотърновска област на база 61,15 на сто обработени протоколи. Резултатът за ГЕРБ е 30,90 процента, а за \"БСП за България\" - 28,95 процента\r\n", "date": "2019.05.27", "title": "Как гласува България: Резултатите по райони"}
{"url": "https://www.novinite.bg/articles/176077/Nad-144-000-patnici-za-godina-sa-polzvali-noshten-transport-v-Sofiya", "text": "Нощният транспорт в София стартира точно преди една година и към момента 144 хил. пътници са ползвали тази услуга. Четири линии с обща пресечна точка в центъра на града осъществяват връзка с по-отдалечените райони на столицата. Нощните линии са най-предпочитани петък срещу събота и събота срещу неделя, което е разбираемо и естествено. Хубаво е, че градът вече разпознава и свиква с тази услуга. „Градът се променя и транспортната услуга трябва да отговаря на тази промяна. Нощният транспорт е нов за столицата ни, но чрез него се подобрява цялостната услуга, която ние предлагаме. Той е една  добра алтернатива на придвижване в по-късните часове на денонощието. Към момента нощните линии са четири и по тях работят общо 14 автобуса, като интервалите на движение са 40 минути. Всяка от линиите може да бъде използвана от 150 пътници на час. Фактът, че към момента 144 000 пътници са го избрали означава, че той вече е разпознаваем за София като възможност за придвижване.“, казва изпълнителният директор на ЦГМ Христиан Петров. През последната година ЦГМ наблюдава ежедневно пътникопотока по линиите. Данните показват, че най-натоварената линия е N2, която обслужва кварталите „Обеля“ и „Студентски град“. От всички над 144 хиляди пътници, 57 хил. са били пътници по маршрута на  N2. Това са  данни от април миналата година до края на март 2019 г. И към момента се следи постоянно потокът и натовареността, защото това е един все още експериментален период на нощния транспорт. „В рамките на тази една година за наша радост няма сериозни инциденти. Във всяко едно превозно средство има осигурено присъствие на кондуктор и неговата функция  е и да продава превозни документи. Ще напомня, че нощният билет, който е на цена от 2 лв. и дава право да се използва неограничено целия транспорт в рамките на нощта. Така че има двама души на служба в нощния транспорт – шофьор и кондуктор. Засега нямаме регистрирани инциденти и наистина се радваме от този факт.“, допълва Христиан Петров.В момента с картата за нощния превоз срещу 2 лева може да се пътува неограничено в рамките на този транспорт. Столичната община взе решение да продължи експеримента с този тип транспортна услуга и в момента в ЦГМ се работи върху различни опции той да се превърне в още по-привлекателен за пътниците. ЦГМ изгражда и система за таксуване, която ще позволи много по-голяма гъвкавост във въвеждането на нови превозни документи. Столичани и гостите на София трябва да имат предвид, че към момента метрото не може да бъде включено в схемата за нощен транспорт. Защото от 00.30 ч. до 4.30 ч. метрото е в сервизен режим, което е изключително важно за сигурността на цялостната инсталация.Всеки град има своите специфики и например град като Париж с неговите размери предлага един вид услуга. Специалистите от ЦГМ следят внимателно какво прави в други големи европейски градове и по какъв начин се организира както нощният транспорт, така и новостите, които могат да се взаимстват за дневния транспорт. Всички градове членуват в една асоциация, където обменят идеи и коментират какво се случва. Всеки, който е ползвал нощният транспорт в София, знае, че той стартира от една точка в центъра на града и е брандиран по малко по-различен начин от другите услуги, които ЦГМ предлага. Има достатъчно спирки по маршрутите, има и светещи нощни табели. Като една допълнителна алтернатива за удобство на гражданите, от ЦГМ се надяват, че със затоплянето на времето нощните линии в София ще предизвикат по-голям интерес сред пътниците.", "date": "2019.05.27", "title": "Над 144 000 пътници за година са ползвали нощен транспорт в София"}
{"url": "https://www.novinite.bg/articles/176101/Otbelyazvame-Svetovniya-den-na-speshnata-pomosht", "text": "За втора поредна година отбелязваме Световния ден на спешната помощ. Лекарите, фелдшерите и медицинските сестри от Центъра за спешна медицинска помощ – София сложиха върху белите си престилки оранжеви лентички с надпис: „Идвам да помогна“.В 10.30 ч. медиците, които не бяха на смяна, под воя на сирена на линейка, положиха венец пред Докторския паметник в Докторската градина, а след това запазиха минута мълчание в памет на загиналите лекари по време на изпълнение на служебния си дълг.Доктор Делян Георгиев и доктор Владимир Кръстев споделиха, че да си лекар е призвание и работят, за да спасяват човешки животи. Надяват се в бъдеще агресията към медицинските работници да спре и отново на тях да се гледа с уважение.", "date": "2019.05.27", "title": "Отбелязваме Световния ден на спешната помощ"}
{"url": "https://www.novinite.bg/articles/176067/100-000-dushi-ostanali-bez-pravo-na-glas-v-Kardjali", "text": "100 000 души са останали без право на глас в района на Кърджали. Причината е промяна в Изборния кодекс, според която избирателите трябва да имат настоящ адрес у нас поне три месеца преди вота.Така много от пристигналите гласоподаватели са били върнати. При 58% от обработените протоколи ДПС печели 66%, или над 21 000 гласа. ГЕРБ имат 15,30%, или 4966 гласа, а БСП – над 7%, или 2494 гласа. ДОСТ е на четвърто място с малко над 1200 гласа, предаде БТВ.За ДПС предизборната кампания съвпадна със свещения месец Рамазан. В Момчилград над 1500 души се бяха събрали на благотворителната вечеря Ифтар. От района на Кърджали в листата на ДПС няма нито един кандидат. Това обаче не впечатлява избирателите. Опозицията в Кърджали определя методите на ДПС като дразнещи. От ДОСТ също губят в плакатната война.Говори се активно, че селските кметове пазят при себе си българските лични карти на изселниците и ги използват на избори. Така не се налага да пътуват рейсове с избиратели.  Жалбите на ДПС са срещу агитация от държавни служители и горски работници. Най-големият проблем в изборния ден предизвика попадането в забранителния списък на над 100 000 избиратели живеещи в Турция с постоянен, но без настоящ адрес в България.\"Лицемерието от политиката трябва да го спрем всички ние. Не само, че ние от ДПС ще предприемем действия, призовавам всички демократични хора, всички, които отстояваме демокрацията и законността, да не позволяваме да се нарушава Конституцията”, заяви председателят на ДПС Мустафа Карадайъ.\"Уседналостта е европейски принцип за европейските избори, така че коментарът е излишен. Ако имат законово право, нека да ги дописват, но ако се правят някакви мошификации, не подкрепям”, заяви председателят на НС Цвета Караянчева.Тя отрече ГЕРБ да купува гласове и да раздава подаръци и определи кампанията като спортсменска.", "date": "2019.05.27", "title": "100 000 души останали без право на глас в Кърджали"}
{"url": "https://www.novinite.bg/articles/176106/Semejstvo-radevi-shte-badat-domakini-na-tradicionniya-abiturientski-bal-za-mladeji-v-neravnostojno-polojenie", "text": "На 30 май ще се проведе традиционният абитуриентски бал за младежи в неравностойно положение. Събитието е част от благотворителната инициатива на държавния глава „Подкрепи една мечта“.Балната вечер ще започне в 20.00 часа, в Дом 2 на резиденция „Бояна“.  Президентът Румен Радев и неговата съпруга Десислава Радева щепосрещнат над 100 зрелостници от випуск 2019, които са израснали в социални услуги.За пореден път екипът на продуцентска компания „Дрийм Тийм Прадакшънс” организира благотворително артистичната програма. Мария Илиева, Миро, Любо Киров, Орлин Павлов, Михаела Маринова, Йоана, Маги Джанаварова, Нели Петкова, Рафаел Пашамов, групите Б.Т.Р. и Д2, Део и Моисей и танцов ансамбъл „Пламъче“ ще подкрепят президентската инициатива.Абитуриентката Йоанна Найденова, която завършва училището за ученици с нарушено зрение „Луи Брайл“, и Маги Джанаварова са подготвили специално дуетно изпълнение, с което ще започне празничната вечер. За доброто настроение ще се погрижат актьорите Любомир Нейков, Руслан Мъйнов, Петьо Петков – Шайбата и Васил Драганов. С благопожелания към абитуриентите ще се включат и артистите Владимир Пенев, Десислава Бакърджиева и Моню Монев.", "date": "2019.05.27", "title": "Семейство радеви ще бъдат  домакини на традиционния абитуриентски бал за младежи в неравностойно положение"}
{"url": "https://www.novinite.bg/articles/176059/Spirat-toplata-voda-v-pet-stolichni-kvartala", "text": "\r\nЗапочва изпълнението на неотложните ремонти и профилактика по топлопреносната мрежа в участъците с повишена аварийност през последните месеци в София. В тази връзка подаването на топла вода ще бъде временно спирано, съобщават от пресцентъра на \"Топлофикация София\" ЕАД.\r\n\r\n\r\n\r\n\r\n", "date": "2019.05.27", "title": "Спират топлата вода в пет столични квартала"}
{"url": "https://www.novinite.bg/articles/176107/3675-ot-izbiratelite-sa-izpolzvali-preferencialen-vot-na-evroizborite", "text": "36,75% от упражнилите правото си на вот на изборите за Европейски парламент са използвали преференция, съобщиха от Централната избирателна комисия. ЦИК е обработила 95.20% от секционните протоколи от изборите за Европарламент, като за ГЕРБ са гласували 30.94%, за БСП – 24.24%. От комисията прогнозират, че точното разпределение на българските евродепутати ще стане ясно на 29 май.", "date": "2019.05.27", "title": "36,75% от избирателите са използвали преференциален вот на евроизборите"}
{"url": "https://www.novinite.bg/articles/176046/Djambazki-Varhu-nas-be-sasredotochena-izklyuchitelno-kafyava-kampaniya", "text": "„Върху нас беше съсредоточена изключително „кафява” кампания преди евровота. Поведението на „Атака” по време на изборите беше меко казано непочтено. В политически план предстоят разговори, но в личен всяка една клевета и лъжа ще мине през съда, където някои хора ще получат възможността да докажат лъжливите си твърдения. Ако не го направят, ще бъдат осъдени”. Това заяви в ефира на НОВА водачът на листата на ВМРО за евровота Ангел Джамбазки.Резултатът на партията при обработени 61% от протоколите на секционните комисии сочи, че тя печели 8.06% от гласовете на отишлите до урните в неделя. Джамбазки обаче каза, че ВМРО няма да използва този резултат за промени в рамките на „Обединените патриоти”.„Това не би било почтено. Но и не можем да си позволим, с подкрепата, която имаме, да бъдем непоследователни – не може единият да пуска тока, а другият да го гаси”, коментира Джамбазки.Той заяви още, че е рано да се каже дали ВМРО ще се явят самостоятелно на местните избори през есента.", "date": "2019.05.27", "title": "Джамбазки: Върху нас бе съсредоточена изключително „кафява” кампания"}
{"url": "https://www.novinite.bg/articles/176105/Naprejenie-vav-Veliko-Tarnovo-Nad-10-chasa-predavaha-izborni-knija", "text": "Напрежение в Районната избирателна комисия във Велико Търново беляза края на изборния ден. Близо 10 часа продължи предаването на изборни книжа. Причината - 17 объркани протоколи от секции в Община Лясковец.Въпреки забавянето, Районната избирателна комисия взе решение да сметне протоколите за валидни, а резултатите от тях постъпиха за обработка в \"Информационно обслужване\".\"Според нас РИК реагира много бавно\", разказаха изнервените членове на СИК пред Bulgaria ON AIR.До забавяне се е стигнало заради неправилно окомплектоване на протоколите в секциите в Лясковец, обясни председателят на РИК Десислава Йонкова.Очаква се изборните книжа да отпътуват към ЦИК в късния следобед.", "date": "2019.05.27", "title": "Напрежение във Велико Търново: Над 10 часа предаваха изборни книжа"}
{"url": "https://www.novinite.bg/articles/176047/Borisov-blagodari-vav-fejsbuk-za-poluchenata-podkrepa", "text": "\r\nПремиерът и лидер на Бойко Борисов не коментира изборната победа пред медиите, а благодари във фейсбук за получената подкрепа. И посочи, че грешките, макар и осъзнати, могат да бъдат поправени само с много работа. Финансовият министър Владислав Горанов коментира, че именно Борисов е спечелил тези избори.\r\n\r\n\r\n\r\n\r\n\r\n\r\n\r\n\r\n\r\n\r\n\r\n\r\n\r\n\r\n", "date": "2019.05.27", "title": "Борисов благодари във фейсбук за получената подкрепа"}
{"url": "https://www.novinite.bg/articles/176049/Predsedateli-na-SIK-vse-oshte-chakat-da-predadat-protokolite-si", "text": "\r\nПоне 10 автобуса с членове на СИК тази сутрин се намират на пл. \"Македония\". Хората са прекарали цялата нощ там, в очакване да предадат протоколите си.Някои от автобусите са се отправили към \"Арена Армеец\", където се предават данните от проведения вот.\r\n", "date": "2019.05.27", "title": "Председатели на СИК все още чакат да предадат протоколите си"}
{"url": "https://www.novinite.bg/articles/176072/30-leva-za-kupen-glas", "text": "Рекордно ниската активност докара цената на гласа за евроизборите у нас средно до около 30 лева в неделя. В същото време сигналите за нарушения до прокуратурата са близо 2 пъти по-малко от тези, регистрирани на последния евровот през 2014 година. Това показват данните на разследващите за изборния ден, пише \"Монитор\".По работещите към неделя 18 производства няма привлечени обвиняеми лица. Те са образувани в районните прокуратури в Бургас, Сливен, Елена, Павликени, Провадия, Търговище, Велинград, Казанлък, Козлодуй, Перник, Айтос и Плевен, Монтана, Тетевен, Кюстендил и Берковица.Образувани са и 2 досъдебни производства с предмет чл. 216 от Наказателния кодекс в Стара Загора и Добрич, които касаят повреждане на чуждо имущество.По досъдебните производства са привлечени към наказателна отговорност 3 лица – от прокуратурите в Елена, Търговище и Тетевен, като спрямо обвиняемия в Тетевен е постановено задържането му до 72 часа.Разследват се основно посегателства върху помещения, ползвани от политически партии, като в Добрич районната прокуратура е внесла обвинителен акт след проведено бързо производство. Обвинението е за умишлено счупване на витринни стъкла на партиен клуб.Прокурорските преписки за проверка по сигнали за извършени престъпления против политическите права са 237. От тях по 172 е постановен отказ за образуване на наказателно производство, а по 65 продължава извършването на проверка по реда на чл. 145 от Закона за съдебната власт, което означава, че прокурорът сам е решил да извърши проверки. За сравнение при предишните избори за Европейски парламент през 2014 година образуваните досъдебни производства са били 21, а преписките за проверки по сигнали – 535.В цялата страна до късно вечерта продължи и дежурството във всички прокуратури, както и в 11-те териториални отделения на районни прокуратури. В 12 часа в неделя се проведе и координационно съвещание на Националното междуведомствено звено, създадено от прокуратурата на Република България, МВР и ДАНС, в което участваха обвинител номер едно Сотир Цацаров, министърът на вътрешните работи Младен Маринов и председателят на ДАНС Димитър Георгиев.Данните към вечерта в неделя сочеха още, че само два часа след старта на изборния ден вече имаше арестуван за купуване на гласове.Перничанин е прибран от полицията за купуване на гласове в село Мещица. Новината съобщи сайтът zaPernik.com. Срещу арестувания е заведено досъдебно производство. По непотвърдена информация задържаният е животновъд и е зет в селото. В Мещица хора били свикнали да гласуват по списък с плащане. Полицията и прокуратурата отказаха по-подробна информация до края на изборния ден.Според закона наказанието за купуване на гласове е лишаване от свобода от една до три години и глоба от хиляда до десет хиляди лева.За склоняване да се гласува в полза на определен кандидат или партия също се предвижда лишаване от свобода от една до шест години и глоба от десет хиляди до двадесет хиляди лева.Организаторът на купен вот от десет хиляди до двадесет и пет хиляди лева, а ако той е служебно лице, наказанието е лишаване от свобода от две до седем години и глоба от десет хиляди до тридесет хиляди лева.\"Колеги\" на задържания животновъд от Кюстендил пък прибирали до 20 лв. за ромски глас, установи репортерска проверка на медията. Един от ромските тартори масово е агитирал да се гласува от страна на ромите, и то конкретно за едно лице с преференция. \"Парите ги даваха по обяд на центъра. До вечерта може да стигнат и 30 лв. Въпреки това обаче нашите хора вече не искат да гласуват. Не ги блазнят и почерпките. Искат по-добър живот и работа\", коментира в неделя жител на ромския квартал, пожелал анонимност.За пореден път ромите в Кюстендил нямаха възможността да гласуват в квартал \"Изток\". Те пускаха бюлетини в градските смесени секции, които се намират в Професионалната гимназия по лека промишленост \"Владимир Димитров - Майстора\" и ССТ в Кюстендил. По този начин беше до минимум купуването на гласове.Не по-различно беше положението и в миньорския град Бобов дол. Още преди 3 дни на голяма част от миньорите били преведени допълнителни 50 лв. с уговорката също да гласуват за определен кандидат за евродепутат.\"Началниците на смяната обикаляха и ни казваха за кого да гласуваме. Бяхме взели аванс миналата седмица и сега в петък имахме превод от нови 50 лв. Без да кажат за какво са, но на нас ни е ясно. Авансът мина, за заплата е рано\", коментира работещ в мините в Бобов дол. В крайна сметка официално сигнали за купуване на гласове в региона нямаше. Вяла беше и избирателната активност, като в късния следобед тя достигна до 13,05%. За пет получени в Районната избирателна комисия Пловдив-град сигнала за нарушения информира нейният председател Илиян Иванов. Той уточни, че нито един от тях не е свързан с купуване на гласове.Един от сигналите, който е получен, е бил устен и е бил, че жена от секционната комисия си е изцапала с мастило ръцете при ваденето на печата. Това е станало в секция в училище \"Найден Геров” в \"Столипиново”. Жената много се притеснила и се опитала да си измие ръцете с хипохлорид. Били й дадени и ръкавици, за да може да продължи работата си в комисията. Проверката на 16-а РИК на място установила, че жената стояла настрана от комисията си и нищо не правела заради мастилото по ръцете си.  \"Това е нормално и не е умишлено действие. И аз самият си изцапах ръцете, когато вадех нашия печат”, коментира Иванов. Вторият сигнал е за 42-ра секция в район \"Тракия” и е бил за една от машините за гласуване. Двама души са упражнили правото си на вот, след което машината се развалила. На място бил повикан техник, за да отстрани дефекта. Той направил опит да я пусне отново, но не успял.\"Двата гласа остават на флашката, но проблемът е, че машината няма как да извади окончателния протокол и секционната комисия няма да може да обобщи резултатите”, каза председателят на 16-а РИК. Другият сигнал бил за агресивен мъж без бадж, който нахлул в друга секция в Пловдив. Той искал от членовете на СИК да покажат баджовете си, а когато те поискали неговия, се развикал. Така и не било установено дали мъжът е застъпник или наблюдател, защото си тръгнал. Другите два сигнала били за агитационни материали в близост до училище в \"Столипиново” и за агитация на чужд език в школо, близо до \"Аджисан махала\" в центъра на Пловдив. И двата сигнала били проверени и била установена липса на нарушения. При първия материалите били залепени не в изборния ден, а при втория мъж обяснил на своя родственица къде е избирателната й секция.127 членове на секционни комисии от общо 4137 не отишли за началото на изборния ден в Пловдив, съобщи още Илиян Иванов. По думите му причините тези хора да не се явят не са ясни. Предполага се, че са се успали. Те обаче веднага били заменени с други и това не се е отразило на началото на изборния ден в Пловдив.Трима-четирима секретари от секционни комисии декларирали, че не желаят да носят материалите в РИК. Било им обяснено, че няма как да откажат, тъй като са длъжностни лица и най-малкото, което може да им се случи при такъв отказ, е глоба от 1500 лева. Хората обаче били непреклонни и не искали да висят с часове пред РИК – Пловдив.Двете основни партии – ГЕРБ и БСП, се надцакваха за оплаквания за нарушения още ден преди вота. Сигнал за купуване на гласове подаде общинският ръководител на ГЕРБ в Троян Иван Миховски. Той гласи, че на 25.5 в предизборния щаб на ГЕРБ получили информация, че Лалка Маринова Колева, която живее в кв. Велчевски, обикаля свои близки и познати и раздава пари, за да гласуват за БСП.\"Ако имате нужда от допълнителна информация, можете да се обърнете към мен или хората от щаба на ПП ГЕРБ\", пише в жалбата до институциите.ГЕРБ-Разград сезира Районната избирателна комисия за нарушение в изборния ден. В избирателна секция в село Ясеновец около 14,00 часа е констатирано, че масово гласоподаватели заснемат с мобилен телефон бюлетината си. А пред въпросната избирателна секция стоят хора, които са на разстояние по-малко от 50 метра от входа й, извършват агитация и проверяват вота върху заснетите бюлетини. Посочените обстоятелства представляват нарушение на чл.182, ал.4 и чл.227, ал.1 от Изборния кодекс.БСП-Добрич сигнализира за купуване на вот в изборния ден от регистрираните в секция 83 и 84 представители на ГЕРБ в училище \"Йордан Йовков”.Председателят на БСП-Габрово Николай Григоров подаде сигнал за нарушения в деня за размисъл - кметът на с. Шумата Байкал Тодоров купувал гласове за ДПС. Председателят на БСП-Плевен Диана Ботева подаде сигнал за получена информация за предстоящо купуване на гласове от Пламен Радков Янев, Николай Иванов Гаврилов и Иван Петров Илиев в нощта на 25 срещу 26 май 2019 г. в полза на ГЕРБ.Сигнал до Районната избирателна комисия в Перник за купуване на гласове в град Брезник изпратиха от областния предизборен щаб на \"БСП за България\". Според данни, изпратени до социалистите, в СИК 1, 2 и 3 в Брезник група младежи обикалят около трите секции и предлагат банкноти по 20 лв. на хора от ромски произход, за да продадат гласа си. В сигнала си социалистите искат РИК да направи незабавна проверка, за да предотврати нарушаване на изборните правила.МВР започна претърсвания на няколко адреса в Монтанско след журналистическо разследване за купуване на гласове, излъчено по bTV. Там скрита камера заснема как дилъри на гласове броят купените гласоподаватели като картофи.Това е и кодовото им наименование. Всеки килограм е един глас. Основните обиски се извършват в село Лехчево. Там гласовете се спазарявали в местна дискотека, а един от шофьорите на ученическия автобус бил от основните дилъри. От кадрите става ясно, че репортер под прикритие успява да спазари 90 гласа, прикрити като 90 килограма картофи. Цената, която се плаща на глас, е около 50 лева - 30 отиват за този, които продава гласа си, а останалите 20 са за дилъра.И докато вървеше надцакване между партиите за евровота, в дупнишкото село Баланово успяха да спипат мъртвопияна жена, член на СИК. Наложило се на място да пристигне полицейски екип, който да усмири разгневената жена. \"Тестът с дрегер е отчел 1,5 промила алкохол, което си алкохолно опиянение. Отделно от това тя е пречила на хората да гласуват, крещяла и обиждала. Наложило се с решение на СИК жената да бъде отстранена\", коментираха от Районната избирателна комисия в Кюстендил.Сигнал за политическа агитация с шоколади е постъпил в РИК в Смолян, става ясно от решение на комисията по казуса. Сигналът идва от наблюдател от Института за социална интеграция. В него той твърди, че в една от секциите в града се раздавали шоколадови изделия с лика на политическа партия, което представлява непозволена агитация.В тази връзка от РИК извършили непосредствена проверка на място в секцията, която се намирала във филиала на детска градина \"Зорница\". При нея обаче установяват, че твърденията в сигнала не отговарят на действителната фактическа обстановка и няма наличие на непозволена агитация.", "date": "2019.05.27", "title": "30 лева за купен глас"}
{"url": "https://www.novinite.bg/articles/176090/Naprejenie-pred-nyakoi-RIK-v-stranata", "text": "Продължава приемът на секционни протоколи в 26 РИК, която събира книжата от 420 секции в общините на Софийска област. Повече от 12 часа председателите на секционните комисии от София-област не могат да отчетат протоколите. Причината за забавянето отново е грешка в попълването на протоколите и отчитането на машинното гласуване. В кофите за боклук има бюлетини и чернови на протоколи за отчитане на преференции.\"Ако не си носим някаква храна, са ни дали вчера по едно кюфте и по едно кебапче с питка хляб. Айде, без храна ще издържим, обаче какво? Да припадаме ли вече? Струва ли си? Повече от 24 часа работим\", коментираха чакащи.Районната избирателна комисия работи на пълни обороти, но има много грешки, обясни говорителят на Областната управа Ваня Костадинова:\"Липсват изписани нули в протоколите там, където не е гласувано за партия или коалиция. В три секционни комисии наново са извадени бюлетините и са броени\". Масови грешки в протоколите във ВрацаВ Районната избирателна комисия във Враца се бави приемането на изборните книжа заради масови грешки при попълването на протоколите от секциите. Десетки членове на секционните комисии чакат от нощта да отчетат резултатите. Десетки представители на секциите от отдалечените общини – Козлодуй и Оряхово, чакат с часове Районната избирателна комисия във Враца. “Тук сме от три и половина, кога ще минем е Божа работа! Но все пак сме на работа и би трябвало това нещо да се съобрази. Това чакане, хора, които спят по чували и по автобуси, това не трябва да е така“, коментира една от чакащите. Масово не са попълнени правилно т.нар. контроли, които са седем за хартиените бюлетини и единайсет за машинното гласуване. Заради грешки при изписването на резултатите за 10 секции ще се наложи повторно преброяване на бюлетините. Според говорителят на РИК Красимир Колев много от членовете на комисиите не са чели указанията на ЦИК за попълването на изборните книжа.Объркано окомплектоване на страниците от протоколите във Велико Търново12 часа продължи приемането на бюлетините и изборните книжа в Районната избирателна комисия във Велико Търново. Един от членовете на секционна комисия е получил на опашката тази сутрин инсулт, оказана му е медицинска помощ. Объркано окомплектоване на страниците от протоколите, което е направила Община Лясковец при раздаването на книжата на секционните комисии, е довело до разбъркване на страници с различни номера и това създаде проберем при отчитането на изборните резултати и напрежение тази сутрин между чакащите над седем часа комисии да предадат бюлетините. Резултатите ще бъдат зачетени, не е от правомощията на РИК да наложи санкция на Община Лясковец, посочи председателят на комисията Десислава Йонкова. При 61% извадка от протоколите ГЕРБ е първа политическа сила в областта с 30.9% от гласовете, БСП е втора политическа сила в област Велико Търново с 28.95%, следва ДПС – 9.28%, ВМРО – 8.68%, \"Демократична България\" – 4.7%. С квадратчето \"Не подкрепям никого\" са гласували 1312 избиратели. Грешки и несъответствия забавят отчитането на резултатите в Ловешко Проблеми с попълването и окомплектоването на протоколите, грешките и несъответствията в тях доведоха до огромно забавяне при отчитането на резултатите от изборите в Ловешка област. Наложи се членове на секционни избирателни комисии да бъдат събирани през цялата нощ в Районната избирателна комисия, за да подписват новите протоколи. Все още междинните резултати показват, че ГЕРБ води с 34.02%, БСП събира 24.22%, ДПС - 16.41%, а ВМРО - 7.14%. Останалите партии са под прага. В седем от осемте секции в община Летница се е наложило преписване на протоколите заради несъответствия в номерацията на страниците им, поясни председателят на РИК Валентина Недялкова: \"От общинската администрация не е обърнато внимание и всъщност протоколите се оказват със съвсем различни страници, т.е. не може да се приеме, че има протокол, не могат да бъдат сканирани, не могат данните да бъдат отчетени\".Недялкова допълни, че е имало и проблеми с отчитането на резултатите от машинното гласуване, а заради несъответствия в попълнените данни в протоколите и действителните гласове се е наложило две ловешки секции да броят повторно бюлетините. Тя обобщи на какво основно се дължат проблемите и забавянето при отичането на резултатите  от изборите:\"На неподготвеност на членовете на секционните избирателни комисии и на изключително подценяване от страна на политическите партии и коалиции, които са посочили своите кандидати в тези комисии\".Тя подчерта, че някои комисии не са имали нито един представител на проведеното обучение.В Бургас ГЕРБ побеждава БСП с 8% разликаПри избирателна активност от 31.95 %, най-ниската регистрирана на избори в Бургаска област, водеща политическа сила е ГЕРБ с 29.51% от имащите право на глас, сочат данните на РИК Бургас при обработени 100% от протоколите. Следва БСП, която изостава с 8%. Непосредствено след това е ДПС с 18.99%. На четвърто място е ВМРО със значително по-нисък резултат от 6.49%. За бургаския независим кандидат Христо Симеонов са гласували 1417 души или 2.27% от гласоподавателите. Едва близо 9 хиляди души в цялата Бургаска област са се възползвали от машинното гласуване.ГЕРБ води в Смолян с 33.27%Политическа партия ГЕРБ води в изборния резултат в област Смолян с 33.27 процента от гласовете. Данните са от междинни резултати на Районната избирателна комисия в Смолян при 99 на сто обработени секционни протоколи. Втора политическа сила в областта е “Движението за права и свободи“ с 28,06 подкрепа. Гласовете за БСП са 20,47%. За ВМРО са гласували 3,27 на сто от избирателите, а вотът за \"Демократична България\" е 2,05%. Гласуването в областта на проведените вчера избори за европейски парламент са при 40 на сто избирателна активност. Гласовете от машинното гласуване са 6,03 на сто.Изравняване между ГЕРБ, ДПС и БСП в ПазарджикПри 64% обработени протоколи от РИК в Пазарджик изборните резултати показват изравняване между ГЕРБ, ДПС и БСП. Най-активно са гласували в родопските общини. Към момента ГЕРБ събира 25.99%, следвана от ДПС с 24.63%. Междинният резултат за БСП е 24.58%, а за ВМРО - 7.35%. За \"Демократична България\" са гласували 3.37%, показва извадката. \"Воля\" събира малко над 3%. Слабо представяне за Волен Сидеров и Валери Симеонов с по 1%. Резултатите са при 29% активност за областта. Най-малката община - Сърница, е гласувала най-активно - 64.61%, следвана от Батак с почти 52%. Най-слабо са гласували в Панагюрище и Пазарджик. В РИК - Пазарджик не са пристигнали протоколите от секционните избирателни комисии в Панагюрище и Стрелча. Обработката на документите се извършва бавно заради много грешки при отчитането на машинното гласуване и невалидните бюлетини, каза говорителят на РИК Тони Власев:\"Процедурата е сложна. Има грешно записани гласове - къде действителни, къде недействителни. Машинното гласуване не е вкарано като гласове по протоколите и там възникват вече проблемите. Отчет има, но не е вкаран в хартиен протокол, не е прибавен към общия резултат. Чакаме от Стрелча и Панагюрище, за да приключим с всички комисии. Тук до обяд трябва да ги транспортираме, а пък ние кога ще ходим на ЦИК, не знам\".ГЕРБ първа сила в ХасковоС 32.82% ГЕРБ е първа политическа сила в област Хасково при обработени от Районната избирателна комисия 44.51 на сто от протоколите на секциите. Според междинните резултати БСП се нарежда на второ място с 24.43%, трета е ДПС с 22.51%. Следват ПП ВМРО с резултат 5.97% и Демократична България с 2.60%. Данните на РИК са към 6.00 часа тази сутрин.Междинни резултати във Варна и в БлагоевградМеждинните резултати във Варна сочат, че ГЕРБ получава 33.43% от гласовете, БСП - 22.30%, ДПС - 12.7%. \"Воля - Българските родолюбци\" събира 7.78% подкрепа, ВМРО - 7.21%, \"Демократична България\" - 5.39%. Окончателните резултати за гласуването в областта се очаква да бъдат обявени днес.Междинните резултати в Благоевград при 61% обработени протоколи, сочат преднина на коалиция ГЕРБ - СДС от 34%, следвани от \"БСП за България\" - 22.50%. На трето място е ДПС с 16.4%, следвана от ВМРО с 10.67%. За \"Демократична България\" са гласували малко под 5% от избирателите, партия \"Воля\" събира 3%. Границата от 1% са прехвърлили \"Път на младите\" и Десислава Иванчева. Около 100 секции все още чакат пред сградата на Драматичния театър в Благоевград, за да предадат изборните книжа. Окончателните резултати от изборите за ЕП в Благоевград се очаква да бъдат обявени около обяд.БСП изпреварва ГЕРБ в ПлевенВ Плевен най-много гласове е получила \"БСП за България\" при обработени близо 99 на сто от протоколите на секционните избирателни комисии. Разликата с ГЕРБ, които са втори, е 3.56%. 27.45% е активността област Плевен на изминалите избори за членове на Европейския парламент. Приемането на протоколите приключи около 9.00 часа.ДПС първа в Кърджали  ДПС е първа политическа сила в област Кърджали, показват междинните резултати на Районната избирателна комисия. При обработени близо 70 процента от протоколите Движението получава над 65 на сто от действителните гласове. Втора след ДПС е партия ГЕРБ с 15,5% подкрепа, а трета е БСП с 8.2%. ГЕРБ печели изборите в 10-и избирателен район - Кюстендил ГЕРБ печели изборите в 10-и избирателен район - Кюстендил с над 7 пункта спрямо БСП, сочат окончателните резултати от вота, които станаха известни малко преди 13 ч. Трети са ВМРО. Избирателната активност е малко под 30%. За ГЕРБ са подадени 12 777 гласа, за БСП 10 355 гласа, ВМРО взима 2828 гласа. Цели семейства в Кюстендил са наследници на бежанци от Македония преди повече от век и това обяснява високия резултат на войводите, коментират активисти. РИК в Кюстендил се справи с работата си, но имаше и много трудности, призна председателят Красимир Петров: \"Получи се известно забавяне, но то е продиктувано от обстоятелството, че имаше машинно гласуване в 56 секции, което забавя цялата процедура. Абосюлто вярно е, че има доста неподготвени членове на СИК. При всеки следващ избор са все по-неподготвени за съжаление. Може би трябва да се мисли за професионална изборна администрация с цел отпадане на този квотен политически принцип, който е при формиране на съставите\".В област Велико Търново разликата между ГЕРБ и БСП е 0,13 % В област Велико Търново разликата между ГЕРБ и БСП е 0,13 % или 86 гласа в полза на партията на Бойко Борисов. Според окончателно обработените изборни резултати до урните са отишли само 31% от гласоподавателите, което е с над 20 на сто по-ниска избирателна активност от миналите евроизбори.  За две години ГЕРБ успя да стопи в област Велико Търново разлика от над 4200 гласа от парламентарните избори и на евровота вчера получи подкрепата на 29,31% от гласувалите. БСП остава втора политическа сила с 29,18%. Прави впечатление, че недействителните бюлетини за БСП са повече от тези за ГЕРБ. След водача Мария Габриел в областта най-много преференции от гласувалите за ГЕРБ получава четвъртата в листата Ева Майдел. При БСП след Елена Йончева втори по подкрепа е Сергей Станишев. При ДПС, която е трета политическа сила с 11,62 процента, втори по преференции е Делян Пеевски. За ВМРО подкрепата е 8,38%. \"Демократична България\" е с 4,44 на сто. Шестата политическа сила в областта е групата, гласувала с \"не подкрепям никого\" с 3,02% от вота.", "date": "2019.05.27", "title": "Напрежение пред някои РИК в страната"}
{"url": "https://www.novinite.bg/articles/176086/Borisov-inspektira-infrastrukturni-obekti-v-Gabrovo-i-Sevlievo", "text": "Министър-председателят Бойко Борисов инспектира строителните дейности по инфраструктурни обекти в Севлиево и Габрово. „Сигурен съм, че българите не знаят други българи какво правят. Толкова ми е драго да гледам как сме го направили - работни места, работниците взимат добри заплати. И ако се замислиш – имаме поне 50 такива строителни площадки в държавата“, заяви премиерът Борисов при инспекцията на обходния път на Габрово.В нея участваха вицепремиерът Томислав Дончев, министърът на финансите Владислав Горанов и заместник-министърът на регионалното развитие и благоустройството Николай Нанков. Заместник-министърът информира, че се очаква обходният път на Габрово, водещ към бъдещия тунел под Шипка, да бъде завършен предсрочно. Това е грандиозен проект не само за Габрово, но и за Северна България, защото ще осъществи връзката към бъдещия тунел под Шипка и вертикалната връзка Русе – Велико Търново, част от Трансевропейския коридор номер 9. „Правим ремонтите по работещи градове. Фирмите накупиха нова техника, трупат опит, има иновация и модерно строителство“, отбеляза министър- председателят Борисов. Той акцентира върху уменията, които е наблюдавал у българските работници при строежите на инфраструктурни обекти.При преминаването в близост до стадиона за ръгби в Габрово, премиерът подчерта, че след 1-2 години шофьорите ще минават по новоизградения път на скорост, който ще е резултат от усилията и труда на хиляди български строители. „Работниците са от Велико Търново. Все едно с ръка работят. Направо са вълшебници“, заяви премиерът, наблюдавайки строителните дейности. Мащабният проект по обходния път на Габрово, водещ към бъдещия тунел под Шипка, е разделен на 5 етапа и се изпълнява в две фази. В изпълнение е първата фаза, която включва строителството на 4 участъка от обекта и етапна връзка с обща дължина 23,25 км, както и изработването на разширен идеен проект за тунела под връх Шипка (3,22 км).Втората фаза обхваща строителството на петия участък от път ІІІ-5004 „Обход на гр. Габрово“, включително и на тунела под Шипка. Общата дължина е 10,553 км. От тях новото строителство е 7,633 км (включително 3,2 км тунел под връх Шипка) и рехабилитация на 2,92 км. Общата дължина на двете фази е почти 34 км. Досега 82% от строителните дейности по първата фаза са изпълнени. Обектът е разделен на няколко участъка. Рехабилитирани са близо 7,7 км като първи участък и е издадено разрешение за ползване. В следващия участък е извършена рехабилитация, реконструкция и ново строителство. На 21.11.2017 г. е подписан Акт 15 за установяване годността за приемане на строежа. Рехабилитирани са 3,27 км от съществуващ път и са построени нови пътни връзки „Севлиево - Велико Търново“ и „Казанлък - Габрово“ от пътен възел „Поповци“. В изпълнение са трети и четвърти участък. Изграждат се отсечка с дължина 9,2 км и етапна връзка с дължина 3,13 км. Работи се също по 4 мостови съоръжения. Изпълнява се и тунел с дължина 540 м. Крайният срок по договора е 17 юли тази година.", "date": "2019.05.27", "title": "Борисов инспектира инфраструктурни обекти в Габрово и Севлиево"}
{"url": "https://www.novinite.bg/articles/176048/Radan-Kanev-Rezultatite-na-Demokratichna-Balgariya-sa-nad-ochakvaniyata", "text": "\r\nШансовете на \"Демократична България\" да изпрати свой представител в новия Европейски парламент остават - окончателните резултати от вота ще станат ясни днес. Втората интрига в коалицията е свързана с преференциите и кой между Радан Кънев и Стефан Тафров има по-голям шанс да спечели мандата. Заради граничните резултати от коалицията решиха да дадат официална пресконференция днес.\r\n\r\n\r\n\r\n\r\n\r\n\r\n\r\n\r\n", "date": "2019.05.27", "title": "Радан Кънев: Резултатите на \"Демократична България\" са над очакванията"}
{"url": "https://www.novinite.bg/articles/176085/Rumen-Radev-Izbornite-rezultati-ne-mogat-da-sa-indulgenciya-za-korupcionnite-skandali", "text": "Два пъти по-голямата избирателна активност в Европа в сравнение с рекордно ниската в България показва, че ние продължаваме да се отдалечаваме от Европа, не само като качество на живот и като качество на управление, но и като динамика и пълноценност на протичащите в останалите европейски държави и при нас процеси. Това заяви президентът Румен Радев пред журналисти днес, помолен да коментира резултатите от изборите за български представители в Европейския парламент.Държавният глава изрази благодарност на всички граждани, упражнили правото си на глас, но отбеляза, че с рекордно ниската активност огромното мнозинство на българите са нанесли „шамар“ не само за политическата класа. „Призовавам всички партии да направят много добър анализ не само за своите програми, платформи и послания, но какво реално се случва в България и как ние наистина ще догоним Европа не само като някакви темпове и цифри на догонване. Ние трябва да обърнем най-сетне вектора, посоката ни, така че тя да съвпада с посоката на движение на Европа“, категоричен беше държавният глава. Президентът посочи, че резултатите от вота не трябва да бъдат анализирани и определяни като „вид индулгенция за корупционните скандали“. „Изборите са политически акт, те не могат да заместят прокуратурата и съда, не могат да опростят грабителства и престъпления“, подчерта Румен Радев. Най-удобно за управляващите е да ме „пакетират“ ако не в партия, в идеология, но това няма как да се получи, заяви Румен Радев в отговор на въпрос дали е бил участник в кампанията за изборите. „Моите критики към управлението не са от вчера. Не са обвързани с никаква партия, не са обвързани с никаква предизборна кампания. Моите критики са систематични, така както са систематични корупцията и беззаконието, които пораждат точно такъв стил на управление“, заяви Румен Радев.В отговор на въпрос за политическите му амбиции, президентът заяви, че те са много ясни: „искам България да бъде правова, просперираща, европейска държава с върховенство на закона, с уважение на Конституцията, със силно образование, не само на хартия, с качествена инфраструктура, която да не бъде ремонт след ремонта и безкрайни ремонти и пропадания“.В средата на юни ще продължат консултациите за критериите за избор на следващия главен прокурор със срещи с обществените организации, съобщи още президентът. „Трябва да има ясно изразени обществени очаквания за ясни процедури, за ясни правила, за профил на главния прокурор, за мотивиране на предложенията. Така че това ще бъде обсъдено с обществените организации“, заяви Румен Радев.В отговор на въпрос за наложеното вето на промените в Закона за държавната собственост, свързани с отчуждаването на имоти, президентът каза, че приветства целите на измененията да се ускори изграждането на значими национални обекти и да се подпомогне инвестирането в индустрията. „Така написан законът обаче, застрашава тези цели. Най-критичното е, че вместо ускоряване най-вероятно ще има много по-голямо забавяне“, заяви Румен Радев. Той посочи, че със законовите промени не е постигнат баланс между обществения интерес и правото на частна собственост, ясно регламентирано в Конституцията. „Освен това има различно третиране на дребните и едрите собственици на земеделски земи и горски площи, което не е справедливо“, отбеляза държавният глава.", "date": "2019.05.27", "title": "Румен Радев: Изборните резултати не могат да са индулгенция за корупционните скандали"}
{"url": "https://www.novinite.bg/articles/176094/Ninova-Samo-nie-uvelichavame-glasovete-si", "text": "„Само ние увеличаваме гласовете си след последните европейски избори. Всички други партии имат намаление на гласовете в абсолютна стойност. Само ние увеличаваме броя на депутатите си”. Това заяви Корнелия Нинова. „Въпреки това ние загубихме тези избори”.  „Утре сме свикали Национален съвет, ще направим няколко предложения. Смятам, че отговорността трябва да е солидарна. Ще предложим да се проведат конференции, на които да се направи анализ на по места. Да се направи обективен анализ, обективна оценка. Ще предложим провеждане на областни съвети, избор на председатели. Трети стартиране на процедура за  председател на БСП\", заяви Нинова ", "date": "2019.05.27", "title": "Нинова: Само ние увеличаваме гласовете си"}
{"url": "https://www.novinite.bg/articles/176097/BSP-startira-procedura-za-izbor-na-nov-predsedatel", "text": "Ще се явя на избор за председател на партията, на Пленум утре ще обсъдим и дали да се върнем в парламента, заяви председателят на БСП  Корнелия Нинова по време на първата пресконференция на партията след изборите за Европейски парламент.”Утре сме свикали Национален съвет. Ще влезем на Национален съвет с няколко предложения за действия оттук нататък. Смятам, че отговорността трябва да е солидарна, на всички – от основни партийни организации до председател. Ето защо ще предложим да се проведат конференции във всички общини. На тези общински конференции да се направи анализ по места, оценка какво се е случило, защо сме загубили. В Конференциите да има точка от дневния ред – избор на ръководство на общински съвети и председатели“ , съобщи Нинова.Тя изрази надежда, че до месец два ще се приключи тази процедура. На въпрос дали от утре вече е председател в оставка, Нинова посочи, че едва, когато стартира процедурата за кампания за избор на нов председател, тогава ще се оттегли, за да участват на равни начала всички. ”Дотогава, докато се изготвят тези правила и процедури, оставам председател\", допълни Нинова. Лидерът на БСП поясни, че на Пленума ще бъде обсъдено и дали парламентарната група да се върне в Народното събрание. Ниската избирателна активност на евровота представлява слаба легитимност – тя е и урок за всички партии, заяви Нинова в коментар за резултатите европейските избори.Това е проблем за политическите партии и държавността“, заяви лидерът на БСП и допълни, че ниската активност прави значим корпоративния и купения вот. ”Масово се твърди от вчера, че ядрото на БСП, членовете на БСП не са излезли да гласуват. Това категорично не отговаря на фактите и на числата. Ние имаме 450 005 гласа. Това е ядрото на БСП и твърдя отговорно, че БСП излезе да гласува на тези избори“, заяви Нинова.”Ще започна с добрите новини за тези избори за БСП и за нашите членове и симпатизанти. Факт е, че само ние като партия увеличаваме в абсолютен брой гласовете си спрямо предишните евроизбори“, изтъкна Корнелия Нинова. Тя призова симпатизантите да не униват, тъй като БСП продължава напред. ”Ние загубихме тези избори. Причините са две групи- външни и вътрешни. Външни – корпоративен вот, използване на администрация, страх у хората, използване на държавен ресурс и вътрешни партийни, които ще обсъдим“, каза още Нинова.", "date": "2019.05.27", "title": "БСП стартира процедура за избор на нов председател"}
{"url": "https://www.novinite.bg/articles/176091/Tristrankata-se-sabira-na-28-maj", "text": "Националният съвет за тристранно сътрудничество ще проведе заседание във вторник - 28 май, от 14:00ч. в Гранитна зала на Министерския съвет. Заседанието е свикано във връзка с постъпило искане от Министерство на здравеопазването за разглеждане и даване на становище от НСТС, относно проект на Постановление на Министерския съвет за изменение и допълнение на Наредбата за медицинската експертиза.", "date": "2019.05.27", "title": "Тристранката се събира на 28 май"}
{"url": "https://www.novinite.bg/articles/176102/Stanishev-razmesti-chervenata-lista-stava-vtori-s-preferencii", "text": "Сергей Станишев за втори път размести червената евролиста. С преференции той минава на второ място след водачката Елена Йончева. Това сочат предварителните данни от протоколите на изборните комисии, предаде \"\".Президентът на ПЕС има над 28 000 лични преференции, при праг за БСП от 22 500 гласа. Това го изстрелва на второ място.Това е второто пренареждане на червената листа от Станишев, който не бе включен в първоначалния й вариант, а влезе в нея след гласуване на Националния съвет. С най-много преференции е водачката на листата Елена Йончева с над 70 000 персонални гласа. На трето и четвърто място остават Петър Витанов и Цветелина Пенкова, а пети ще е Иво Христов.Много преференции е събрал и Велизар Енчев - над 19 000, но те не са му достатъчни за пренареждане. Същата е ситуацията и при зам.-шефката на БСП Деница Златева, която е четвърта по личен вот, но остава на седмото място в листата. ", "date": "2019.05.27", "title": "Станишев размести червената листа, става втори с преференции"}
{"url": "https://www.novinite.bg/articles/176083/ChEZ-planira-da-prodade-aktivite-si-v-Rumaniya-Balgariya-Turciya-i-Polsha", "text": "Чешката група ЧЕЗ (CEZ) планира продажба на активите си в Румъния, България, Турция и Полша в рамките на стратегията си да се концентрира върху пазара в Чехия, според генералния директор на компанията Даниел Денеш, цитиран от Аджерпрес.\"В рамките на тази нова стратегия искаме да напуснем България през следващите години.Обмисляме и изтегляне от Румъния, от Турция, смятаме да напуснем и Полша, където имаме две топлоцентрали на въглища, за да намалим емисиите на въглероден диоксид на групата\", заяви шефът на ЧЕЗ в интервю за в. \"Хосподарске новини\", цитирано от Ройтерс.Бенеш добави, че продажбата на тези активи би донесла на компанията \"десетки милиарди крони\".Той напомни, че ЧЕЗ има за цел да увеличи оперативната си печалба до 75 милиарда крони (3,26 милиарда долара) в периода 2024-2025 г. от 49,5 милиарда крони през 2018 г.ЧЕЗ постепенно спря разширяването си на Балканите през последните години, след като инвестира масивно в региона преди повече от десетилетие, отбелязва агенцията.В България ЧЕЗ вече води преговори с една местна фирма - Еврохолд (Eurohold), за да продаде активите си след неуспешен опит за продажба към друга българска компания миналата година.В Румъния ЧЕЗ купи през 2005 г. бившия филиал за дистрибуция и доставка на електроенергия Електрика Олтения (Electrica Oltenia). Групата притежава и най-големия вятърен парк в Европа с мощност 600 мегавата във Фънтънеле-Коджалак.ЧЕЗ обяви, че новата й стратегия ще се концентрира върху ядрени и базирани на въглища проекти, както и върху модернизация на дистрибуцията и подобряване на бизнес енергийните услуги в Чехия и съседните страни.", "date": "2019.05.27", "title": "ЧЕЗ планира да продаде активите си в Румъния, България, Турция и Полша"}
{"url": "https://www.novinite.bg/articles/176041/Sled-Franciya-krajnodesni-specheliha-evroizborite-i-v-Italiya", "text": "Крайнодясната партия „Лига“ на вицепремиера и вътрешен министър Матео Салвини печели на-много гласове на евроизборите, като получава 27-31%, съобщи АФП, позовавайки се на проучвания от типа екзипол, предаде БНР.Нейният коалиционен партньор във властта – популисткото Движение „5 звезди“, остава трета сила с прогнозните 18,5-22,5%, като я изпреварва левоцентристката Демократична партия, която получава 21-25 на сто.Анкетите сред гласували избиратели отреждат 8-12% на „Форца Италия“ на бившия премиер Силвио Берлускони и 5-7% на националистическата формация „Братя на Италия“.", "date": "2019.05.27", "title": "След Франция, крайнодесни спечелиха евроизборите и в Италия"}
{"url": "https://www.novinite.bg/articles/176104/Borisov-shte-uchastva-v-Neformalna-rabotna-vecherya-na-darjavnite-i-pravitelstvenite-rakovoditeli-na-ES-v-Bryuksel", "text": "Министър-председателят Бойко Борисов ще участва в Неформална работна вечеря на държавните и правителствените ръководители на ЕС в Брюксел утре, 28 май. След изборите за Европейски парламент лидерите на страните-членки на ЕС ще обсъдят резултата от гласуването и ще започнат процеса по номиниране на ръководителите на институциите на ЕС.", "date": "2019.05.27", "title": "Борисов ще участва в Неформална работна вечеря на държавните и правителствените ръководители на ЕС в Брюксел"}
{"url": "https://www.novinite.bg/articles/176103/Trend-Koya-partiya-kolko-deputati-prashta-v-EP", "text": "Как изглежда последното разпределение на мандатите сред партиите?По данни на „Тренд” ГЕРБ ще имат 6 евродепутати.БСП изпраща в Брюксел 5-има.Третите по резултат - ДПС ще имат представителство от трима евродепутати.Изненада има при ВМРО. Те, освен водача на листата Ангел Джамбазки, ще има и втори човек в европарламента.„Демократична България” се пребори за един евродепутат и това ще е Радан Кънев.ГЕРБ - 30,94%БСП - 24,24%ДПС - 16,36%ВМРО -  7,42%„Демократична България” - 6,24%Всички други са под бариерата за влизане в европарламента, сочат още резултатите на „Тренд”.", "date": "2019.05.27", "title": "\"Тренд\": Коя партия колко депутати праща в ЕП?"}
{"url": "https://www.novinite.bg/articles/176039/Pri-100-paralelno-prebroyavane-5-partii-izprashtat-deputati-v-noviya-EP", "text": "Пет политически сили ще изпратят депутати в Европейския парламент, сочат данните на агенция „Галъп интернешънъл“ от паралелно преброяване на 100 процента на извадката им от протоколите, предаде БНР.ГЕРБ получава 29,8%, а БСП – 24,2%, а след тях се нареждат ДПС с 16,9%, ВМРО със 7,8 на сто, и „Демократична България“ с 6,3%.Според предварителните данни на „Галъп интернешънъл“ под прага за влизане в Европарламента остават партия „Воля“, подкрепена от 3,3% от гласувалите, и издигнатата от инициативен комитет Десислава Иванчева с 1,8%.Следват партиите „Патриоти за Валери Симеонов“ (1,1%), „Атака“ (1%) и „Възраждане“ (1%). Непосредствено след тях е АБВ с 0,9 на сто и независимият кандидат – Ваня Григорова, с 0,6% от бюлетините.Прогнозата на „Галъп“ дава 6 евродепутати за ГЕРБ, 5 за БСП, 3 за ДПС, 2 за ВМРО и 1 за Демократична България.Директорът на „Галъп интернешънъл“ Първан Симеонов обаче направи уговорка:„При 100% паралелно броене „Демократична България е малко над чертата, но ще трябва да се изчакат официалните протоколи и подозирам, че това ще е занимавка за обществото в рамките на няколко дни“.Проучването е възложено и финансирано от БНР и се провежда от \"Галъп интернешънъл\", като е национално представително за вота.Според агенция „Алфа Рисърч“ не е сигурно дали съюз „Демократична България“ ще излъчи евродепутат. При 100 процента паралелно преброяване резултатът на дясната формация пада под изборната бариера. От агенцията уточняват , че следващите часове ще бъдат решаващи за „Демократична България“, като формацията ще разчита предимно на гласове от чужбина, които се очаква да дойдат по-късно. Така според „Алфа Рисърч“ ГЕРБ ще има 7 мандата в бъдещия Европарламент, БСП - 5,  ДПС - 3, а ВМРО – 2-ма евродепутати.По-рано Първан Симеонов от „Гълъп интернешънъл“ коментира, че 5-процентната разлика между ГЕРБ и БСП, която е по-голяма от последната прогноза на агенцията преди вота, се дължи на финалната седмица, в която „Борисов взе кампанията в своите ръце“.„ГЕРБ мобилизира периферията си – по-голямата си периферия, която традиционно има“, добави то, като отбеляза, че това е посочено в последното проучване.Първан Симеонов отбеляза, че на парламентарните избори през 2017-а пак се е случило това. „БСП беше излязла с едни гърди напред или поне беше изравнила резултата, точно на финалния завой, но на финалната права ГЕРБ успа да се мобилизира… Съобщението, че БСП може да победи, подейства сепващо на електората на ГЕРБ“.Той допусна, че резултатът на ГЕРБ може да расте при реалното преброяване на бюлетините.", "date": "2019.05.27", "title": "При 100% паралелно преброяване: 5 партии изпращат депутати в новия ЕП"}
{"url": "https://www.novinite.bg/articles/176042/ENP-i-SD-gubyat-mnozinstvoto-si-v-Evroparlamenta", "text": "Християндемократите и социалдемократите ще останат най-големите парламентарни групи в Европейския парламент, но няма да могат да сформират заедно мнозинство.Най-големите парламентарни групи – Европейската народна партия /ЕНП/ и Прогресивният алианс на социалистите и демократите – вече няма да могат заедно да съставят мнозинство, показват данните от екзит половоте от европейските избори, предаде БГНЕС.ЕНП може да получи 173 мандата в новия парламент, което е с 44 места по-малко, отколкото на предишните избори през 2014 г. Социалдемократите претендират за 148 места, което е с 38 по-малко.Парламентарната група Алианс на либералите и демократите, ще увеличи броя на своите мандати с 11 до 79 депутати. А ако към тях се добавят и депутатите от партията на френския президент Еманюел Макрон „Република, напред“, то либералите могат да разчитат на 102 места. ПГ на „Зелените“ – Европейски свободен алианс също разширява присъствието си с 16 депутати до 68 мандата.След тях са Европейските консерватори и реформатори – 62 мандата или с 14 по-малко. Европа на нациите и свободата, в която влиза Марин Льо Пен, също увеличава броя на депутатите си с 22 до 59. Извън парламентарните партии също увеличават броя си с 59 места. „Европа за свобода и пряка демокрация“ с участието на „Алтернатива за Германия“ ще разполага с 57 места или с 16 повече.Очаква се някои от парламентарните групи да се преструктурират. Това може да засегне дясно популистките и дясно консервативните ПГ.", "date": "2019.05.27", "title": "ЕНП и С&Д губят мнозинството си в Европарламента"}
{"url": "https://www.novinite.bg/articles/176099/Premierat-Partiite-shte-varnat-nadvzetite-subsidii", "text": "Премиерът Бойко Борисов изрази увереност, че партиите ще върнат парите, които са надвзели повече със субсидиите.Финансовият министър Владислав Горанов поясни, че в Министерския съвет вече е внесен проектозакон за промени.\"Коригираме закона, така че да отговаря на обществените очаквания и на това, което винаги е било справедливо\", каза той, цитиран от trafficnews.bg.\"Размерът, определен в годишния Закон за бюджета да се получава точно, а да няма преразпределение на гласовете от всички гласуващи от правоимащите партии. Предлагаме от 26 май 2016 г., от както са последните промени в Закона за политическите партии, субсидията да бъде фиксирана, така че да е равна на 11 лв. и да няма съмнение как се определя\", обясни Горанов.Премиерът Бойко Борисов настоя от своя страна: \"Така че, ако някой по закона е надвзел повече, да ги върне веднага\".По-рано днес от правителствената информационно служба обявиха, че на неприсъствено заседание – кабинетът е приел промени в Закона за политическите партии, с които на практика се замразяват субсидиите на партиите – 11 лева за глас.Според изчисленията на Министерския съвет така субсидиите на партиите ще паднат с 6,5 млн. лева на година.До промените се стига, след като преди около седмица стана ясно, че субсидията реално излиза 13,23 лева на действително получен глас. До тази сума се стига като на практика субсидията на партиите, които минават бариера за субсидии е изчислена на база всички гласове.За да станат промените факт, те трябва да минат на две четения и през Народното събрание.", "date": "2019.05.27", "title": "Премиерът: Партиите ще върнат надвзетите субсидии"}
