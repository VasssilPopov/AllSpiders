{"url": "https://www.novinite.bg/articles/175704/Germaniya-s-apel-kam-balgarite-da-glasuvat-za-EP", "text": "Външните министри на България и Германия - Екатерина Захариева и Хайко Маас проведоха среща на четири очи в Министерски съвет, предаде БГНЕС.Екатерина Захариева изрази задоволство, че срещата се провежда в годината, когато двете страни отбелязват 140 години от началото на двустранните отношения. Една трета от инвестициите в България са германски, 5000 немски фирми развиват бизнес у нас. Най-големият стокообмен от 1950 година.„Освен бизнес имаме и културни отношения. Немският език е сред най-използвания. В Германия в 8 учебни заведения се изучава български език и литература“, каза тя.Захариева и Маас обсъдиха развитието на Западните Балкани. „Това е регион с нерешени въпроси, но перспективен в сърцето на Европа. Ситуацията в Близкия изток, отношенията между ЕС и Турция също бяха обсъдени“, каза външният министър на България.Хайко Маас отдели внимание в изказването си върху предстоящите европейски избори. „Изборите са важни за ЕС. В следващия ЕП надявам се да няма много депутати, които да пречат. Имаме нужда от солидарна Европа. Европейският глас ще има тежест в света, ако сме единни. Най-добрият начин е да се върнем към основните на ЕС. Трябва да покажем на гражданите, че те са най-важните“, смята германският министър.\"България е силен проевропейски партньор, който е в сърцето на ЕС. Искам да призова гражданите да отидат да гласуват. Искаме да заложим на сътрудничеството, да не се оставим на популистите и националистите. Още по време на своето председателство България си свърши работата по отношение на Западните Балкани“, каза още Маас.Визитата на германския министър в България е съчетана със старта по изграждането на нова административна сграда на германското посолство. „Поставянето на капсулата в новата сграда е знак, че се развиват българо-германските инвестиции“, отбеляза Маас.След срещата в Министерски съвет двамата министри направиха разходка в историческия център на София – пространството между ротондата „Св. Георги“, джамията „Баня Баши“ и Софийската синагога.", "date": "2019.05.20", "title": "Германия с апел към българите да гласуват за ЕП"}
{"url": "https://www.novinite.bg/articles/175694/Prokuraturata-i-EIB-podpisaha-memorandum-za-razbiratelstvo", "text": "Главният прокурор Сотир Цацаров е подписал меморандум за разбирателство между Прокуратурата на Република България и Европейската инвестиционна банка (ЕИБ) за укрепване и засилване на сътрудничеството и обмена на информация между двете институции, съобщиха от прокуратурата.В съобщението посочените цели на меморандума са определени като важно средство за борбата срещу измами, корупция, съглашателство, принуда, възпрепятстване, организирана престъпност, изнудване, изпиране на пари и/или финансиране на тероризма и тяхното отражение върху националния бюджет и проектите, съфинансирани от фондовете на ЕИБ.Основните области на сътрудничество между ПРБ и ЕИБ включват обмен на документи и информация, експертизи и техническа помощ в съответствие с подписания Меморандум, допълват от държавното обвинение.Върховната касационна прокуратура и Европейската инвестиционна банка, чрез Отдела за разследване на измамите на Главния инспекторат, са поели ангажименти да обменят документи и информация, когато последните са необходими във връзка са разследване на измамни и незаконни практики и свързаните с тях престъпления.", "date": "2019.05.20", "title": "Прокуратурата и ЕИБ подписаха меморандум за разбирателство"}
{"url": "https://www.novinite.bg/articles/175695/Borisov-Mashinostroeneto-pravi-ot-25-do-30-ot-BVP-na-stranata", "text": "Премиерът Бойко Борисов присъства на откриването на разширението към автомобилния завод „Костал” край Пазарджик.\"Дълги години се говореше за ниска квалификация, а сега не само заводите не си отиват, а все нови и нови откриваме. Така че благодаря на работниците, защото с техния труд много неща се направиха за Пазарджик. В момента машиностроенето прави от 25 до 30% от вътрешния брутен продукт\", каза премиерът Бойко Борисов.\"Благодарение на това, че работите добре идват и други производители\", каза още премиерът по време на обиколката си в завода. В рамките на двете години в завода са назначени над 4000 души. Най-ниската заплата в завода е 11000 лв. \"Това е важното, роботи, високотехнологична техника, заплати, качествена продукция, 8-9 млн. кормила. Важното е, че хората го виждат\", каза още премиерът.  ", "date": "2019.05.20", "title": "Борисов: Машиностроенето прави от 25 до 30% от БВП на страната"}
{"url": "https://www.novinite.bg/articles/175699/Ekaterina-Zaharieva-se-sreshtna-s-nemskiya-si-kolega-Hajko-Maas", "text": "Министърът на външните работи на Германия Хайко Маас е на официално посещение в София по покана на вицепремиера и министър на външните работи Екатерина Захариева.Екатерина Захариева прие министър Хайко Маас за разговори на „четири очи“ и пленарни разговори между двете делегации в Министерския съвет. Двамата министри обсъждат актуални теми от двустранните отношения и дневния ред на Европейския съюз, както и въпроси, свързани с предизвикателствата пред ЕС в международен план. ", "date": "2019.05.20", "title": "Екатерина Захариева се срещна с немския си колега Хайko Маас"}
{"url": "https://www.novinite.bg/articles/175716/Zadarjaha-18-nelegalni-migranti-na-AM-Marica", "text": "18 нелегални мигранти и двамата им български водачи бяха заловени от полицията на магистрала \"Марица\", съобщава полицията в Хасково. Униформените служители са спрели за проверка лек автомобил, шофиран от 38-годишен жител на хасковското село Нова надежда.В колата са били установени 7 мъже без документи за самоличност. Органите на реда са подали сигнал със стоп палка и на лек автомобил, който не е спрял и е продължил движението си. Той е бил последван от служебен автомобил с включени звукови и светлинни сигнали. Малко по-късно 39-годишният водач, също от село Нова надежда, е спрял, а в колата са били открити 11 чужденци, също без документи. По техни данни, те са от Афганистан и са на възраст между 16 и 25 години. Шофьорите на автомобилите, познати на органите на реда, са задържани до 24 часа, а мигрантите са били отведени в Регистрационно - приемателния център към Държавната агенция за бежанците в Харманли по стартиралото досъдебно производство.", "date": "2019.05.20", "title": "Задържаха 18 нелегални мигранти на АМ \"Марица\""}
{"url": "https://www.novinite.bg/articles/175712/Bum-na-karlejite-v-Sofiya", "text": "За бум на нахапани от кърлежи в София съобщи bTV. Ухапването не е безобидно, казват лекарите. Попаднал върху човешкото тяло, кърлежът първо търси място къде да се забие. След 8-12 часа започва активно кръвосмучене. От община „Младост” съобщиха, че до края на май всички тревни площи ще бъдат окосени и обработени с препарати – стига времето да позволи. За да намалим риска от ухапване, лекарите съветват да избягваме неокосени тревни площи и да носим дълги дрехи.", "date": "2019.05.20", "title": "Бум на кърлежите в София"}
{"url": "https://www.novinite.bg/articles/175702/Borisov-Dogodina-vazstanovyavame-programata-za-sanirane", "text": "\"Явно трябва да се спре нещо, за да видите колко е добре. Всички училища и детски градини са санирани. Стадионът им е факт, така че това сме го направили. От догодина се възстановява програмата за саниране, сега търсят модел\", заяви премиерът Бойко Борисов в Пазарджик.\"Индустриализацията, която е факт, изисква и обходи за градовете. На 10 секунди минават тирове. Заслужава ли го Пазарджик - не. Затова ще им помогнем да направят обход\", каза още той.След напускането на завод \"Костал\", чието разширение откриха днес, премиерът и кметът на Пазарджик Тодор Попов потеглиха със служебна кола, която Бойко Борисов управлява сам, към околовръстното шосе. С тях пътува и вицепремиерът Томислав Дончев.\"Събираме пари от данъците на всички, а ремонтираме апартаментите и блоковете на малцина. Имаме подобни планове да продължим, но по друг начин\", заяви вицепремиерът Томислав Дончев относно санирането.\"Ще направим проекта за околовръстното и ще го дадем до края на лятото. Другата седмица правим първа копка за реновацията на стадиона с помощ от държавата\", каза кметът на града.", "date": "2019.05.20", "title": "Борисов: Догодина възстановяваме програмата за саниране"}
{"url": "https://www.novinite.bg/articles/175685/Karakachanov-Nyama-da-se-uchudya-ako-nyakoj-e-zamislil-podoben-scenarij-na-tozi-v-Kostinbrod", "text": "Няма да се учудя, ако някой е замислил подобен сценарий на този в Костинброд. Факт е, че има хора, които разчитат да спечелят някой друг глас отгоре с оплюване на опонента. Нямам информация за манипулация като тази в Костинброд. Това каза лидерът на ВМРО Красимир Каракачанов в ефира на „Здравей, България” по повод на изказаното от премиера предположение по време на централното предизборно събитие на ГЕРБ за манипулация на предстоящия вот.„Като гледам как започна кампанията още преди нейния официален старт с много лъжи и клевети в много отношения,  помните, че аз прогнозирах, че тази кампания ще бъде само компроматна. За съжаление, вместо да оставим хората, които се борят за европарламента да обясняват каква визия имат те за българския интерес в Европа, нещата се превърнаха в цирк”, каза той.Лидерът на ВМРО коментира и предложението на парламентарната група на партията за затвор и глоба от 10 до 15 хил. лв. и наказание „лишаване от свобода” до 4 години за лица, които обиждат или клеветят, но са евродепутати, депутати, министри или председатели на политически партии. „Не смятате ли, че нормално, когато един човек, който е облечен с власт, има имунитет, лъже,клевети и обижда и никой не му търси отговорност, защото той се ползва с някаква власт. Вижте, някой, срещу когото има четири дела, продължава да обяснява за някаква паспортна мафия и глупости, при положение, че и ДАНС и Специализираната прокуратура са казали, че няма нищо такова, някой продължава да клевети. Това са ненормални неща”, каза той.Каракачанов обяви обвиненията за неплатени данъци за тераса към апартамента му като манипулации. „Това си беше една поредна манипулация. Има нотариален акт, където всичко е описано. Къде е нарушението, при положение, че в нотариалния акт  ти плащаш данъци. В самите инструкции на КНКОНПИ за попълване на тези декларации, т. 6 казва ясно и категорично, че не си длъжен да декларираш тераси, мазета и т.н. Кое е незаконното? Тя не е застроена, не е на блока, в нотариалния акт е, плащам си данъците върху нея”, обясни той.Лидерът на ВМРО коментира поръчаните проверки от главния прокурор на хора, заемащи висши държавни длъжности.  „Говори се много по темата. Лично аз смятам, че ако някой работи през офшорна сметка, явно целта му е информацията какви пари има и как ги върти някъде в чужбина, да не стига до обществото. И не е нормално хора, облечени с власт, да имат офшорни сметки и трябва да ги декларират”, каза той.По повод на сделката за F-16 Каракачанов обясни: „Състезателната процедура има  две части. Първата част е, когато имаш трима участници и ти избереш един от тях. Тази част приключи, когато от тримата участници, правителството и НС приеха, че ще водят преговори с един от тях. По време на преговори не се говори за цени, но лично аз смятам, че някои от параметрите на сделката не са изгодни и е въпрос на преговори цените да бъдат нормализирани. Те са по-високи от очакваното и то неоправдано. Тук не става въпрос за това, което говори президентът, че искаме да намалим цената за сметка на способностите на самолета, т.е. да му отрежем ракетите , въоръжението, навигация и т.н. Ние говорим за комплекта от способности, които един самолет трябва да има. Има някои от компонентите, за които смятаме, че цените могат да са по-ниски.  Един пример е езиковото обучение на пилотите. Пилотите, които ще изпратим са минали през езикови курсове, минали са през обучение в САЩ. Има ли смисъл отново да плаща държавата за едно езиково обучение, което до голяма степен ще бъде формално. Има подобни такива нюанси, пера в проекта за договор, който се изработва, които трябва да бъдат изпилени, защото е  излишно да бъде плащано от българския данъкоплатец”, обясни той.Той обясни, че в момента се водят преговори за разсрочено плащане на самолетите, тъй като това би затормозило плащанията по ремонтно-възстановителната дейност на съществуващата техника и увеличението на заплатите на военнослужещите за следващата година: „Дал съм такива инструкции – да се  търси вариант България да не плати цялата сума еднократно”.„За мен Европа е люлката на християнската цивилизация и след изборите трябва да я запазим такава”, каза той. Каракачанов заяви категорично, че не се срамува от това, което е правил в политиката:  „Няма от какво да се срамувам от това, което съм правил в политиката”.Каракачанов посочи водачът на листата на ВМРО Ангел Джамбазки за своя любим политик. В ефира на „Здравей, България” Джамбазки коментира скандала в Австрия. „Има такъв запис, но той е от 2017 г. коментира го г-жа Меркел, която вижда проблем в австрийското правителство. Такива корупционни скандали е имало многократно и те не са свързани само с австрийското правителство. Такъв скандал беше свързан и с г-н Саркози, г-н Берлускони и други. Това е изведено преди изборите,  но това не е нашата политическа група в ЕП”, каза той.Според него на българските евродепутати ще им бъде по-лесно през предстоящи мандат на ЕП, но с едно условие: „Стига да ходят на работа, защото едни трима провалиха национален български въпрос. Не зная дали от неумение, от мързел или корист, но ако ходят на работа и се учат няма нищо трудно. Стига да имат желание.”Джамбазки обяви, че, ако бъде преизбран за евродепутат, ще продължи да работи по темите, свързани с пакета \"Мобилност\", бежанците и двойния стандарт при храните.", "date": "2019.05.20", "title": "Каракачанов: Няма да се учудя, ако някой е замислил подобен сценарий на този в Костинброд"}
{"url": "https://www.novinite.bg/articles/175707/Ananiev-Obmislyame-novo-uvelichenie-na-zaplatite-na-medicinskite-specialisti", "text": "Няма да има населени места без общопрактикуващи лекари, съобщи здравният министър Кирил Ананиев, който откри ново родилно отделение в старозагорската университетска болница, съобщава БГНЕС.\"Лимитите на общинските болници се увеличават по две направления – едното е увеличаване на цените, а другото – наредбата на МЗ за дейностите извън задължителното здравно осигуряване\", съобщи Ананиев. Относно протестите на професионалистите по здравни грижи, министър Ананиев съобщи, че с увеличението на клиничните пътеки ще има възможност за увеличение на заплатите на работниците в сферата на здравеопазването.В петък Народното събрание прие закон, с който удължи срока, в който ОПЛ могат да придобият специалност, с четири години. \"Това е едно време, в което на тях ще им е достатъчно да успеят. От друга страна има проект на нова Наредба 1 за специализациите, в която се акцентира на увеличение на броя на общопрактикуващите лекари. В момента консултираме и дистанционен модел на обучение\", допълни министър Ананиев.  Новооткритото родилно отделение ще бъде оборудвано с най-модерна медицинска техника.", "date": "2019.05.20", "title": "Ананиев: Обмисляме ново увеличение на заплатите на медицинските специалисти"}
{"url": "https://www.novinite.bg/articles/175723/Moshtna-burya-s-gradushka-udari-Severozapadna-Balgariya", "text": "Мощна буря с градушка удари Северозападна България. Леден дъжд с размерите на лешник падна в района на Монтана. За момента не е ясно колко и какви щети са нанесени.Кадри на бедствието бяха публикувани в социалните мрежи. Синоптиците предупреждават, че опасният фронт се придвижва към плевенска и ловешка области.", "date": "2019.05.20", "title": "Мощна буря с градушка удари Северозападна България"}
{"url": "https://www.novinite.bg/articles/175713/Dnes-izticha-krajniyat-srok-za-promyana-v-naredbata-reglramentirashta-praskaneto-na-nivite", "text": "Днес изтича крайният срок, в който пчеларите трябва да внесат в Министерството на земеделието предложенията си за промяна в наредбата, реглраментираща пръскането на нивите.В началото на май производителите на мед проведоха протест заради масовото отравяне на пчели, причинено от пръскането със забранени пестициди на земеделски посеви.Очаква се работна група да промени наредбата, като акцент в предложенията за промени е завишаването на контрола - каза за \"Хоризонт\" пчеларят Иван Кънев. Фермерите използват почивните и празнични дни, за да пръскат, затова пчеларите предлагат: \"Или да се ограничат пръсканията в почивните дни, или да има дежурни в почивните дни, които да извършват тези проверки по сигнали на пчелари\", каза Иван Кънев. До края на месеца се очаква специална работна група да разгледа предложенията.", "date": "2019.05.20", "title": "Днес изтича крайният срок за промяна в наредбата, реглраментираща пръскането на нивите"}
{"url": "https://www.novinite.bg/articles/175709/Borisov-Kato-otide-v-Garciya-balgarinat-si-plashta-a-tuk-iska-vsichko-da-mu-e-bez-pari", "text": "Няма как за 10 евро да минаваш през България с ТИР, няма друга такава цена. Виждате, нашите българи, като отидат в Гърция - по 200-300 хиляди души на празник, всички на границата дават по 5 евро в едната посока и 5 евро в другата. По 20 лева им взимат гърците.Искате ли да пробваме и да сложим някъде такса 20 лева да видите какви протести и какво чудо ще настане. Това обяви пред журналисти министър-председателят Бойко Борисов в Асеновград. ,,Като отидат в Гърция плащат, като отидат в Македония - плащат, в Сърбия - плащат и считат това за нормално, а в България искат да е без пари. А все нови и все по-хубави пътища искат. Без пари, такси и данъци нищо не може да се направи'', отбеляза премиерът. По думите му спорът по отношение на тол системата е кога да влезе в сила и кои пътища да обхване и допълни, че предстои да се ремонтира пътят от Асеновград до Кърджали, за който бяха отпуснати 33 милиона лева.", "date": "2019.05.20", "title": "Борисов: Като отиде в Гърция, българинът си плаща, а тук иска всичко да му е без пари"}
{"url": "https://www.novinite.bg/articles/175710/Advokati-na-sreshta-s-Ombudsmana-za-problemi-v-Targovskiya-registar", "text": "Днес, 20 май 2019 г., в 16.00 часа омбудсманът Мая Манолова ще се срещне с адвокати във връзка с проблеми, които срещат при работата си с Търговския регистър. В петък, 17 май т.г., 64 техни колеги я сезираха с отворено писмо, в което сигнализират за системно постановяване на неправомерни откази от страна на регистъра. Те настояват омбудсманът да защити правата на гилдията и на клиентите им. „Г-жо Омбудсман, от много време длъжностните лица по регистрация в Търговски регистър използват практики на ръба на закона, от които у гилдията ни и у клиентите ни остава усещането, че в Търговски регистър се работи основно за събиране на такси и количество изработени преписки, защото на това е основано допълнителното материално стимулиране на длъжностните лица по регистрацията“, пишат адвокатите до Манолова.", "date": "2019.05.20", "title": "Адвокати на среща с Омбудсмана за проблеми в Търговския регистър"}
{"url": "https://www.novinite.bg/articles/175690/Dneven-horoskop-za-ponedelnik", "text": "Ваш близък приятел няма да разбере вашето изказване или съобщение, затова бъдете нащрек. Трябва да се отдръпнете, за да разрешите нещата, но със сигурност ще си заслужава.Днес ще трябва да вземете много голямо решение, но просто не можете да се принудите да го направите. Днес оставете подсъзнанието си да работи. Спрете да се тормозите поне за малко.Вашата способност да достигате до сърцата и умовете на хората и днес работи с пълна сила, така че просто намерете подходящата аудитория и действайте. Вашата енергия прави комуникацията по-лесна. Вижте повече на: ", "date": "2019.05.20", "title": "Дневен хороскоп за понеделник"}
{"url": "https://www.novinite.bg/articles/175681/11-i-den-prodaljava-akciyata-v-Kostenec", "text": "Акцията по издирването на беглеца в Костенец продължава. Вече 11-ти ден полицията не успява да открие Стоян Зайков.В събота беше намерено вероятното оръжие на едно от убийствата. Продължава обхождането на местността. В изидрването  е включен целият ресурс на МВР- кучета, дронове, термовизионни камери и високопроходими автомобили. Но засега резултати няма. ", "date": "2019.05.20", "title": "11-и ден продължава акцията в Костенец"}
{"url": "https://www.novinite.bg/articles/175725/VEI-proizvoditeli-zaplashvat-s-blokada-na-granici", "text": "Производители на зелена енергия заплашват да блокират гранични контролно-пропускателни пунктове и да унищожат една от малките ВЕИ централи. Според тях имало злоупотреби в сектора на енергетиката, а двойният стандарт водел до многократно увеличение на цените за крайния потребител. От ресорното министерство отговориха, че причини за недоволството им няма.„Този тип производители на електрическа енергия са ползвали двойно финансиране – веднъж от държавен фонд „Земеделие” и веднъж – финансиране чрез диференциална цена за произвежданата от тях електрическа енергия. ЕК счете, че това на практика представлява свръх субсидиране”, заяви енергийният министър Теменужка Петкова.„Няма двойно финансиране. Европа отдавна ни е чула. Смятаме да затваряме пътища, които водят към границите”, заяви Тихомир Тошев, оглавяващ щаба на протестиращите.", "date": "2019.05.20", "title": "ВЕИ-производители заплашват с блокада на граници"}
{"url": "https://www.novinite.bg/articles/175687/Okrajniyat-sad-zasedava-po-deloto-za-konfiskaciya-na-imushtestvo-na-bratya-Galevi", "text": "\r\nОкръжният съд в Кюстендил ще заседава по делото за конфискация на имущество на Пламен Галев и Ангел Христов- известни като „братя Галеви“.\r\n\r\n\r\n\r\n\r\n\r\n", "date": "2019.05.20", "title": "Окръжният съд заседава по делото за конфискация на имущество на братя Галеви"}
{"url": "https://www.novinite.bg/articles/175714/Chavdar-Marinov-e-naznachen-za-zamestnik-ministar-na-zemedelieto-hranite-i-gorite", "text": "Със заповед на министър-председателя Бойко Борисов на длъжността заместник-министър на земеделието, храните и горите е назначен Чавдар Маринов. Чавдар Маринов е завършил Тракийския университет в гр. Стара Загора със специалност „Животновъдство“, има и придобита образователно-квалификационна степен „магистър“ по специалност „Финансов мениджмънт и маркетинг“ от Висше училище по застраховане и финанси в София. В периода 2007-2017 г. е заемал редица експертни длъжности в Държавен фонд „Земеделие“ и Министерството на земеделието и храните. От 2018 г. е изпълнителен директор на Българката асоциация на организациите на производители на плодове и зеленчуци. Ресорът на Чавдар Маринов като заместник-министър ще бъде свързан с осъществяването и изпълнението на националната политика и политиката на ЕС в областта на растениевъдството и биологичното производство; управлението на дейността на риска и кризите, насочена към противодействие и компенсиране на щети при неблагоприятни климатични събития.", "date": "2019.05.20", "title": "Чавдар Маринов е назначен за заместник-министър на  земеделието, храните и горите"}
{"url": "https://www.novinite.bg/articles/175693/Piyan-bie-i-psuva-policaj-otzoval-se-na-signal-za-semejna-svada-kraj-Vraca", "text": "Мъж е задържан за проява на агресия към полицейски служители в Бяла Слатина. Това съобщиха от ОД на МВР - Враца.На 19 май 2019 г. в 19.55 часа в РУ - Бяла Слатина е получен сигнал за семеен скандал в частен имот в гр. Бяла Слатина. При пристигане на адреса, полицейските служители били посрещнати от мъж в нетрезво състояние, който отправял обидни думи към служителите и нанесъл удар на един от полицаите.", "date": "2019.05.20", "title": "Пиян бие и псува полицай, отзовал се на сигнал за семейна свада край Враца"}
{"url": "https://www.novinite.bg/articles/175706/Shumenec-namushka-s-noj-majka-si", "text": "Мъж от Шумен намушка с нож майка си. От полицията съобщават, че на 19 май в апартамента им на ул. \"Колю Фичето“ 36-годишен мъж с нож е наранил в корема 60-годишната си майка, съобщава Дарик.Жената е откарана от екип на центъра за спешна медицинска помощ в МБАЛ-Шумен и настанена за лечение.36-годишният мъж е задържан за срок до 24 часа. ", "date": "2019.05.20", "title": "Шуменец намушка с нож майка си"}
{"url": "https://www.novinite.bg/articles/175717/Razbiha-mejdunarodna-prestapna-grupa-za-proizvodstvo-na-cigari-rakovodena-ot-balgari", "text": "Неутрализирана е международна престъпна организация за незаконно производство на цигари, ръководена от българи, съобщиха от МВР.В тясно  сътрудничество  и непрекъснат обмен на информация между испанската Национална полиция и ГДБОП – сектор „Контрабанда“ към отдел „Митнически режими, данъчна и осигурителна система“ е разкрита международна престъпна организация за незаконно производство на цигари на територията на Испания, с последващо разпространение в страни от ЕС.Работата по случая започнала през 2017 г., след  информация от ГДБОП към испанската Главна дирекция „Криминална полиция“  за организирана престъпна група от България, която възнамерява да изгради производство на цигари в кралството и да създаде дистрибуторска мрежа на национално и международно ниво.Изяснено е, че тютюнът е внасян от България, без да преминава митнически контрол, използван е в Испания за нелегално производство на цигари, разпространявани в последствие основно в страната на производство, в Германия и в Обединеното кралство. В процеса на работа е установено, че консумативите и машините за производството също са внесени в Испания от България. Придобитите от незаконната дейност големи парични суми бивали „изпирани“ чрез други фирми, като голяма част от тях са инвестирани в строителството на луксозни къщи и жилищни сгради у нас и в Испания. Използвани са и кредитни карти за измама в различни заведения.В хода на съвместното разследване са установени складови помещения на престъпната група в Барселона и гр. Константи, провинция Тарагона, където криминалистите предположили, че се осъществява нелегалното производство на цигарите. Изяснено е, че ръководителят на групата в Испания е развил мрежа от законен бизнес, в чиято сянка е практикувана престъпната дейност, като за него работели над 200 души. Той и негови доверени лица, сред които испански и един молдовски гражданин, изградили мрежа от фирми за строителство, транспорт и придобиване на фирми в чужбина. Така изградената структура била високо специализирана, в практиката е ползвана шифрована комуникация, както и устройства за заглушаване на честоти.Разпространяването на нелегално произведените цигари се осъществявало при високи мерки за сигурност.При работа в екип, след като са установени достатъчно факти и обстоятелства за престъпната дейност, в началото на април т.г. в Испания е проведена полицейска организация. В хода на акцията са осъществени многобройни претърсвания и изземвания, задържани са 22-ма души, между които и двама български граждани, и е прекратена дейността на нелегална фабрика за цигари в Константи, установена в активен производствен процес. На територията й са задържани 15 украински и един молдовски гражданин – работници, както и българин, контролирал работния процес. Вътрешността на склада, където е била изградена нелегалната фабрика е била оборудвана със система за шумоизолация на машините, като там е била организирана и зона за живеене на работниците с легла, тоалетни, душове, кухня и др. удобства.Като мярка за сигурност по време на производствения цикъл работниците живеели вътре затворени и без мобилни телефони. Някои  от тях съобщили, че дори не знаели в коя страна се намират, тъй като в Испания влезли по суша, а в ЕС пристигнали с полети от Украйна.При по-нататъшните действия на криминалистите в Сабадел, Галисия и Севиля са задържани шофьори на камиони, занимавали се с дистрибуция на крайния продукт.Според испанските власти нелегалната фабрика е била с капацитет да произведе за ден кутии с цигари, достатъчни за един камион, като никога досега при полицейски действия не са засичани толкова много на брой фалшиви марки /общо 13/, произвеждани на едно място.Намерени и иззети са 1 000 000 кутии цигари под търговските марки на 3 известни производителя и други /от общо 13 различни марки/ на обща стойност 4,5 млн. евро, както и голямо количество тютюн, консумативи, пълна поточна линия за първичната фаза  /смесване и обработка на тютюните/ и вторична фаза /производство и пакетиране на готовите изделия/.Допълнително са иззети пари в брой, автомобили от висок клас и обемна документация за престъпната дейност. Иззетият тютюн е на стойност над 6,5 млн. евро, което е данъчна измама в размер  от над 5,1 млн. евро.Съвместната работа по случая продължава.", "date": "2019.05.20", "title": "Разбиха международна престъпна група за производство на цигари, ръководена от българи"}
{"url": "https://www.novinite.bg/articles/175683/Bojko-Borisov-Ostavkite-sa-prechistvane", "text": "Оставките са пречистване. Никой не се е родил премиер, министър или депутат. По-ненормално е да не си подават оставките, когато има повод. Това е имиджов удар не само за партията, но и за цялата политическа класа. Това заяви министър-председателя на България Бойко Борисов в ефира на БТВ.Той разкри, че очаква ГЕРБ да получи предизборен удар от основните си конкуренти. \"Костинброд - това е хибридът. Те в това са най-добри. Те нямат друг шанс и в учебника на КГБ пише, че най-добрият начин да унищожиш един човек е да подбереш избрани истини за него и да ги поднесеш в определена комбинация след което казваш лъжа. Затова в четвъртък-петък ще се готвим. Те нямат аргументи и затова атакуват с жлъч, злоба и компромати\".\"Силата на ГЕРБ са местните структури, връзка с хората и грижа за всяко населено място. Именно с това те привлякоха вниманието ми. Не се притеснявам, защото в ГЕРБ се носи отговорност. Злоупотреби има навсякъде и е важно държавата да не ги замазва. Много е важно това да не нанесе удар върху кохезионната политика. Силата ни е местното ниво. Това каза водачът на евролистата на партия ГЕРБ Мария Габриел.\"В последния доклад на Европейската сметна палата, във връзка с докладваните опити за измами, България стои много добре пред страни като Холандия, Франция, Германия и Австрия. Когато вземем предвид злоупотребите спрямо общия брой получени евросредства отново сме в златната среда и изпреварваме държави като Италия, Франция и Унгария”, поясни Мария Габриел.\"Аз съм подавал оставка, когато е било нужно. Най-доброто място за живеене е Австрия и виждате там какво се случва. Разликата е, че там партньорите на Себастиан Курц са се издънили и затова е развалена коалицията и подаде оставка. При нас няма такава необходимост\", каза Борисов.\"Програмата \"Арахне\" е приложена в България, това позволява прозрачност на еврофондовете\", каза Габриел.\"Никоя държава не се е справила с манталитета на човека, да придобие повече\", подчерта Борисов. Той даде за пример корупционния скандал в Австрия и последвалата оставка на правителството.  \"Ние също сме били в това положение и сме поели отговорност. Това е нещото, което ни отличава от другите\", поясни Габриел.\"Ние сме инициаторите на това ЕС да има главен прокурор\", уточни Борисов. \"Макар, че искат да си го припишат\". Думите му са по повод думите на лидера на БСП, че Борисов се страхува от европейска прокурорска проверка срещу корупцията.Той отново отправи критики към президента Румен Радев по повод привикването на представители на съдебната власт по повод предстоящото избиране на нов главен прокурор. \"Редно ли е? Тогава и аз да ги извикам на консултация. Това не е редно, защото е намеса в съдебната власт. Искам да му напомня, че по времето на служебното правителството на Герджиков и той ги събираше. БСП винаги са свикнали да държат цялата съдебна властта. Те да са съдниците и да раздават правосъдие. Само, че тогава Белене отеснява. Има Конституция и ясно е казано, че при избор на ВСС, президентът може да одобри или не чрез налагане на вето. Така огласено не ми се вижда правилно. БСП-Румен Радев са абсолютно едно и също. Няма критики към други освен към правителството\".Премиерът Борисов отговори на въпрос за собствеността му. \"Ние сме много сложна рода. С единия братовчед не съм се виждал от 40 години. С другите братовчеди не си бяхме говорили от 30 години. Сега като се видим, си махаме. Ние сме родени в една къща и не си говорим. Двама от тях съм ги бил и затова не си говорим, въпреки, че живеят в Банкя. Аз не си говоря с тях - те ли ще ми управляват бизнеса? За една помпа се бихме. \"Ипон\" си е 100% частна фирма, създадена на гола поляна. Няма приватизация, не е вземала нито една държавна поръчка. Барселонската къща е на Сашо Чушев, не е моя\", подчерта той.Премиерът се подразни от въпросите на водещия и го упрекна, че основното му четиво е вестник Дума: \"На вас Дума ли ви е основният вестник?\" С тези думи премиерът открито нареди на водещия Хекимян да не се занимава с темата около къщата в Барселона и братовчеда Ради. Разследването за топлите връзки между фирма \"Ипон\", дъщерята на Борисов и въпросната къща в Испания, е на .На въпрос дали ще има още оставки в ГЕРБ, Борисов отговори: \"Колкото трябва. Уверявам ви, че на никой вече не му минава през акъла да си купи къща за гости\".\"Въпросът е не как ще продължи партията без Цветанов, а как ГЕРБ ще продължи без Борисов. В момента, в който минат изборите, се връщам в партията, за да подготвя младите хора\", каза Борисов. Той добави, че вече е на60 години и няма да е вечен.", "date": "2019.05.20", "title": "Бойко Борисов: Оставките са пречистване"}
{"url": "https://www.novinite.bg/articles/175697/Grigor-Dimitrov-s-edna-poziciya-nagore-v-ranglistata", "text": "Първата ракета на България в тениса Григор Димитров се изкачи с едно място в публикуваната днес световна ранглиста и е вече 47-и.28-годишният хасковлия преодоля квалификациите на АТР 250 турнира на клей в Женева и тази вечер ще играе срещу аржентинеца Делбонис в първия кръг на основната схема в Швейцария.Димитър Кузманов, който вчера завоюва в Анталия 18-ата си титла от фючърси, отстъпи две позиции до №330 в класацията на АГР.В челото няма промени. Води Новак Джокович, следван от шампиона в Рим Рафаел Надал и Роджър Федерер.При тенисистките Виктория Томова слезе с две места до 174-ото. Тази седмица софиянката ще участва в квалификациите на „Ролан Гарос“ в Париж.Изабелла Шиникова е 197-а, а Сесил Каратанчева е №268 в подреждането.Води Наоми Осака, а шампионката от Рим Каролина Плишкова прогресира с пет позиции до №2, трета вече е Симона Халеп.", "date": "2019.05.20", "title": "Григор Димитров с една позиция нагоре в ранглистата"}
{"url": "https://www.novinite.bg/articles/175701/Turciya-bombardira-Severen-Irak", "text": "Турски изтребители бомбардираха цели в Северен Ирак. Това се казва в съобщение на министерството на отбраната, цитирано от БГНЕС.При въздушните удари бяха унищожени бази и складове, използвани от бойците на Кюрдската работническа партия ПКК в региона на Хакурк.Конфликтът с кюрдите продължава повече от 30 години. Той е отнел живота на приблизително 40 хиляди души, включително на жени и деца. ПКК е смятана за терористична организация от Анкара. Тя е включена в списъка на терористичните организации от САЩ и редица страни от ЕС.", "date": "2019.05.20", "title": "Турция бомбардира Северен Ирак"}
{"url": "https://www.novinite.bg/articles/175691/Boto-Botev-Stoyan-Zajkov-edva-li-e-ostanal-v-Kostenec", "text": "Бившият шеф на отдел „Убийства” в МВР Ботьо Ботев разкритикува действията на МВР по отношение на издирването на заподозрения за две убийства Стоян Зайков. Той изрази съмнение, че беглецът все още е в региона на Костенец.„Всичко онова, което към момента се проверява и се прави за издирването му в района, е необходимо. Но трябва да се осъществи една перфектна организация в оперативен аспект по отношение на всички негови връзки – близки или престъпни”, каза бившият шеф в МВР пред bTV.„Грешно е, че е направен контакт с този човек, а не е направена оценка на разговорите с него. Този човек или го е укривал, или не е знаел, че живее в дома му. Разследващите трябва да усетят интуитивно, че има нещо, което не е наред и тогавада се осъществи един неофициален контрол на ситуацията”, посочи Ботев.„С телефон може да се придобие отвсякъде и да следи действията, които се осъществяват. Този човек не може да живее сам, в гората не може да се живее, той ще потърси контакт с човек, който да му помогне”, допълни още Ботев.Експертът каза още, че издирваният Стоян Зайков може и да познава региона на Костенец, но при мащабната полицейска акция, би било лудост да остане там.", "date": "2019.05.20", "title": "Ботьо Ботев: Стоян Зайков едва ли е останал в Костенец"}
{"url": "https://www.novinite.bg/articles/175708/Otlojiha-za-septemvri-deloto-za-konfiskaciyata-na-imushtestvoto-na-bratya-Galevi", "text": "Делото за конфискацията на имуществото на \"Братя Галеви\" продължава на 30-ти септември.На съдебното заседание беше поискано да не се дава ход на делото заради неспазен срок от вещите лица при изготвянето на допълните задачи към счетоводно-икономическата експертиза по делото, съобщи БТА.Изслушани обаче бяха възражения по една от страните в делото - Капка Гергинова, представител на фирма \"Макса Лимитид\", регистрирана на Британски Вирджински острови, и ответник по делото. Според нея вещите лица не са изпълнили една от задачите.Делото е заведено от Комисията за отнемане на незаконно придобито имущество срещу Ангел Христов и Пламен Галев, техните съпруги и контролираните от тях дружества и е по реда на Закона за отнемане в полза на държавата на имущество, придобито от престъпна дейност. Искът е на обща стойност 4 250 189 лева и касае луксозни автомобили, недвижими имоти и дялове от фирми.Двамата бизнесмени са в неизвестност от 2012 г., след като влезе в сила присъдата им по наказателно дело за организиране и ръководене на престъпна група.", "date": "2019.05.20", "title": "Отложиха за септември делото за конфискацията на имуществото на братя Галеви"}
{"url": "https://www.novinite.bg/articles/175680/Oblachno-s-prevealyavaniya-ot-darj-shte-e-vremeto-dnes", "text": "Днес преди обяд ще е с разкъсваща се висока облачност, в много райони до предимно слънчево. След обяд над Западна България, а до полунощ и над централната част на Дунавската равнина ще се развива купесто-дъждовна облачност, ще има валежи, придружени с гръмотевици. Има условия и за градушки. В източната половина на страната ще продължи да духа до умерен южен вятър. В западните райони вятърът ще е слаб от югозапад, по-късно след обяд ще се ориентира от запад и ще се усили. Максималните температури ще са между 23° и 28°. В следобедните часове над масивите в Западна България ще се развива купеста и купесто-дъждовна облачност, ще има краткотрайни валежи, придружени с гръмотевици. Ще духа силен юг-югозападен вятър, привечер в западните райони ще се ориентира от запад. Максималната температура на височина 1200 метра ще е около 18°, на 2000 метра – около 11°.Над Черноморието ще преобладава слънчево време. Ще духа слаб до умерен южен вятър. Максимални температури между 22° и 26°. Температурата на морската вода е 15-17°. Вълнението на морето ще бъде 2 бала.", "date": "2019.05.20", "title": "Облачно с превеалявания от държ ще е времето днес"}
{"url": "https://www.novinite.bg/articles/175698/Tereza-Mej-zapochva-obsajdaniya-sas-svoite-ministri-po-obeshtanoto-ot-neya-novo-smelo-predlojenie", "text": "Британският министър-председател Тереза Мей започва тази седмица обсъждания със своите министри на детайлите по обещаното от нея \"ново смело предложение\" за Брекзит. Тя ще се опита за четвърти път да спечели мнозинство за одобряването му в парламента. Очаква се на правителственото заседание утре да бъде подписан пакетът с предложения, който да бъде включен в законопроекта за излизане от ЕС, съобщи британската агенция \"Прес асосиейшън\". Лидерът на лейбъристката опозиция Джереми Корбин обаче е заявил, че няма да подкрепи законопроекта, който Мей ще внесе за гласуване през юни.", "date": "2019.05.20", "title": "Тереза Мей започва обсъждания със своите министри по обещаното от нея \"ново смело предложение\""}
{"url": "https://www.novinite.bg/articles/175682/Nov-protest-v-Karnare", "text": "Нов протест в карловското село Кърнаре и засилено полицейско присъствие. Жители на селото и съседни населени места отново блокираха подбалканския път София - Бургас.За около половин час те започна непрестанно да пресичат през пешеходната пътека. Демонстрацията е в знак на протест срещу агресията на група роми, които изпочупиха местно заведение по време на частно парти.  Деца застанаха пред униформените, за да покажат, че органите на реда трябва да пазят тях, а не вандалите. ", "date": "2019.05.20", "title": "Нов протест в Кърнаре"}
{"url": "https://www.novinite.bg/articles/175705/Oficialno-stanovishte-na-HUAWEI-po-povod-situaciyata-s-Google", "text": "По повод новината, разпространена от агенция Reuters, че “Google временно преустановява бизнес отношенията си с Huawei след обявяването на черния списък на Тръмп“, бихме желали да ви предоставим следното официално становище от Huawei:Oфициалните становища от Google и Android:“В момента изпълняваме заповедта и разглеждаме последиците от нея. За потребителите на нашите услуги, Google Play и функциите за сигурност от Google Play Protect ще продължат да работят на съществуващите Huawei устройства.“Относно въпросите на потребителите как ще реагираме на последните действия от страна на американското правителство: уверяваме ви, че въпреки че се съобразяваме с изискванията на държавната администрация на САЩ, услуги като Google Play и приложенията за защита на сигурността от Google Play Protect ще продължат да функционират на съществуващите Huawei устройства.", "date": "2019.05.20", "title": "Официално становище на HUAWEI по повод ситуацията с Google"}
{"url": "https://www.novinite.bg/articles/175686/Signal-za-bomba-zatvori-Sadebnata-palata", "text": "Сигнал за бомба затвори Съдебната палата, съобщава БГНЕС. Районът е отцепен и има полиция.Сградата на Съдебната палата е една от най-честите мишени на \"телефонните терористи\". До момента взривно вещество не е откривано там, но се постига желания ефект да се пречи на съдебната система да функционира нормално.", "date": "2019.05.20", "title": "Сигнал за бомба затвори Съдебната палата"}
{"url": "https://www.novinite.bg/articles/175689/Donald-Tramp-otpravi-zaplaha-kam-Iran", "text": "Президентът на Съединените щати Доналд Тръмп отправи заплаха срещу Иран в послание в Тwitter.\"Ако Иран иска да се бие, това ще бъде официалният край на Иран. Никога повече не заплашвайте Съединените щати\", посочва Тръмп в съобщението.Посланието на американския президент идва в отговор на изявленията на ирански представители, че Техеран не иска война, но и не се страхува от война.Размяната на реплики засили безпокойствата за възможен конфликт на фона на растящото напрежение между Съединените щати и Иран.В интервю за „Fox News“ Тръмп обаче заяви, че не иска войни, единствените намеси на САЩ ще са икономически, предаде БГНЕС.\"Ако се намесим, то ще е икономически\", така той отговори на журналист от медията, който поиска коментар на думите на сенатор Линдзи Греъм, че с Тръмп искат \"различни нахлувания\".Тръмп добави, че не иска война с Иран, а единственото, което цели в отношенията с тази страна е да не позволява на Техеран да разработва ядрени оръжия.", "date": "2019.05.20", "title": "Доналд Тръмп отправи заплаха към Иран"}
{"url": "https://www.novinite.bg/articles/175692/Glavniyat-arhitekt-na-Sofiya-Obshtinata-ne-pravi-akciya-po-premahvane-na-klimatici", "text": "Центърът на столицата – без климатициСтоличната община не прави акция по премахване на климатици, а въвежда единен стандарт, който ще доближи София до облика на европейска столица.Това уточни арх. Здравков по повод информацията, че общината се готви да забрани климатиците по фасадите на сградите по Би Ти Ви.„Климатиците се засягат в тази част, в която направихме един градски стандарт. Той обхваща единствено 4 улици в София – ул. „Цар Шишман”, ул. „Граф Игнатиев”, ул. „6 септември” и ул. „Солунска”. В тези зони има 48 паметници на културата. За тези зони направихме тези градски стандарти”, коментира арх. Здравков.По думите му в момента стандартът е подложен на консултации и може да бъде модифициран в рамките на месец. Що се отнася до собствениците на сградите в тези карета, наредбата, която е пилотна за България, предвижда те да имат 3-годишен срок, в който да изпълнят изискванията по стандарта. В противен случай се предвиждат санкции.Бъдещето на Борисовата градинаПредлаганият устройствен план на централният парк в София също предизвика напрежение. Министърът на младежта и спорта Красен Кралев обяви, че ще го обжалва, защото смята, че чрез този план се спира строителството и обновяването на спортните съоръжения в парка и той не е съгласуван с Министерството на младежта и спорта.Здравков обаче посочи, че на 5 юни планът на проф. Ковачев ще бъде представен в УАСГ и от ведомството могат да внесат своите мотивирани предложения.Също така главният архитект изрази личното си убеждение, че мястото на Националния стадион „Васил Левски” трябва да бъде преместено, тъй като съоръжението е от 1961 г., когато колите в София са били значително по-малко и съответно достъпът до стадиона е бил по-удобен. Сега обаче не е така – според някои изчисления в момента на 1000 човека в София се падат 600 автомобила.Главният архитект на София Здравко Здравков, заяви, че е нямало да презавери разрешителното за строежа на небостъргача „Златен век”, ако собственикът на „Артекс” – арх. Пламен Мирянов, не го беше оттеглил. Тъй като разрешителното за строеж е било изтекло през 2017 г., от „Артекс” са имали едногодишен срок да го презаверят. Подали и такова искане, но скоро то било оттеглено.„Бяхме подготвили такъв отказ – отказът не стигна до подпис”, коментира Здравков.Той сподели, че вече не получава есемеси от Мирянови, а преди две седмици са имали среща за други техни проекти в София.По думите му спрямо него не е имало опит за влияние.", "date": "2019.05.20", "title": "Главният архитект на София: Общината не прави акция по премахване на климатици"}
{"url": "https://www.novinite.bg/articles/175703/MVR-Signalat-za-bomba-v-Sadebnata-palata-e-falshiv", "text": "Сигналът за бомба в Съдебната палата се е оказал фалшив, това съобщиха от пресцентъра на МВР.По-рано днес беше подаден сигнал за взривно устройство в Софийски градски съд. Районът беше отцепен, а полицията извършваше проверка.Работата в институцията продължава в нормалния си ритъм. ", "date": "2019.05.20", "title": "МВР: Сигналът за бомба в Съдебната палата е фалшив"}
{"url": "https://www.novinite.bg/articles/175700/Cigarite-veche-sa-s-unikalni-kodove-koito-prosledyavat-vsyaka-kutiya", "text": "От днес - 20 май, влиза в сила регламент на Европейския съюз, с който се създава система за проследяване на всяка кутия цигари.Всяка кутия цигари, произведена или внесена в България, трябва да има уникален код, който да позволява проследяването на движението ѝ от слизането на машината за производство до продажбата на потребителя. Целта е да се избегне както нелегалната търговия с цигари, така и националните бюджети да не се лишават от данъци. Решението е взето на 15 декември 2017 г.След 20 май производителите, вносителите, както и търговците на едро и дребно могат да осъществяват дейността си само ако са регистрирани в системата за проследяване на тютюневите изделия.У нас онлайн системата функционира към печатницата на БНБ от 15 април. Издаването на кодове е безплатно.Юридическите лица и едноличните търговци, участващи в продажбата на тютюневи изделия се регистрират в системата за проследяване на тютюневи изделия с цел да получат идентификационни кодове както като търговци (икономически оператори), така и за своите търговски обекти. Това означава, че ако едно юридическо лице продава цигари в два магазина, трябва да има три кода - за фирмата и за всеки от търговските обекти.", "date": "2019.05.20", "title": "Цигарите вече са с уникални кодове, които проследяват всяка кутия"}
{"url": "https://www.novinite.bg/articles/175696/Avtomobil-se-obarna-po-tavan-v-niva-kraj-Pleven-shoforat-zagina", "text": "49-годишен мъж е загинал при тежка катастрофа в района на село Искър. Това съобщиха от ОД на МВР - Плевен.Сигналът за инцидента е постъпил на 18 май от телефон 112 в РУ - Долни Дъбник. Към мястото незабавно са изпратени полицейски служители и екип на РСПБЗН – Плевен.След село Искър в посока село Славовица полицейските служители са установили, че в нива, засята с жито, автомобил се е обърнал по таван. Вследствие на настъпилото произшествие на място е загинал водачът на автомобила – 49-годишен мъж от село Славовица.Съдействие за изваждане на тялото от огънатите ламарини са оказали служители от РСПБЗН – Плевен. Тялото е приведено за аутопсия в КСМД - Плевен. Изясняват се причините за произшествието.", "date": "2019.05.20", "title": "Автомобил се обърна по таван в нива край Плевен, шофьорът загина"}
{"url": "https://www.novinite.bg/articles/175719/Cacarov-Nyamam-kakvo-da-kriya-po-otnoshenie-na-imotnite-mi-sdelki", "text": "\"Готов съм да предоставя отново за публичен достъп документи, представени от мен и за нуждите на проверката във ВСС още през ноември 2012 г., по сигнал на медия преди седем години. Готов съм да представя и допълнителни такива, защото нямам какво да крия\". Това казва в становище разпратено до медиите главният прокурор Сотир Цацаров във връзка с публикация за негова имотна сделка и отразяването й в Имотния регистър, в което имало разлики.Сотир Цацаров посочва още, че всички негови имотни сделки са декларирани по съответния законов ред, като в годишните му имотни декларации са посочени действителните цени на придобиването им.\"За мен са ясни както целите, така и сценаристите на тези публикации\", казва още главният прокурор. Като допълва, че статията от 19 април е публикувана без автор. Сотир Цацаров припомня, че журналистически материал за въпросната имотна сделка е публикуван и по време на процедурата за избор на главен прокурор, през 2012 г., когато той е избран да заеме тази длъжност. Той допълва, че Етичната комисия на ВСС е извършила проверка на медийните публикации с такъв предмет, касаещи както тази, така и други имотни сделки, отразени сега отново. Сотир Цацаров заявява още, че въпроси, свързани с публикациите в тази насока са му били поставяни и при откритите изслушвания в комисията, а и по време на избора, предаван пряко по националната телевизия.На 19.05.2019 г. /неделя/ вечерта, сайтът „Биволъ“ публикува статия със заглавие „Апартаментгейт: След затварянето на имотния регистър, името на Цацаров изчезна от скандална сделка. Цацарови – редовни клиенти на имоти от съдружник на „Мултак № 1“ в Пловдив“. Според изложените твърдения, по повод извършено през 2007 г. от търговско дружество дарение на семейството ми с недвижим имот /апартамент в гр. Пловдив/, в края на 2012 г. имотният регистър е бил подменен със задна дата, като сделката била „преформатирана на покупко-продажба“. Това се случило и сега, след като на 19.05.2019 г. имотният регистър бил „затворен“ за повече от 36 часа и така информацията за тази сделка – дарение „изчезнала“. Твърди се също, че за нея, въпреки мои изявления по медиите, не са били показани никакви автентични документи, като „по тъмна доба вписването беше променено от „Дарение“ на „Покупко-продажба“ Следват още твърдения относно сделки с недвижими имоти и продавачите им, като собственикът на строителна компания – продавач е представен като съдружник на „Мултак № 1 в Пловдив“. Според „Биволъ“, всичко това напомня за подобни сделки на властимащи сега, след разкритията, наречени „Апартаментгейт“. Още днес /20.05.2019 г./ сутринта, „новината“ бе разпространена в национален ефир от Христо Иванов, председател на политическа партия „Да България!“ и бивш министър на правосъдието, при участието му в сутрешен блок – че по съобщение на „Биволъ“, от партидата ми в имотния регистър „е изчезнала една имотна сделка“.Неистината за въпросното дарение е разпространена подробно за първи път отново от сайта „Биволъ“ на 26.11.2012 г., по време на процедурата по избор на главен прокурор, провеждана тогава. Различно бе само заглавието: „Фирма дарила Цацарови с апартамент в Пловдив?“, иначе твърдяното и целта, с която това се прави бяха напълно идентични с тези сега. В хода на процедурата по избор, приключила през декември 2012 г., Етичната комисия на ВСС извърши проверка на медийните публикации с такъв предмет, касаещи както тази, така и други имотни сделки, отразени сега отново от „Биволъ“. За нуждите на тази проверка, представих подробни писмени становища /на 26.11.2012 г. и на 07.12.2012 г./, придружени с необходимите документи, сред които нотариален акт, удостоверения от Агенция по вписванията, фактура, издадена от дружеството – продавач и др. Етичната комисия не откри нарушения. Въпроси, свързани с публикациите на „Биволъ“ и на други медии в тази насока ми бяха поставяни и при откритите изслушвания в комисията, а и по време на избора, предаван пряко по националната телевизия. Така още в края на 2012 г. стана ясно, че семейството ми не е надарено, а е закупило апартамент в гр. Пловдив, със застроена площ от 55,50 кв. м., за сумата от 21 120 евро, при данъчна оценка от 25,382,32 лв. Отговор получиха и всички други твърдения, „припомняни“ сега от „Биволъ“.Готов съм да предоставя отново за публичен достъп документи /нотариален акт, удостоверения от Служба по вписванията, фактура за покупка на имота и др./, представени от мен и за нуждите на проверката във ВСС още през ноември 2012 г., по предния сигнал на „Биволъ“ преди 7 г. Готов съм да представя и допълнителни такива, защото нямам какво да крия. Всички имотни сделки са декларирани по съответния законов ред, като в годишните ми имотни декларации са посочени действителните цени на придобиването им.За мен са ясни както целите, така и сценаристите на тези публикации. Статията от 19.05.2019 г. няма автор, освен безадресното „Биволъ“. Така единственото неясно и неразбрано от мен е липсата на доблест от страна на нейния действителен автор да застане с името си зад това, което е написал.", "date": "2019.05.20", "title": "Цацаров: Нямам какво да крия по отношение на имотните ми сделки"}
{"url": "https://www.novinite.bg/articles/175722/Borisov-inspektora-nachaloto-na-stroitelnite-raboti-po-izgrajdaneto-na-obhodniya-pat-na-Pomorie", "text": "Премиерът Бойко Борисов инспектора началото на строителните работи по изграждането на обходния път на град Поморие. Участъкът е част от първокласния път I-9 Слънчев бряг – Бургас. В строителството на отсечката с дължина 5,8 км, ще се инвестират около 20,6 млн. лв. от бюджета. Изграждането на обходния път на Поморие е последният етап от модернизацията на пътя Бургас - Слънчев бряг.„Две фирми едновременно работят, паралелно с това ще направим и обхода от АМ „Тракия“ директно да се влиза, въобще да не ходим до кръговото на Бургас. Тогава ще се разтовари и трафикът за Поморие. Ще ви проверявам“, каза министър-председателят Борисов и допълни, че ще се строи и през лятото, тъй като територията не е курортна зона.Първокласният път I-9 е от изключително значение за Бургаския регион. Трафикът по него е интензивен целогодишно и с построяването на обходния път транзитното движение ще се изнесе извън град Поморие, ще се повиши безопасността на движението и ще се намали замърсяването на въздуха.", "date": "2019.05.20", "title": "Борисов инспектора началото на строителните работи по изграждането на обходния път на Поморие"}
{"url": "https://www.novinite.bg/articles/175715/Mariyana-Nikolova-Otnosheniyata-mejdu-Balgariya-i-Ukrajna-stapvat-na-solidna-osnova", "text": "Традиционно добрите отношения между България и Украйна стъпват на солидна основа и имат дълбоки корени, с тези думи заместник министър- председателят по икономическата и демографска политика Марияна Николова се обърна към новия украински президент. Тя взе участие в официалната церемония по встъпване в длъжност на Володимир Зеленски, която се проведе във Върховната рада на Украйна.По време на среща, по покана на новия украински президент, заместник министър-председателят Николова изрази увереност в бъдещото позитивно развитие на двустранните отношения. Тя предаде поздравления от името на министър-председателя Бойко Борисов с пожелания за успешен мандат, ползотворно съвместно сътрудничество и партньорство в интерес на българския и украинския народ. Президентът Зеленски увери вицепремиера Николова, че ще има пълна приемственост и надграждане в отношенията както при двустранния политически и икономически диалог, така и за запазване на правата на българското национално малцинство в Украйна. Държавният глава прояви подчертан интерес и към развитието на туристическия обмен. За церемонията пристигнаха над сто международни делегации, сред които президентите на Унгария, Латвия, Литва, Естония, Грузия, председатели на парламенти, премиери, вицепремиери, министри и други високопоставени гости. След встъпването си в длъжност новият президент на Украйна посрещна главите на чуждите делегации и ръководителите на дипломатическите мисии в Мариинския дворец.", "date": "2019.05.20", "title": "Марияна Николова: Отношенията между България и Украйна стъпват на солидна  основа"}
{"url": "https://www.novinite.bg/articles/175724/Ministar-Dimov-uchastva-v-Neformalna-sreshta-na-ministrite-na-ES-po-okolna-sreda-v-Bukuresht", "text": "Министърът на околната среда и водите Нено Димов участва в Неформална среща на министрите на ЕС по околна среда в рамките на Румънското председателство на Съвета на Европейския съюз, която започна днес в Букурещ.В рамките на днешната сесия, посветена на изменението на климата, беше обсъден потенциалът на иновациите и ролята на гражданите и бизнеса за постигане на нисковъглеродно бъдеще. Министрите се обединиха върху общото разбиране, че трансформацията към климатично неутрално общество и свързаната с това промяна на ежедневието на бизнеса и гражданите ще е свързана със значителни финансови ресурси. Посочено беше, че преходът към климатична неутралност не може да се осъществи без мобилизация и по-добро координиране на мерките в редица важни политики за усилване и насърчаване на растежа, конкуренцията, пазара на труда, социалната политика, развитието на умения, регионалното сближаване, данъчното облагане, научните изследвания и други структурни политики. Част от държавите, включително България, подчертаха, че при разработването на европейските политики е необходимо да бъде отчетен във възможно най-голяма степен принципът за солидарност в процеса на постигане на общите цели на Съюза, както и справедливо разпределение на разходите и ползите от прехода. Остава открит въпросът и за икономическата, социална и политическа цена, която всяка държава членка ще трябва да заплати за това.В рамките на последвалата дискусия относно резултатите от Глобалната оценка за биоразнообразието и екосистемните услуги на Междуправителствената платформа за биологично разнообразие и екосистемни услуги участниците се обединиха около необходимостта от целенасочени усилия на глобално ниво за опазването и предотвратяването на загубата на биологично разнообразие. Като стъпка в правилната посока беше посочено увеличеното финансиране на мерки в областта на околната среда в следващата Многогодишна финансова рамка (МФР). Подчертана беше и ролята на инвестициите в технологии и екоиновации, които не само не увреждат, но щадят и помагат за възстановяването на околната среда и екосистемите.Неформалната среща на министрите на ЕС по околна среда ще продължи и утре, когато се очаква да бъде обсъдена тематаза управлението на водите с акцент върху контрола на замърсяването на водите с пластмаса и микропластмаси от реките до моретата. ", "date": "2019.05.20", "title": "Министър Димов участва в Неформална среща на министрите на ЕС по околна среда в Букурещ"}
{"url": "https://www.novinite.bg/articles/175684/Tir-gorya-na-magistrala-Trakiya", "text": "Тир горя на магистрала „Тракия”. Инцидентът е станал около 5.30 часа на 55 км малко преди тунелите в посока София. От МВР съобщиха за NOVA, че товарният автомобил е бил в аварийната лента. Не се е наложило ограничаване на движението. При огнения инцидент няма пострадали.", "date": "2019.05.20", "title": "Тир горя на магистрала „Тракия”"}
{"url": "https://www.novinite.bg/articles/175726/Borisov-dade-start-na-poslednata-otsechka-ot-patya-Burgas-Slanchev-bryag", "text": "Премиерът Бойко Борисов даде официален старт на строежа на обхода на Поморие. Това е последната отсечка от скоростното трасе Бургас-Слънчев бряг, с което пътя до курорта ще стане изцяло четирилентов.  \r\nМинистър-председателят пристигна лично на обекта, чието изграждане започва сега. Последните 6 километра от проекта трябва да бъдат готови в срок от 12 месеца. Според Борисов обаче това ще стане два месеца предстрочно. \r\n\"Тук ще се строи цялотото лято, защото това не е курортна зона. Около март догодина ще е готов. Забавихме се, защото имаше много обжалвания. Иначе преди 2 години щяхме да сме готови. Действаме с пълна сила. Това са 6 км., а средствата са 20 милиона. Строи се върху блато, срокът е 12 месеца, убеден съм, че до 10 месеца строителите ще се справят, така че изобщо да не с ходи до Бургас\", заяви премиерът. На мястото на градежа пристигнаха още министърът на регионалното развитие Николай Нанков, кметът на Бургас Димитър Николов и градоначалникът на Поморие Иван Алексиев. \r\n\"С еколозите и археолозите се разбрахме, всичко е направено – шумозащитни стени, предпазни стени за животни и други. Паралелно ще направим обхода от АМ „Тракия“, така че въобще да не ходим до кръговото в Бургас. Тогава ще се разтовари трафика\", обясни Борисов. Веднага след това, той се отправи към Бургас, за да инспектира строежа на спортната зала „Арена Бургас“, както и сградата на Филхаронията, на която предстои ремонт.\r\n", "date": "2019.05.20", "title": "Борисов даде старт на последната отсечка от пътя Бургас-Слънчев бряг"}
{"url": "https://www.novinite.bg/articles/175718/Rumen-Radev-ES-se-nujdae-ot-po-efektivni-mehanizmi-za-vzemane-na-resheniya-i-reakciya-na-obshtite-predizvikatelstva", "text": "Предизвикателствата, пред които е изправена Европа, изискват механизми за своевременно вземане на решения и реакция и още по-тясна интеграция в областта на отбраната и сигурността. Това заяви президентът Румен Радев днес на среща с министъра на външните работи на Федерална република Германия Хайко Маас. Държавният глава открои миграцията и охраната на външните европейски граници, както и кризите в съседните региони, като фактори на сигурността, които изискват обединена и силна Европа. „За България, Германия е стратегически партньор в ЕС и много близък партньор в НАТО“, посочи Румен Радев и добави, че страната ни разчита на германска подкрепа за модернизация на Българската армия и за пълноценната интеграция на българската отбранителна индустрия и наука в рамките на общите европейски проекти, включително и финансирани чрез Европейския фонд за отбрана. „Българската отбранителна индустрия е предпочитан доставчик в редица държави и Германия може да участва в нейната технологична трансформация“, отбеляза още президентът. Обща бе оценката, че устойчивата тенденция на ръст в двустранния икономически обмен между България и Германия, който вече надхвърля 8 млрд. евро, създава предпоставки за последващо разширяване на инвестиционното сътрудничество. „За България е особено важно, че германските инвестиции не са само в сферата на финансовите институции и инструменти, а преди всичко в реалната икономика и в производството“, подчерта държавният глава. Румен Радев и Хайко Маас отбелязаха значението на въвеждането на дуалното обучение в България, което насърчава професионалната квалификация и реализация и е реален фактор за намаляване на младежката безработица.   България и Германия споделят обща позиция за необходимостта от енергийна диверсификация в Европа, беше подчертано още на срещата. „С колкото повече източници, маршрути и доставчици на енергийни ресурси разполагаме, толкова по-висока ще бъде сигурността в доставките, както и конкурентоспособни цените“, заяви още на срещата си с министър Хайко Маас президентът Румен Радев. ", "date": "2019.05.20", "title": "Румен Радев: ЕС се нуждае от по-ефективни механизми за вземане на решения и реакция на общите предизвикателства"}
{"url": "https://www.novinite.bg/articles/175720/Borisov-Dobre-che-napravih-patishta-v-Sofiya-che-gradat-shteshe-da-kolabira", "text": "Предстои основен ремонт на пътя между Асеновград и Кърджали. Информацията сподели пред журналисти премиерът Бойко Борисов. Така, няколко дни преди евроизборите, той отбеляза, че отсечката е в много лошо състояние и там често стават катастрофи с жертви. Според думите му новото строителство ще струва около 33 млн. лева.„От момента, в който ми дадат проекта, ще започнем да правим и Околовръстното шосе на Пловдив”, каза още Бойко Борисов. Той поясни, че по отношение на Пловдив това ще е следващият приоритет, както и строителството на стадион и още един мост. Идеята е Околовръстният път да се изгради чак до пътен възел „Скобелева майка”. Околовръстният път на Пловдив се очаква да \"погълне\" още 40 млн. лева.„При толкова заводи трябва да се направи околовръстен път, за да не се съсипва и да не се блокира града. Добре че като кмет на София направих Южната дъга, и Северната, и Западната тангента, иначе градът щеше да колабира досега, разсъждава Борисов.", "date": "2019.05.20", "title": "Борисов: Добре че направих пътища в София, че градът щеше да колабира"}
{"url": "https://www.novinite.bg/articles/175728/Bojko-Borisov-Tol-sistemata-tryabva-da-zaraboti-prez-lyatoto", "text": "\r\nТол системата трябва да започне да работи през лятото, смята премиерът Бойко Борисов. Борисов инспектира ремонта на пътя Пловдив - Асеновград. Според него целта е това да се случи през август, но е възможно месец-два забавяне, за да се уточнят платените пътища.\r\n\r\n\r\n\r\n\r\n\r\n", "date": "2019.05.20", "title": "Бойко Борисов: Тол системата трябва да заработи през лятото"}
{"url": "https://www.novinite.bg/articles/175721/Evrostat-Iznesli-sme-okolo-10-000-tona-pchelen-med-v-ES", "text": "През миналата година България е изнесла за страни от ЕС приблизително около 10 000 тона пчелен мед /или 103 600 кг/, а за страни извън ЕС - около 4 тона мед /3 925 кг/, показват данни на Евростат за износа и вноса на естествен пчелен мед от 28-те членки на ЕС през 2018 г. Данните са по повод днешния 20 май, който се отбелязва и като Световен ден на пчелите.В същото време страната ни е внесла около 12 тона пчелен мед от страни извън ЕС и 3,5 тона мед от страни на ЕС, показва европейската статистика.Според данни на председателя на Обединения български пчеларски съюз инж. Михаил Михайлов специално за БТА, страната ни е важен износител на качествен мед за Германия, Австрия, Италия, Франция, САЩ, Норвегия и др., като напоследък изнасяме мед и за страни от Близкия Изток /без Турция/. Пазарният дял на износа ни за ЕС е около 1 процент, но за сметка на това компенсираме с качествена продукция подчерта инж. Михайлов.Като проблем пред бранша е липсата на българска марка пчелен мед, с която родните пчелари да се наложат на европейските пазари, коментира още инж. Михайлов.Според него не на последно място е и проблемът със смъртността при пчелите през последния месец поради пръскане на земеделски площи с пестициди - в някои райони на Северна България и в района на Гоце Делчев има регистрирана почти 100-процентова смъртност на пчели, при среден показател от 10 на сто за отделен пчелин, според експерта.Китай се очертава като най-големият вносител на мед в ЕС за миналата година с близо 80 000 тона или около 40 на сто от общия внос на пчелен мед в ЕС, сочат данните на Евростат. Друг основен външен вносител на мед в ЕС е Украйна - близо 40 000 тона или 20 на сто от вноса, както и Аржентина - 25 000 тона, Мексико - 21 000 тона и Чили - 8 000 тона.Най-голям вносител на пчелен мед от страни извън ЕС се очертава Германия - близо 60 000 тона, следвана от Великобритания - 45 000 тона, Белгия - 22 000 тона, Полша - 21 000 тона и Испания - 17 000 тона.Според данните на Евростат, през 2018 г. държавите-членки на ЕС са внесли 208 000 тона естествен мед от държави извън ЕС на стойност 452 милиона евро. За сравнение през миналата година само 21 000 тона мед са били изнесени от държавите-членки на ЕС - в страни извън ЕС, като този износ е на стойност 119 млн. евро.Освен това през 2018 г. сред държавите-членки на ЕС са се търгували около 137 хиляди тона мед, като Унгария е изнесла в други държави-членки на ЕС 20 000 тона мед или 14 на сто от общия вътрешен за ЕС износ на мед. Това прави Унгария най-големия износител на мед във вътрешните граници на ЕС. Следват: Белгия - 19 000 тона, 14 на сто, Испания -18 000 тона, 13 на сто, Германия - 16 000 тона, 12 на сто и Полша - 15. 000 тона, 11 на сто от общия износ вътре в ЕС.", "date": "2019.05.20", "title": "Евростат: Изнесли сме около 10 000 тона пчелен мед в ЕС"}
{"url": "https://www.novinite.bg/articles/175688/Spirat-vodata-v-nyakoi-chasti-na-stolicata-na-21-maj", "text": "На 21 май 2019 г. (вторник), във връзка с ремонт на уличен водопровод и монтаж на спирателен кран на ул. „Ясен“ вилна зона „Банкя, гр. Банкя“ се налага спиране на водоподаването от 10:00 до 20:00 часа на клиентите на „Софийска вода”, живеещи в района на:кв. „Вердикал“вилна зона „Банкя“гр. БанкяПо време на спирането ще бъде осигурено алтернативно водоснабдяване с водоноски на ул. „Восток“ №2, ул. „Петко Д. Петков“ и ул. „Царибродса“ . При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Св. Св. Кирил и Методий“ ъгъла с ул. „Александър Стамболийски“.На 21 май 2019 г. (вторник), във връзка с монтаж на пожарен хидрант на ул. „Позитано“ жк. „Разсадника - Коньовица“ се налага спиране на водоподаването от 10:00 до 18:00 часа на клиентите на „Софийска вода”, живеещи в района на:ул. „Позитано“ от ул. „Алеко Туранджа“ до ул. „Троян“.При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Позитано“ бл. 80.На 21 май 2019 г. (вторник), във връзка с подмяна на сградно водопроводно отклонение на ул. „Обреща“ кв. „Горубляне“ се налага спиране на водоподаването от 09:30 до 17:30 часа на клиентите на „Софийска вода”, живеещи в района на:ул. „Обреща“ , по ул. „Самоковско шосе“ от ул. „Обреща“ до ул. „Цариградско шосе“При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Обреща “ ъгъла с ул. „Самоковско шосе“. На 21 май 2019 г. (вторник), във връзка с изграждане на сградно водопроводно отклонение на ул. „Магнолия“ жк. „Надежда“ 1 се налага спиране на водоподаването от 09:00 до 19:00 часа на клиентите на „Софийска вода”, живеещи в района на:ул. „Магнолия“При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Магнолия “ ъгъла с ул. „Любородие“.На 21 май 2019 г. (вторник), във връзка с прекъсване на сградно водопроводно отклонение на бул. „Симеоновско шосе“ кв. „Симеоново - север“ се налага спиране на водоподаването от 10:00 до 18:30 часа на клиентите на „Софийска вода”, живеещи в района на:ул. „Св. Мария Магдалена“ от бул. „Симеоновско шосе“ до ул. „Босилек“ и ул. „Поп Пейо“При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Симеоновско шосе“ ъгъла с ул. „Св. Мария Магдалена“.На 21 май 2019 г. (вторник), във връзка с прекъсване на сградно водопроводно отклонение на ул. „Мичман Тодор Саев“ кв. „Кръстова вада“ се налага спиране на водоподаването от 09:30 до 16:30 часа на клиентите на „Софийска вода”, живеещи в района на:ул. „Мичман Тодор Саев“При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Мичман Тодор Саев“№15.На 21 май 2019 г. (вторник), във връзка с изграждане на сградно водопроводно отклонение на ул. „Кремиковско шосе“ кв. „Кремиковци“ се налага спиране на водоподаването от 09:30 до 17:30 часана клиентите на „Софийска вода”, живеещи в района на:ЗСК „Кремиковци“, жп гара КремиковциПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Кремиковско шосе “. Ремонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.Засегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството -  .“Софийска вода” АД предварително се извинява на своите клиенти за причинените временни неудобства!Интернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2019.05.20", "title": "Спират водата в някои части на столицата на 21 май"}
{"url": "https://www.novinite.bg/articles/175727/Georg-Georgiev-Tezi-izbori-sa-izklyuchitelno-vajni-za-celiya-ES", "text": "„Тези избори са изключително важни за целия ЕС, защото преобладаването на евроскептични настроения не е нещото, което трябва да се случи на 27 май, когато отчитаме резултатите от изборите”. Това коментира заместник-външният министър Георг Георгиев в предаването „Плюс-минус. Коментарът след новините”.„Всички, което сме про-европейски ориентирани и желаем стабилно бъдеще, искаме да видим възможно най-голям брой системни партии в ЕП и европейските институции. Това ще гарантира бъдещето на Европа. Ако привнесем още, антиевропейски, евроскептичен привкус в ЕС след изборите, това няма да ни помогне да излезем от предизвикателствата, които се намираме”, заяви Георгиев.„Надяваме се Австрия да остане политически стабилна”, заяви Георгиев, запитан за скандала с видеозапис, в който вицепремиерът и лидер на Австрийската партия на свободата Хайнц-Кристиан Щрахе обсъжда корупционни сделки с мнима дъщеря на руски магнат. ", "date": "2019.05.20", "title": "Георг Георгиев: Тези избори са изключително важни за целия ЕС"}
{"url": "https://www.novinite.bg/articles/175711/Petkova-Udaljavaneto-na-jivota-na-5-i-i-6-i-blok-na-AEC-Kozloduj-shte-garantira-chista-energiya-na-dostapni-ceni", "text": "„Удължаването на живота на пети и шести блок на АЕЦ „Козлодуй“ е един от основните приоритети на правителството в енергийната област. Неговото изпълнение ще даде гаранция за сигурността на електроенергийните доставки за българските потребители\". Това коментира министърът на енергетиката Теменужка Петкова при посещението си в АЕЦ „Козлодуй“, където провери изпълнението на дейностите, свързани с плановия годишен ремонт на пети блок на централата. Ремонтните дейности, които стартираха на 1 май, предвиждат и изпълнение на мерки, свързани с повишаване на топлинната мощност на съоръжението до 104%.По думите на енергийния министър, удължаването на живота на двата блока в атомната централа е много сериозен ресурс за българската енергетика. \"Чрез него гражданите и бизнесът ще могат и в бъдеще да ползват чиста енергия на достъпни цени\", каза министърът.Петкова припомни, че лицензът за работа на пети блок вече бе удължен с десет години от Агенцията за ядрено регулиране и сега предстои това да се случи за шести блок. АЕЦ „Козлодуй“ изпълнява предвидените за това мерки изцяло със собствени средства. Централата е в отлично финансово състояние - печалбата й за миналата година е 167 млн. лв., а над 360 млн. лв. са наличностите по банковите сметки на компанията, акцентира енергийният министър.В АЕЦ „Козлодуй“ министър Петкова коментира и протестите на малките ВЕИ производители, които твърдят, че промяната в Закона за енергетиката, с която се премахва двойното им субсидиране, не се прилага за всички. „Този тип производители са били финансирани веднъж от Държавен фонд „Земеделие“ и втори път – чрез преференциални цени на електроенергията им. Одитният орган на ЕК отчете, че това е свръхсубсидиране, което трябва да бъде премахнато. В резултат на това през 2015 г. беше променен Законът за енергетиката.По темата се произнесе и Конституционният съд, според когото промените не противоречат на Конституцията“, каза енергийният министър. Тя припомни, че, ако двойното финансиране не е било премахнато, това е щяло да застраши верифицирането на средствата от Държавен фонд „Земеделие“. По думите на министър Петкова в следващите дни предстои нова среща с производителите на енергия от възобновяеми източници, за да бъде обсъден казусът отново.", "date": "2019.05.20", "title": "Петкова: Удължаването на живота на 5-и и 6-и блок на АЕЦ „Козлодуй“ ще гарантира чиста енергия на достъпни цени"}
