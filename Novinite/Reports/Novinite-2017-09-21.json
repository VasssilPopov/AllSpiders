{"url": "http://www.novinite.bg/articles/150353/Trima-na-sad-zaradi-mele-v-Burgas-pri-minavaneto-na-Valcite-na-Putin", "text": "Със символичен протест в Бургас започна делото за побоя, станал по време на шествието на „Вълците на Путин”. Преминаването на руските рокери през страната ни миналото лято доведе до масов сблъсък на изхода на Бургас, информира БНТ.Обвиняеми в хулиганство и нанасяне на средни телесни повреди са трима членове на воински съюз „Васил Левски”. Вместо да се снимат с „Нощните вълци”, те влизат в конфликт с протестиращи срещу руските рокери. „Без да носим оръжия бяхме нападнати с електрошокове, с палки, от въоръжени хора”, посочи Иво Дошев.„Този електрошок до днес нито е намерен, нито е открит”, заяви обвиняемият Светлозар Димитров.Подсъдимите от своя страна твърдят, че заснетите кадри показват само края на конфликта и че защитили възрастни хора от побой.  „Ако не беше той да се намеси и да ми спаси живота, господинът отсреща щеше да ме убие. Най-напред ми навря плаката със средния пръст в лицето и моментално едната я  пусна, с другата ме хвана за гушата”, твърди Силияна Тодорова от Воински съюз „Васил Левски”.Според хората в униформи, боят започнал, защото ги объркали за част от вълците на Путин – заради символа им – прабългарски вълк. Делото продължава през октомври.", "date": "2017.09.21", "title": "Трима на съд заради меле в Бургас при минаването на \"Вълците на Путин\""}
{"url": "http://www.novinite.bg/articles/150354/Vazmojno-e-uvelichenie-na-zaplatite-v-MVR-s-15-ot-2018-g", "text": "Заместник-вътрешният министър Красимир Ципов смята, че е възможно увеличение на заплатите на служителите на МВР през следваващата година с 15 %, както настояват те. Той заяви, че част от служителите вече получават допълнително между 40 и 70 лева на месец, информира БНТ. ", "date": "2017.09.21", "title": "Възможно е увеличение на заплатите в МВР с 15% от 2018 г."}
{"url": "http://www.novinite.bg/articles/150358/Sistema-za-videonablyudenie-vav-Vraca", "text": "Модерна система за видеонаблюдение след нарушителите на пътя във Враца. Тя струва близо 500 хил. лв. и ще помага за залавянето и на престъпници, съобщава бТВ.Общо 35 камери следят входовете и изходите на града, както и 13-те най-важни кръстовища. На един записите, които се следят от полицията, се вижда как автомобил блъска човек, както и няколко кражби на коли.От общината са убедени, че скъпата инвестиция си заслужава.Калин Каменов, кмет на Враца, посочи, че камерите ще работят без почивен ден, ще бъдат местени през определени месеци, така че да се осигури сигурност на всички кръстовища в нашия град.Системата ще може да сигнализира ако се появи човек с маска.", "date": "2017.09.21", "title": "Система за видеонаблюдение във Враца"}
{"url": "http://www.novinite.bg/articles/150360/Granichnite-policai-poluchavat-i-pravoto-da-vodyat-razsledvaniya", "text": "Граничните полицаи получават и правото да водят разследвания. Това гласуваха депутатите с промените в закона за МВР, предложени от Министерския съвет. Граничарите ще могат да водят оперативно-издирвателни действия и да водят разследвания обясни заместник-министърът на вътрешните работи Красимир Ципов, информира ДАРИК.   „Не получават нови права, освен на територията на граничната зона и те ще могат да осъществяват оперативно-издирвателна дейност и дейност по разследване на територията на цялата страна. Това предложение изхожда от главна дирекция „Гранична полиция“, тъй като към настоящия момент, вследствие на засиления миграционен натиск, са идентифицирани различни казуси, в които разследването започва на територията на граничната зона и тогава, когато незаконните мигранти преминат на територията на Областна дирекция, трябва да се прехвърли цялото разследване на съответния компетентен орган. Не виждаме смисъл в това. По-добре да се даде възможност да се създават съвместни екипи за извършване на издирвателна дейност и по разследване между органите на ГД „Гранична полиция“, полицейските органи на областни дирекции и на национална полиция“, каза Ципов.   Със законопроекта на министерския съвет се променят и още 8 закона, сред които и Законът за движение по пътищата. Ще има промени в глобите за нарушителите, какви точно ще са те?   „В момента в закона има три текста, които регламентират неправилно паркиране в районите на спирките, така че ние предлагаме един от тези три текста да отпадне и да останат другите два, в които да стане по-ясно санкционирането за нарушения в районите на спирки. Също така има три текста за неправилно изпреварване. Имаме неправилно изпреварване с опасност, неправилно изпреварване без опасност и още едно неправилно изпреварване. Остават текстовете за неправилно изпреварване без опасност и такова с опасност, като санкциите са различни. Едното е 30 лева, другото до 150 лева“, каза началникът на отдел \"Пътна полиция\" към МВР Бойко Рановски.   „Предстоят три почивни дни, трафикът ще бъде интензивен, спира се тежкотоварното движение след 16:00 ч. по основни пътни направления и магистрали. Нека призовем водачите да бъдат по-търпеливи, внимателни. Когато има масово пътуване, няма начин да не се образуват задръствания и тапи, но да бъдем търпеливи и да спазваме правилата“, каза още Рановски.", "date": "2017.09.21", "title": "Граничните полицаи получават и правото да водят разследвания"}
{"url": "http://www.novinite.bg/articles/150364/Policaj-ot-Ajtos-e-postradal-sled-napadenie-ot-rom", "text": "47-годишен полицай от Айтос е пострадал след нападение от ром, съобщава ДАРИК. Екшънът се разиграл снощи. Униформеният пристигнал в ромската махала в града след сигнал за битов скандал между мъж и жена. На мястото обаче мъжът посрещнал МВР-служителите с обиди, а след това скочил върху единия полицай и го ударил с неустановен към момента предмет. Пострадалият е Тодор Т., той е потърсил медицинска помощ в болницата, прегледан е от лекари и е изписан. Полицията вече е започнала разследване. Случаят е докладван и на прокуратурата.", "date": "2017.09.21", "title": "Полицай от Айтос е пострадал след нападение от ром"}
{"url": "http://www.novinite.bg/articles/150378/Zadarjaha-maj-za-telefonna-izmama", "text": "Мъж на 72 г. от Варна е задържан за телефонна измама, съобщиха от пресцентъра на полицията в крайморския град, съобщава БНТ.\r\nУстановено е, че на 5 септември около 13.00 ч. задържаният се обадил по телефона на 74-годишна жена от село в община Аврен, представяйки се за комисар от МВР. Под предлог, че предстои залавяне на телефонни измамници, той взел сумата от 17 000 лева, които потърпевшата оставила в торба до контейнер за смет в селото.\r\nСлед проведените оперативно-издирвателни действия ът е задържан. Наложена му е мярка за неотклонение \"парична гаранция\". По случая е образувано досъдебно производство, работата със задържания продължава, допълват от полицията.\r\n", "date": "2017.09.21", "title": "Задържаха мъж за телефонна измама"}
{"url": "http://www.novinite.bg/articles/150327/Maj-tvardi-che-e-prebit-ot-policai-v-Pazardjik", "text": "Мъж твърди, че е пребит от полицаи в Пазарджик.Светослав Петров разказа, че заради силна музика в дома му дошли полицаи, които искали да му съставят акт, информира НОВА.Той оспорил това и насила бил вкаран с белезници в полицейската кола и отведен в районното управление. Там бил ритан от униформените, които го задържали. Светослав дори загубил съзнание. След това бил заставен да подпише документи. Мъжът е подал жалба в районната прокуратура.В „Здравей, България” говорителят на полицейското управление в Пазарджик Мирослав Стоянов заяви, че в момента тече проверка по случая, която все още не е приключила.„Факт е, че върху тялото на момчето се виждат следи от наранявания. Аз не мога да твърдя дали става въпрос за полицейско насилие, или не, докато не приключи въпросната проверка. Във въпросната нощ е имало няколко сигнала на телефон 112 за висока музика, идваща от жилището му”, обясни Стоянов.Той допълни, че мъжът е задържан в 3.30 ч. и е освободен в 4.30 ч., а служителите са направили всичко възможно да го освободят бързо, тъй като в апартамента е имало дете, оставено само. ", "date": "2017.09.21", "title": "Мъж твърди, че е пребит от полицаи в Пазарджик"}
{"url": "http://www.novinite.bg/articles/150329/Kak-se-jivee-3-godini-s-15-santimetrova-pinseta-zabravena-v-korema-", "text": "Жена живее 3 години с ,  й след операция. Как пинсетата попада в корема й, как разбира за нея и как се живее с чуждо тяло?Ганка Христова е медицинска сестра. Работила е повече от 10 години в Израел, където е гледала възрастни хора със здравословни проблеми. Преди три години се налага да й направят неотложна операция на дебелото черво. Заради влошеното си състояние Ганка остава в болницата по-дълго от предвиденото, а когато състоянието й се стабилизирало и дошло време да се прибере в България, разбрала, че паспортът й е изтекъл, информира НОВА.Въпреки изтеклия паспорт успява да напусне Израел с приятел, който гарантира за нея със собствените си документи. Това обаче не се оказал единственият проблем на летището.„Няколко пъти ме връщаха, пищи цялата система. Както обичайно свалят се обувки, метали. Системата обаче продължаваше да пищи. Час преди полета ме пуснаха и ми съобщиха, че нямам право да влизам в страната 5 години”, разказва Ганка Христова.В този момент тя не подозира, че в корема й има 15-сантиметрова пинсета, забравена след операцията. Тя не разбира откъде идва проблемът в продължение на няколко месеца. След безброй прегледи жената разбира за забравената пинсета и се обръща към болницата в Израел.Да се върне в Израел за експертиза обаче не може заради забраната, която е получила на летището за изтеклия си паспорт и заради нарушаването на закона. На снимките, направени в болница у нас, ясно се вижда пинсетата. От там обаче отказаха да отговорят на въпросите на екипа на NOVA поради конфиденциалност и заетост на лекарите.Ганка е здравно осигурена. У нас операции за премахването на последствията от лекарски грешки като тази се поемат от Здравната каса, но не и страничните разходи като престой и консумативи. От голямо значение е и какво е забравено в корема й и ще има ли странични ефекти. Ганка не може да си позволи да плаща. Българската болница е изчислила колко струва да направят операция и да й извадят пинсетата извън здравната каса. 10 000 лева, които Ганка очаква да платят от израелската болница.Според посолството на Израел всеки, който иска статутът му за влизане в страната да бъде преразгледан, може да подаде молба с необходимите основания и аргументи в посолството. По думите на Ганка обаче е подала такова искане заради медицинския си проблем. Така, за да докаже, че пинсетата е попаднала в корема й след операцията в Израел, Ганка трябва да отиде там. Тя не може да го направи в следващите две години, докато има черен печат или докато не й разрешат да влезе за фиксиран период. Дотогава българката ще събира пари за операцията у нас и ще се надява забравената пинсета да не доведе до нови усложнения.  ", "date": "2017.09.21", "title": "Как се живее 3 години с 15-сантиметрова пинсета, забравена в корема ?"}
{"url": "http://www.novinite.bg/articles/150344/Policiyata-izdirva-Trayan-Stefkov-Yankov", "text": "Столичната полиция издирва 15-годишния Траян Стефков Янков. Той е търсен във връзка с извършени от него кражби, съобщава БНТ.Хората, които имат информация къде може да бъде открит, ще помогнат за издирването му като позвънят на тел. 112 или в най-близкото районно управление при гарантирана анонимност. ", "date": "2017.09.21", "title": "Полицията издирва Траян Стефков Янков"}
{"url": "http://www.novinite.bg/articles/150338/Sesil-Karatancheva-s-kategorichna-pobeda-v-SASht", "text": "Сесил Каратанчева започна с категорична победа участието си на турнира на твърди кортове в Албъкърки (САЩ), който е с награден фонд 80 хиляди долара, информира НОВА.Поставената под №8 българка разгроми с 6-1, 6-2 Улрике Ейкери (Норвегия) за 83 минути игра. Каратанчева спечели девет поредни гейма от 1-1 в първата част до 4-0 във втората, пише БГНЕС.С този успех Сесил взе реванш за загубата от норвежката по-рано през сезона на турнир в Орландо, Флорида. За класирането си за втория кръг Каратанчева си осигури 10 точки за световната ранглиста и 1216 долара.Припомняме, че в неделя българката спечели титлата от надпреварата в Лас Вегас, след като на финала се наложи над другата ни ракета – Елица Костова с 2-1 сета. ", "date": "2017.09.21", "title": "Сесил Каратанчева с категорична победа в САЩ"}
{"url": "http://www.novinite.bg/articles/150363/Paradoks-Ako-lekar-izleze-ot-dejurstvo-za-da-pomogne-moje-da-bade-nakazan", "text": "Ако лекар от болница напусне работното си място, за да помогне на пострадал човек пред сградата на лечебното заведение, може да бъде наказан. Според българското законодателство дори пострадалият да е в непосредствена близост до болницата, той трябва да потърси телефон 112, за да му бъде оказана медицинска помощ. Това обясни пред Дарик д-р Десислава Кателиева, която представлява работещите в спешната помощ у нас, по повод случая, при който според очевидци лекари от „Пирогов” не са помогнали на човек, блъснат от автомобил на метри от болницата, информира ДАРИК.   „Ако излязат, могат да бъдат наказани, т.е. ако са излезли в работно време и са застрашили живота на пациентите си. Защото в Пирогов непрекъснато се работи и ти ако напуснеш, застрашаваш живота на пациента, който е пред кабинета, който е в кабинета, който е тръгнал по изследвания. Този случай не е само в Пирогов, това е непрекъснато. Това се изнася в медии и в интернет, а именно, че пациенти, пострадали в близост до лечебно заведение, но не им е била оказана помощ“, каза д-р Кателиева.   „По закона за здравето всяко лечебно заведение, независимо дали е кабинет на общопрактикуващ лекар, дали е на специалист от доболничната помощ, трябва да се окаже спешна помощ. Но може да се окаже единствено на територията на лечебното заведение, защото ако тръгнем по улиците да помагаме на пациенти, застрашаваме тези, които са дошли в болницата“, допълни тя.   Затова при инцидент трябва да се обадите на спешния телефон 112, те ви свързват със спешния медицински телефон, на който има оператор, който е спешен медик, който от своя страна може да разпита и да уточни състоянието.„Ако се касае за животозастрашаващо състояние, трябва да се поддържа връзка, за да се обяснява какво трябва да се прави, докато пристигне екипът. Макар и по телефонът, това пак е помощ. Ако беше излязъл в този случай лекар от болницата и в този момент беше починал някой от пациентите им по коридорите или в кабинета, тези хора търпят отговорност заради това“, каза още д-р Десислава Кателиева.", "date": "2017.09.21", "title": "Парадокс: Ако лекар излезе от дежурство, за да помогне, може да бъде наказан"}
{"url": "http://www.novinite.bg/articles/150339/Stiliyan-Petrov-othvarlil-oferta-ot-Indiya-Obmislya-drugi-dve", "text": "Стилиян Петров може съвсем скоро да се завърне в професионалния футбол. Бившият капитан на националния отбор, който преди години се пребори с левкимията, все още обмисля две оферти.Той, Димитър Бербатов и Мартин Петров, бяха сред най-активните на терена по време на шоуто, организирано от Христо Стоичков в Стара Загора и с участието на легендарния дрийм тийм на \"Барселона\" от началото на 90-те години на ХХ век, информира бТВ.Петров обаче разкри, че едва ли ще го видим отново в тандем с Бербо и в официални срещи, тъй като е отхвърлил оферта от Индия, където нападателят ще играе през следващата кампания.“Имам три оферти. Едната е от Индия, но я отказах. Прецених, че предвид преживяното от мен, не е добре да я приема. Все още не съм взел решение за останалите две, обмислям ги”, заяви той.Минути след като излезе от игра пък Петров беше категоричен: \"Получи се един много хубав мач. Не сме малко по-младички, но след някоя и друга година и ние ще бъдем такива, но няма разлика в годините, а има можещи и неможещи\", пошегува се той.", "date": "2017.09.21", "title": "Стилиян Петров отхвърлил оферта от Индия. Обмисля други две"}
{"url": "http://www.novinite.bg/articles/150367/Jekata-prie-priza-na-Kamata-Levskarite-da-skachat-ot-yad", "text": "\r\nЛегендата на българския футбол Петър Жеков прие с усмивка думите на Христо Стоичков, че именно той е най-големият футболист на България за всички времена. Вчера Камата се изказа ласкаво за носителя на Златната обувка за 1969 година, като отбеляза, че той е по-велик дори от Георги Аспарухов-Гунди. Това изявление на легендата на ЦСКА предизвика гняв у феновете на Левски. Жеката обаче се съгласи с Ицо, но заяви, че между него и Гунди е нямало съперничество, а само най-чисто приятелство, пише \r\n\"Какво да коментирам, щом Ицо го казва. Левскарите сега и да скачат, и да не скачат от яд, това са думи на Христо Стоичков, а той не на някой случаен човек. Съперничеството ни с Гунди едно време? Бяхме приятели, не е имало омраза и такива неща. Напротив - седнем в автобуса и сме седалка до седалка, в самолета - седалка до седалка, на лагер - в една стая заедно. Вярно е, че имам повече голове от Гунди за България, но пък тогава не сме мислили нито за това кой колко гола има, нито за разни класации\", сподели голмайстор номер 1 в историята на \"А\" група пред колегите от \"Спортал\".\r\n", "date": "2017.09.21", "title": "Жеката прие \"приза\" на Камата: Левскарите да скачат от яд!"}
{"url": "http://www.novinite.bg/articles/150368/Dibala-na-misiya-da-spre-Kim-Chen-un", "text": "Италианският сенатор Антонио Раци намери решение как да намали враждебността на Северна Корея към останалия свят и да установи примирие. Ексцентричният политик е известен с това, че е много близък с лидера на комунистическата страна Ким Чен-ун. Той често разказва истории в медиите за севернокорейския политик и споделя любопитни случки от живота му. Наскоро Раци разкри, че Ким е огромен привърженик на Манчестър Юнайтед.Сега обаче италианецът иска да изпрати аса на Ювентус Пауло Дибала на дипломатическа мисия на Корейския полуостров. В момента аржентинският нападател е най-голямата звезда на Ботуша.\"Ким Чен-ун е голям фен на спорта и в частност футбола. Няма да остане безразличен към пратеник като Дибала. Той ще напълни стадион с 200 000 души и това ще стане национален празник за Северна Корея\", размечта се Раци, цитиран от offnews.", "date": "2017.09.21", "title": "Дибала на мисия да спре Ким Чен-ун"}
{"url": "http://www.novinite.bg/articles/150369/Spipaha-i-legendata-Bubka-v-svetovna-korupcionna-shema", "text": "\r\nОбширното разследване на френския вестник \"Льо Монд\" за корупция в световния спорт застигна и легендата в овчарския скок Сергей Бубка. Великият украински състезател сега е вицепрезидент на Международната асоциация на атлетическите федерации (ИААФ) и член на Международния олимпийски комитет, пише \r\nУкраинецът е заподозрян в нечисти сделки, свързани с двама души. Това са синът на бившия президент на асоциацията Ламин Диак - Папа Масата Диак, както и бившият председател на Руската федерация по лека атлетика (ВФЛА) Валентин Балахничев.\r\nИзданието информира, че през юни 2009 година бившият световен рекордьор в овчарския скок е превел сума от 45 хиляди долара по офшорна сметка в компанията \"Ню Милс Инвестмънтс\" на остров Сейнт Китс и Невис. От този превод е облагодетелстван именно Балахничев. Самата офшорка пък е направила същия трансфер към компанията на Папа Масата Диак малко по-рано.\r\nБалахничев го отнесе още през 2015, когато подаде оставка като шеф на ВФЛА заради допинг скандала с руските атлети. На следващата година пък етичната комисия към ИААФ гласува неговото доживотно отстраняване от спорта, припомня bgathletic.com. Папа Масата Диак пък бе разследван за глобална корупционна схема, свързана с подкупи за домакинството на Олимпиадата в Рио 2016.\r\n\"Преведените от Бубка средства по никакъв начин не са свързани с провеждането на Олимпийските игри в Рио 2016\", заяви категорично Балахничев, потърсен за коментар от руската агенция \"Р-Спорт\". \"Изобщо е странно да се мисли, че аз мога по някакъв начин да повлияя на решението на който и да било от членовете на МОК за провеждането на Олимпиада. Смятам, че всичко се прави, за да се навреди на Сергей Бубка. Нито аз, нито Бубка някога сме били свързани с тази история\", сигурен е бившият председател на Руската федерация по лека атлетика.\r\nБалахничев твърди, че получените 45 хиляди долара всъщност са били за организация на традиционния атлетически турнир \"Звездите на овчарския скок\", провеждан в Донецк от 1990 г. \"Преводът на парите беше свързан с разширяване на \"Звездите\", за което помагах на Сергей. Опитвахме се да увеличим броя на тези състезания\", каза той.\r\nПапа Масата Диак пък нарече обвиненията \"най-голямата лъжа в историята на световния спорт\".\r\n", "date": "2017.09.21", "title": "Спипаха и легендата Бубка в световна корупционна схема"}
{"url": "http://www.novinite.bg/articles/150370/Bg-otborat-na-Kamata-udari-legendite-na-Barsa-s-32-v-zrelishte-pod-Ayazmoto", "text": "Дългоочакваното шоу В Стара Загора, което Христо Стоичков подари на града поднесе емоциите и зрелището, които всички предполагаха. Камата събра приятелите си българи в единия тим, а от другата страна блестяха легенди на Барселона. Спектакалът наистина си заслужаваше и доста хора заеха емста по трибуните на стадион \"Берое\" час преди мача. Преди двубоя имаше солидна програма, гвоздеят, на която беше спиращо дъха изпълнение на ансамбъл. После настъпи часа на шоуто на великите футболисти. През първото полувреме българският тим бе по-солидният на терена, естествено при непрестанното добронамерено, приятелско поведение на всички на терена.Комбинацията Мартин Петров - Димитър Бербатов се оказа печеливша за Стратега Пенев, като на два пъти тя доведе до отбелязване на гол, от страна на голмайстора на националния ни отбор за всички времена.През второто полувреме, вече с екипа на Барселона на гърба си, Стоичков също се разписа. Той го направи от бялата точка, но не директно, а при добавката към удара си, спасен на първо време от Стоян Колев.Бербатов обаче оформи своя хеттрик малко преди края, като това бе и последното попадение в срещата, завършила с успех за 3:2 за Отбора на Стоичков срещу този на легендите на Барселона.", "date": "2017.09.21", "title": "Бг отборът на Камата удари легендите на Барса с 3:2 в зрелище под Аязмото"}
{"url": "http://www.novinite.bg/articles/150372/Stanislav-Todorov-sviri-pred-prazni-tribuni-Svatbata-na-Beroe-Levski", "text": "\r\nБългарският футболен съюз публикува всички съдийски назначения за 10-ия кръг в Първа професионална лига. Пловдивското дерби между Ботев и Локомотив, което ще се играе пред празните трибуни в Коматево, бе дадено на Станислав Тодоров, докато в гостуването на Левски на Берое в Стара Загора свирката ще надува Ивайло Стоянов-Сватбата. Петър Доровски ще свири мача на ЦСКА срещу Дунав на \"Армията\", а Георги Кабаков ще води двубоя между Септември и Лудогорец.\r\n\r\n\r\nПФК ЦСКА-София - ФК Дунав 2010\r\nГС: Петър Стефанов Доровски АС1: Димитър Божидаров Стоилов АС2: Георги Петров Георгиев\r\n4-ТИ: Красимир Владимиров Миланов ДАС1: Вангел Борисов Вангелов ДАС2: Румен Красимиров Христов\r\nСН: Кольо Димитров Данев\r\n\r\nПФК Славия АД - Витоша\r\nГС: Петър Кирилов Костадинов АС1: Станимир Илков Илков АС2: Димо Дамянов Вълчев\r\n4-ТИ: Петър Велизаров Митрев ДАС1: Валентин Станчев Железов ДАС2: Петър Григоров Григоров\r\nСН: Йордан Костадинов Иванов\r\n\r\nОФК Пирин ЕООД - ФК Верея\r\nГС: Волен Валентинов Чинков АС1: Веселин Мишев Добриянов АС2: Драгомир Руменов Милев\r\n4-ТИ: Йордан Петров Петров ДАС1: Владимир Вълков Вълков ДАС2: Мартин Емилов Стоименов\r\nСН: Евгени Георгиев Георгиев\r\n\r\nПФК Черно море - Етър\r\nГС: Никола Антонов Попов АС1: Мартин Руменов Ангелов АС2: Павлин Цветанов Михайлов\r\n4-ТИ: Младен Маринчев Маринов ДАС1: Неделчо Танчев Гаджалов ДАС2: Радослав Петров Гидженов\r\nСН: Йордан Веселинов Гулев\r\n\r\nПФК Ботев АД - ПФК Локомотив Пловдив 1926 АД\r\nГС: Станислав Георгиев Тодоров АС1: Диян Христов Вълков АС2: Мартин Иванов Димитров\r\n4-ТИ: Илиян Петров Капарашев ДАС1: Георги Кънчев Димитров ДАС2: Георги Димитров Давидов\r\nСН: Петър Стоянов Петров\r\n\r\nСептември София - ПФК Лудогорец 1945 АД\r\nГС: Георги Николов Кабаков АС1: Мартин Веселинов Маргаритов АС2: Мартин Емилов Венев\r\n4-ТИ: Тони Бонев Пандарски ДАС1: Георги Юлиянов Иванов ДАС2: Станимир Лозанов Тренчев\r\nСН: Ичко Лозев Лозев\r\n\r\nПФК Берое ЕАД - ПФК Левски АД\r\nГС: Ивайло Иванов Стоянов АС1: Иво Николаев Колев АС2: Дениз Пиринов Соколов\r\n4-ТИ: Велислав Христов Миленков ДАС1: Станислав Тошев Ставров ДАС2: Георги Милков Гинчев\r\nСН: Костадин Георгиев Стоичков  \r\n", "date": "2017.09.21", "title": "Станислав Тодоров свири пред празни трибуни, Сватбата на Берое-Левски"}
{"url": "http://www.novinite.bg/articles/150347/Papagal-napravi-onlajn-porachka", "text": "Говорещ папагал успя да направи поръчка в сайт за онлайн търговия, имитирайки гласа на своята собственичка.Папагалчето Бъди е поръчало комплект подаръчни кутии за 10 паунда чрез домашната система „Алекса“ на „Амазон“, която се контролира с гласови команди, информира ДАРИК. Необичайната покупка е предизвикала разследване в дома на Корин Преториус в Югоизточен Лондон. Но след като е изключила от списъка със заподозрените своя съпруг и син, Корин е установила, че виновник е Бъди, след като е чула как пернатия любимец си комуникира с домашната система. Потребителите на „Алекса“ могат да произнасят команди на нейния говорител и така получават достъп до множество услуги, включително и онлайн пазаруване. Кадри, заснети в дома на Корин, показват как Бъди казва „Алекса“, а устройството на домашната система до него светва в синьо, което означава, че е активирано и готово да изпълнява команди. Преториус не е обръщала особено внимание на способностите на папагала, докато един ден не получава съобщение, че е била направена поръчка за специални подаръчни кутии.От „Амазон“ посочват, че услугата за гласово пазаруване може да бъде изключена. „Бъди е толкова смешен. Имаме котка и той имитира и нея. Той обича да търси внимание“, казва Корин, според която птичето дори знае нецензурни думи. ", "date": "2017.09.21", "title": "Папагал направи онлайн поръчка"}
{"url": "http://www.novinite.bg/articles/150380/Mitovete-za-demenciyata", "text": "По случай днешния Световен ден за борба с болестта на Алцхаймер, експерт от британската организация за изследване на заболяването, цитиран от в. \"Дейли експрес\" и НОВА, обяснява най-разпространените митове за деменцията. Деменцията е термин, обозначаващ набор от симптоми, сред които загуба на паметта или мисловни проблеми. Най-често болестта засяга хора над 65 години. Д-р Дейвид Рейнълдс от Алцхаймер рисърч Ю Кей обяснява някои от най-разпространените митове за болестта.Деменция и болест на Алцхаймер са едно и също нещоДеменцията и болестта на Алцхаймер не са едно и също нещо. В действителност с термина деменция се описват редица симптоми като загуба на паметта, объркване и личностни изменения, които могат да бъдат причинени от различни заболявания.Болестта на Алцхаймер е най-разпространената форма на деменция. Съществуват и други видове като съдова деменция, деменция с телца на Леви, фронтотемпорална деменция, болест на Кройцфелд-Якоб. Деменция означава да се забравяПовечето хора свързват деменцията със загубата на паметта. В действителност заболяването засяга индивида по различни начини. Симптомите включват също промени в настроението, объркване и дезориентация, нереалистични представи и халюцинации, затруднено общуване, проблеми с преценката за скорост и разстояние и дори непреодолим апетит за определени храни. Деменцията е част от стареенетоМакар да е вярно, че повечето хора с деменция са на възраст над 65 години, състоянието не е неизбежна част от стареенето. Рискът нараства с възрастта, но не е задължително по-стар индивид да я развие.Родителите ми страдат от деменция, аз също ще развия болесттаДеменцията е разпространено заболяване и е много вероятно в семейството Ви да има човек, който страда от нея. Това обаче не означава непременно, че и Вие ще я развиете. Наследствената деменция, при която предаването на ген в семейството е свързано със 100-процентов риск от развитие на форма на болестта след навършване на 30, 40 и 50-годишна възраст, е рядкост - под един процент от всички случаи на заболяването. В случаите извън въпросните редки наследствени форми на деменция, фамилната история на заболяването не означава непременно, че даден член от семейството е изложен на повишен риск. Нищо не може да се направи срещу деменцияПоддържането на добра физическа форма и умствена активност помага за защита на мозъчното здраве в идните години по същия начин, по който хората се предпазват от животозастрашаващите инфаркт или инсулт. Физическата активност, здравословното хранене, отказът от цигарите, употребата на алкохол според препоръките на здравните експерти, контролирането на теглото, кръвното налягане и холестерола, помагат на мозъка да се съхрани по-здрав с напредването на възрастта. Проучване е установило, че 35 процента от случаите на деменция могат да бъдат предотвратени, ако се спазват всички въпросни препоръки. Деменцията засяга само определени хораБолестта не прави разграничение. Деменцията може да засегне всеки, независимо от неговите среда, образование, начин на живот, положение.Йогата, шоколадът и кокосовото масло могат да предотвратят деменцияБи било чудесно да има толкова лесен начин за предотвратяване на деменция. И докато здравословният начин на живот и консумацията на определени продукти, например бадеми, риба, авокадо и нерафинирани въглехидрати, могат да помогнат за поддържането на мозъка в по-добро здраве, няма доказателства, че отделна храна, добавка или дейност е особено ефективна.  ", "date": "2017.09.21", "title": "Митовете за деменцията"}
{"url": "http://www.novinite.bg/articles/150371/Opitvat-da-registrirat-oshte-2-marki-CSKA", "text": "\r\nНови драми се сформираха около емблемата и марката на ЦСКА. Синдикът на \"червените\" Дора Милева заяви, че до края на месеца ще пусне две опозиции, защото се прави опит да се регистрират нови две марки \"\". Тя каза, че ще предприеме конкретни действия, защото е длъжна да защити интересите на ПФК  АД,пише  \r\n\"Със сигурност ще пусна две опозиции, защото се правят опити да се регистрират нови две марки \"\". Нашите адвокати всеки ден следят събитията, тъй като по всяко време е възможно някой да иска да създаде нова марка. Срокът за опозиция е до края на септември и ще бъде спазен. Вече съм подала молба до съда да ми разреши да използвам 800 лева от сметката на ПФК  АД. Тези пари ще отидат за опозициите\", заяви Милева.\r\n\"За да внесеш опозиция, таксата е 400 лева. Стриктно спазвам правилата и законите на България. Длъжна съм да защитя ПФК  АД и правата на кредиторите. Затова не бива да позволяваме да бъдат регистрирани подобни на  марки. Не ме интересува дали единият, или другият клуб иска да регистрира нова марка. Нямам лични отношения с нито една от двете страни. Просто спазвам правилата\", каза синдикът.\r\nТя разкри, че има възражения срещу разпределението на парите за емблемата на ЦСКА. Такива хора трябва да платят такса от 15 лева, но все още не са го направили.\"Инвестбанк\" и \"Танев\" са платили таксата. Има хора, които все още не са го направили. Уж имат възражение относно разпределението на парите, а все още не искат да платят 15 лева. Рано или късно ще бъдат намерени и трябва да изпълнят задължението си. Връчат ли им известието, имат седемдневен срок. Този казус ще стигне до Апелативния съд и тяхното решение ще бъде окончателно\", добави синдикът на ПФК  АД пред колегите от \"Спортал\".\r\n", "date": "2017.09.21", "title": "Опитват да регистрират още 2 марки \"ЦСКА\""}
{"url": "http://www.novinite.bg/articles/150373/Gonzo-si-sabra-bagaja-ot-Cherno-more-sled-fiaskoto-v-Montana", "text": "\r\nИзненадващо старши треньорът на Черно море Георги Иванов подаде оставка, която бе приета от ръководството на клуба. Това стана веднага след отпадането на \"моряците\" от Монтана в турнира за Купата на България.\r\nСпециалистът пое вината за поражението с 1:2 от 1/16-финалите на турнирната надпревара и като цяло за поредицата от слаби резултати на тима в последните няколко срещи от първенството, в които Черно море записа 3 поредни загуби.\r\nГеорги Иванов ще разтрогне договора си с клуба по взаимно съгласие. С него си тръгва и помощникът му Ивайло Петров. В събота срещу Етър на стадион \"Тича\" от 20:00 часа отборът ще бъде воден от Емануел Луканов.\r\nРъководството на \"моряците\" вече търси подходящ заместник на Гонзо, а според колегите от \"Спортал\" фаворит за поста е старши треньорът на Верея Илиан Илиев.", "date": "2017.09.21", "title": "Гонзо си събра багажа от Черно море след фиаското в Монтана!"}
{"url": "http://www.novinite.bg/articles/150337/Otkriha-naj-blizkata-do-Zemyata-dvojna-cherna-dupka", "text": "Астрономи от Технологичния институт в Рочестър, Ню Йорк, откриха най-близката до Земята двойна черна дупка, съобщи Лента. Системата, съставена от два свръхкомпактни обекта, се намира в галактиката NGC 7674, която е на разстояние 400 милиона светлинни години от Млечния път, предаде БНТ.Двойната черна дупка е открита с помощта на радиоинтерферометрия със свръхдълги бази. При този метод се използват няколко телескопа, разположени в различни точки на нашата планета. Въпросната глобална система от наземни астрономически инструменти функционира като един голям телескоп със свръхвисока разделителна способност, която превишава 10 милиона пъти възможностите на човешкото око.Откритите обекти, които се намират в центъра на спиралната галактика, изглеждали като два компактни източника на радиовълни, разделени един от друг на разстояние 1 светлинна година. По своите характеристики те съответстват на големи черни дупки, около които има акреционни дискове от поглъщания газ. Общата маса на системата надвишава 40 милиона пъти слънчевата. Орбиталният период на радиоизточниците е около 100 хиляди години. На астронимите досега са известни едва няколко обекта, които е възможно да са две въртящи се около общ център на масата черни дупки. Те се намират в галактики, отдалечени от Земята на разстояние 1 милиард и повече светлинни години. Резултатите от изследването са публикувани в Nature Astronomy.", "date": "2017.09.21", "title": "Откриха най-близката до Земята двойна черна дупка"}
{"url": "http://www.novinite.bg/articles/150324/Jertvite-v-Meksiko-rastat", "text": "Загиналите при земетресението с магнитуд 7,1 в Мексико нараснаха на 230. Най-тежкия удар понесе 20-милионната мексиканска столица. Службите за реагиране при аварии и бедствени ситуации, войници и много доброволци се надпреварват с времето, за да открият още оцелели, информира НОВА.Най-малко 25 души, повечето деца, бяха затрупани под развалините на училище. Спасителните действия бяха затруднени от проливния дъжд, който валя над Мексико сити. Над 40 сгради в Мексико сити са срутени и на още около 500 са нанесени щети.Обявен е тридневен национален траур в памет на жертвите. ", "date": "2017.09.21", "title": "Жертвите в Мексико растът"}
{"url": "http://www.novinite.bg/articles/150326/Prezidentat-e-pokanil-v-Balgariya-amerikanskiya-si-kolega-Tramp", "text": "Президентът Румен Радев е поканил в България американския си колега Доналд Тръмп. Това е станало по време на срещата на двамата на годишната сесия на Общото събрание на ООН, което се провежда в Ню Йорк, информира НОВА.Българският държавен глава направи своя дебют на световната дипломатическа сцена в четвъртък с първата си реч пред Общото събрание на ООН.Той приключва седмица, натоварена с много двустранни срещи на първото си посещение в Съединените щати.Какво каза Радев по време на визитата си отвъд Океана и допусна ли някакви грешки? Гледайте във видеото обобщението от кореспондена на NOVA Ясен Дараков, който е с президента в Ню Йорк.  ", "date": "2017.09.21", "title": "Президентът е поканил в България американския си колега Тръмп"}
{"url": "http://www.novinite.bg/articles/150343/Kak-shte-povliae-svobodnata-targoviya-mejdu-ES-i-Kanada-na-cenata-na-stokite", "text": "Споразумението за свободна търговия между Европейския съюз и Канада, известно като СЕТА, влиза в сила от днес. 98% от митата за стоките, които се търгуват между Северноамериканската държава и страните-членки, отпадат. Споразумението беше посрещнато с негодувание от страна на европейските фермери, които смятат, че след отпадането на митата пазарът ще бъде залят с евтини вносни стоки, информира БНТ.Споразумението обхваща над 510 милиона европейци и 35 милиона канадци. Въпреки че СЕТА влиза в сила от днес, то може да бъде отменено, ако не бъде ратифицирано от парламентите на всички членки на Европейския съюз. Към момента то е ратифицирано от само пет страни - Латвия, Дания, Испания, Хърватия и Малта. Ако някой от парламентите каже „не“, то това ще бъде краят му.Споразумението ще улесни износа на стоки като сирене и алкохолни напитки за Канада. Европейските фермери обаче се опасяват, че внасяните канадски продукти отговарят на по-ниски санитарни стандарти. Някои чувствителни сектори като птицепроизводството остават напълно защитени, а за други, като говеждо, свинско и царевица се въвеждат квоти. Европейските компании ще имат достъп до търговете за обществени поръчки в Канада, включително и на градовете, и на провинциите. Европейците вече дават на канадските компании широк достъп до обществените си поръчки.Според проучване на Европейската комисия СЕТА ще допринесе с около 2 млрд. евро годишно за брутния вътрешен продукт на ЕС. Тази цифра е незначителна предвид, че през 2015 г. европейският БВП бе 14 600 млрд. евро. ЕС е вторият по големина търговски партньор на Отава, но за европейците канадската търговия е едва десета по значимост.", "date": "2017.09.21", "title": "Как ще повлиае свободната търговия между ЕС и Канада на цената на стоките?"}
{"url": "http://www.novinite.bg/articles/150345/ES-sabra-294-mln-dolara-v-pomosht-na-Irak", "text": "Европейският съюз ще отпусне 294 млн. долара за хуманитарна помощ на освободените от „Ислямска държава” региони в Ирак. Средствата бяха събрани около 72-рото Общо събрание на ООН, което се проведе тази седмица в Ню Йорк. Средствата ще бъдат използвани за помощ на засегнатото население в освободените райони, включително Мосул, както и за бежанците. Освен това ще бъдат изразходвани суми за осигуряване на психологическа подкрепа на жертвите на насилие по време на конфликта в азиатската държава, информира БНТ. ", "date": "2017.09.21", "title": "ЕС събра 294 млн. долара в помощ на Ирак"}
{"url": "http://www.novinite.bg/articles/150346/Otrovena-s-pesticid-mandarina-otrovi-dete", "text": "12-годишно момиче в Аржентина почина, след като е поело смъртоносна доза забранен пестицид, изяждайки третиран с него плод. Това стана ясно при разследване за евентуалното използване на забранения химикал Furadan в плантации с мандарини, информира ДАРИК. Аутопсията на детето е установила, че смъртта е причинена от токсичния продукт, след като то е изяло една мандарина, идваща най-вероятно от плантация в североизточната част на страната. Инцидентът е станал на 9 септември. Момичето отивало на църква с друго дете, когато намерили на пътя мандарина и я изяли. Малко по-късно момичето се почувствало зле и починало преди да бъде закарано до болницата. Другото дете също повръщало и се чувствало зле, но погълнатото от него количество не било фатално, разказа областният прокурор Освалдо Охеда. Разпитани били работещите в близки плантации, но не са били установени нарушения. Според една от хипотезите, по които работят разследващите, мандарината е паднала от минаващ камион. Припомня се, че същото химическо вещество е причинило смъртта на 200 кучета в село в североизточната част на страната през юли.", "date": "2017.09.21", "title": "Отровена с пестицид мандарина, отрови дете"}
{"url": "http://www.novinite.bg/articles/150322/Den-bez-jertvi-na-patya-e-obyaven-v-cyala-Evropa", "text": "На днешната дата - 21 септември, в цяла Европа е обявен Ден без жертви при катастрофи. Инициативата е на органите на Пътна полиция на континента, информира НОВА.Заради кампанията, но и заради очаквания интензивен трафик в цялата страна, ще има засилено полицейско присъствие по пътищата.По данни на МВР това лято у нас са загинали 184 души при общо над 2000 катастрофи. Денят без загинали в катастрофи се отбелязва за втори път.Миналата година на 21 септември у нас не е загинал нито един човек, припомнят от \"Пътна полиция\". ", "date": "2017.09.21", "title": "Ден без жертви на пътя е обявен в цяла Европа"}
{"url": "http://www.novinite.bg/articles/150351/Temperaturni-rekordni-v-Istanbul", "text": "Рекордна горещина за месец септември от 39,5 градуса Целзий е била отчетена вчера в Истанбул, съобщава турската частна телевизия СиЕнЕн-Тюрк. Заради горещината басейните и плажовете на мегаполиса бяха изпълнени с хора, търсещи начин да се разхладят. От днес обаче температурите спадат и ще останат в границите на обичайните за сезона, прогнозират метеоролозите. Понижаването ще бъде от порядъка на 6 до 10 градуса, информира БНТ. ", "date": "2017.09.21", "title": "Температурни рекордни в Истанбул"}
{"url": "http://www.novinite.bg/articles/150330/Shte-ni-varne-li-Brekzit-balgarskite-kadri", "text": "Излизането на Великобритания от ЕС ще даде възможност на много българи да се върнат у нас. Правилата, които Лондон планира за чуждите граждани ще се окажат неблагоприятни за мнозина на фона на повишаващите се заплати в България, информира бТВ.Формално брекзит ще се случи на 30 март 2019 г. Българите живеещи там са около 70 хил., но се предполага, че са над 100 хил. включително нелегално работещите и по-нискоквалифицираните. Ще се въведе изискване за уседналост от 5 години и така хората ще получат паспорт, лична карта на постоянно пребиваващ и ще имат права като граждани. Важно е коя дата ще бъде избрана за изчисляване на уседналостта. Ако човек е влязъл в страната около 2017 г., то когато се активира клаузата за излизане, той ще има 2 години уседналост и ще подава документи за искане на статут.Правителството на Великобритания ще опита да зададе квоти за определени професии и така се надява да контролира миграцията.  Ако човек работи трябва да има над 18 хил. лири годишен доход, за да получи семейството му статут на постоянно пребиваващи. Така нелегално работещите няма да могат да останат в страната.Икономистът от „Индъстри уоч” Лъчезар Богданов посочи, че в момента България страда от демографски срив и работодателите трябва да наемат пенсионери или да привлекат хора от чужбина. Третият им вариант е да създадат бизнес модели, които да искат по-малко хора, но по-квалифицирани. На този фон проучване на икономистите сочи, че заплатите у нас растат. „Със сигурност 10 на сто ръст на заплатите в икономиката е много. Преди години имахме такъв ръст, но имахме и ръст на цените. Сега нямаме все още индикации, че има ръст на потребителските цени. Но създаването на повече работни места и повишаването на доходите повишава цените на местните услуги”, коментира Богданов.Станислав Пеев е дигитален дизайнер, който е завършил във Великобритания и се е върнал в България.След брекзит 27-годишният българин решава да напусне Острова. Решението на британците да излязат от Европейския съюз е само повод, но не и основната причина за дълго обмисляното му решение да започне нов живот в София.„Мисля че за 8 години взех достатъчно от Англия опит и стаж. Животът в Англия спря да резонира с моите разбирания. В България има достатъчно възможности за млади и квалифицирани хора”, посочи той.Станислав смята, че животът в България може да бъде по-пълноценен от този в Англия.  Особено ако имаш знания и умения. Той вече работи в софийския офис на международна компания, в сферата на електронните разплащания.„В Англия обществото е много фокусирано върху кариерното развитие и върху многото работа.  Всички знаят, че живота в Лондон е страшно скъп и на повечето хора им се налага да работят по 12-13 часа на ден. Работа през уикендите, включително но и аз бях така. Не смятам, че има добър баланс там. И това е главната причина да реша да се върна тук.  Защото не смятам, че живота е само работа”, категоричен е той.", "date": "2017.09.21", "title": "Ще ни върне ли Брекзит българските кадри"}
{"url": "http://www.novinite.bg/articles/150325/Tramp-sashto-postrada-ot-uragana-Irma", "text": "Дори и семейството на американския президент Доналд Тръпм пострада от урагана \"Ирма\", който преди десетина дни удари Карибите. Медии разпространиха кадри, заснети от въздуха, на имението на Тръмп на брега на морето на френския остров Сен Мартен. Имотът е пострадал сериозно от урагана. Виждат се повалени палми, срутени покриви и паднали стрехи. Пострадал е и басейнът.Именето на американският президент се оценява на близо 17 милиона долара. \"Ирма\" опустоши островите преди с ветрове от близо 300 км/ч. и отне живота на 10 души. ", "date": "2017.09.21", "title": "Тръмп също пострада от урагана \"Ирма\""}
{"url": "http://www.novinite.bg/articles/150335/Myusyulmanskite-migranti-vyarvat-v-Evropa", "text": "Повечето мюсюлмански мигранти в рамките на Европейския съюз имат силна връзка с европейската общност, вярват в демократичните институции и приемат Европа като свой нов дом, въпреки наличието на дискриминация на расова основа. Това се посочва в доклада на Агенция на Европейския съюз за основните права, информира БНТ.\r\nИзследването е проведено през 2016 г. и обхваща мнението на повече от 10 000 мюсюлмански мигранти и техните деца, които са постоянни и работещи граждани на ЕС повече от една година и не са част от бежанската криза на Стария континент. Агенцията изследва подробно чувството за принадлежност на чужденците към ЕС, проблема с дискриминацията и познаването на основните права.\r\nЕкспертите поискали респондентите да оценят в от 1 до 5 точки условията си на живот и принадлежност към Европа. По този начин мнозинството отбелязало между 4 и 5 точки при средно 4,1 за гражданите ЕС. Според получените данни,76% от мюсюлманите вярват, че са тясно свързани с тяхната страна на пребиваване. Най-ниски резултати са отчетени в Австрия, Холандия и Италия - в тези страни средната оценка е била 3,5.\r\n\"Данните от нашето изследване показват, че всички твърдения, че мюсюлманите не са включени в нашето общество, са абсурдни\", заяви директорът на агенцията Майкъл О'Флаери.\r\nДокладът обобщава и положителните резултати от интеграцията на мюсюлманските мигранти в европейското общество. На първо място, те вярват в правоприлагането и правосъдието. Въпреки това 42% от респондентите отбелязват, че им се налага да се сблсъскват с полицейски проверки.\r\n\"Установихме, че тяхното доверие в демократичните институции е много по-високо от това на повечето други представители на нашето общество\", добави О'Флаерти.\r\nЕкспертите посочват, че африканските мигранти, поради традиционните си дрехи или цвят на кожата, са по-склонни да се изправят срещу присмех или дискриминация, което намалява възможността им да намерят работа.\r\n\"Отчуждаването на цели групи от населението създава определена заплаха, която може да има опасни последици\", предупреждава агенция. В тази връзка тя призова страните от ЕС да разработят законови мерки за премахване на дискриминацията и подобряване на работата с мюсюлманските диаспори и образованието на тези групи от обществото.\r\nОт там обясняват лошото представяне на Австрия с това, че негативното отношение на австрийците към мюсюлманите често е продиктувано от обществената дискусия по темата за миграцията.\r\nАгенцията на ЕС за основните права бе създадена през 2007 г. във Виена. Този консултативен орган следи за спазването на правата на човека, на прилагането на правото на европейската общност и информира гражданите на ЕС за техните права. Изследванията и становищата на агенцията имат препоръчителен характер.\r\n", "date": "2017.09.21", "title": "Мюсюлманските мигранти вярват в Европа"}
{"url": "http://www.novinite.bg/articles/150352/Novi-vlakove-mejdu-Pekin-i-Shanhaj", "text": "Китай пусна в експлоатация нови влакове модел \"Фусин\" по маршрута Пекин-Шанхай, които от днес ще развиват в този участък скорост до 350 километра в час. Това съобщи електронната версия на шанхайския в. \"Синмин ванбао\", информира БНТ.Така \"Фусин\" стана най-бързият от всички високоскоростни влакове с търговска цел в света. През юли тази година бяха направени тестове, по време на които бяха проверени неговата безопасност и надеждност при максималната възможна скорост - 400 километра в час.От днес, 21 септември, влаковете \"Фусин\" ще извършват седем курса в двете посоки. Минималното време за пътуване е 4 часа и 28 минути. Предишното поколение Си Ар Ейч 380 (CRH 380) развиваше по този маршрут 300 километра в час, а продължителността бе около шест часа.За първи път в Китай влакове започват да се движат със скорост до 350 километра в час по маршрута Пекин-Тянцзин през 2008 година, но през 2011 година властите нареждат скоростта да бъде ограничена до 250-300 километра в час.Китай има най-дългата железопътна мрежа в света. Дължината й е 22 000 километра към края на 2016 година или около 60 процента от световната жп мрежа. По-рано бе съобщено, че корпорацията Чайна рейлуей (China Railway) е купила 104 композиции от модела \"Фусин\" за над 2,6 милиарда долара, припомня ТАСС.", "date": "2017.09.21", "title": "Нови влакове между Пекин и Шанхай"}
{"url": "http://www.novinite.bg/articles/150320/Uraganat-Mariya-veche-otne-jivota-na-devet-dushi", "text": "Ураганът „Мария“, който опустоши Антилските острови, отне живота на девет души и прекъсна електрозахранването на Порто Рико. В Гваделупа има най-малко двама загинали, а други двама се водят за изчезнали. На остров Доминика, който бе напълно опустошен от „Мария“ седем души загубиха живота си в разрушителната стихия, информира \"Франс прес\", цитирана от БГНЕС. \"Комуникацията с острова е затруднена и жертвите най-вероятно ще се окажат много повече\", заяви главният съветник на премиера Рузвелт Скерит.Спасителните мисии там за момента са невъзможни поради ураганните ветрове. Разузнавателен полет над острова даде основание на Центъра за спешни ситуации на Карибите да оцени приблизително щетите.\"Около 70-80% от сградите са разрушени\", заяви Роналд Джаксън, директор на Центъра за спешни ситуации на Карибите. Ураганът „Мария“, който се колебае между четвърта и максималната пета категория, продължава своя разрушителен път на северозапад и удари с пълна мощ Пуерто Рико, прекъсвайки електрозахранването на острова.По думите на кмета на Сан Хуан Кармен Юлин Крус много части от града са напълно наводнени.Губернаторът на Пуерто Рико, Рикардо Росело, заяви, че е поискал от президента Тръмп да обяви бедствено положение на острова. Това е най-унищожителният ураган в съвременната ни история. Никой не знае какви ще са щетите, каза той през Си Ен Ен. Според него те ще са много по-големи от причинените от урагана „Ирма“ преди едва десет дни.  ", "date": "2017.09.21", "title": "Ураганът \"Мария\" вече  отне живота на девет души"}
{"url": "http://www.novinite.bg/articles/150336/Ima-shesti-zadarjan-za-atentata-v-londonskoto-metro", "text": "Други петима бяха арестувани през вчерашния ден. В рамките на разследването на атаката на станция „Парсънс Грийн“ последователно бяха заловени 18-годишен иракски бежанец, 21-годишен сириец, както и двама граждани на възраст 30 и 48 години. Отговорност за атаката, извършена миналия петък, пое „Ислямска държава\", информира БНТ. ", "date": "2017.09.21", "title": "Има шести задържан за атентата в лондонското метро"}
{"url": "http://www.novinite.bg/articles/150349/Zemetresenie-razlyulya-Yaponiya", "text": "Силно земетресение с магнитуд 6,1 по скалата на Рихтер, засегна източното крайбрежие на Япония, предава AFP, позовавайки се на Американската геологическа агенция, цитира ДАРИК. Японските власти не са издали предупреждение за земетресение. Трусът е бил на 281 километра източно от град Камайши на най-големия японски остров Хоншу.", "date": "2017.09.21", "title": "Земетресение разлюля Япония"}
{"url": "http://www.novinite.bg/articles/150357/Naprejenie-v-Barselona", "text": "Напрежение в Барселона след  арестите на каталунския вицепремиер и още 13 високопоставени държавни служители. Те бяха задържани от властите в опит да спрат референдума за отделянето на Каталуния.Хиляди излязоха на протестно шествие в различни градове в Каталуния, за да подкрепят референдума и задържаните от властите, информира бТВ.Органите на реда използваха сила, за да разпръснат множеството в Барселона, имаше и арести.Регионалният премиер Карлес Пучдемон заяви, че референдумът ще се състои и обвини централната власт в тоталитаризъм.", "date": "2017.09.21", "title": "Напрежение в Барселона"}
{"url": "http://www.novinite.bg/articles/150361/Uraganat-Mariya-otslabna", "text": "Вторият голям ураган \"Мария\", преминаващ през Карибите този месец, разруши стотици домове, предизвика наводнения и остави целия остров Пуерто Рико без ток, информира НОВА.Стихията отслабна вече, но при достигането на сушата скоростта на ветровете била 250 км/ч. \"Мария\" превърна пътища в бурни реки и отнесе покривите на много сгради.Истинските мащаби на щетите обаче тепърва ще стават ясни. Досега ураганът отне живота на 10 души в Карибските острови.Очаква се „Мария” да премине днес край североизточния бряг на Доминиканската република. ", "date": "2017.09.21", "title": "Ураганът \"Мария\" отслабна"}
{"url": "http://www.novinite.bg/articles/150362/Yazovirna-stena-se-skasa-dokato-ima-rabotnici", "text": "Апокалиптични кадри от Лаос. Работници успяват на косъм да избегнат най-лошото, след като се спуква язовирна стена.Те се втурват отчаяно към камионите си, за да избягат от връхлитащата приливна вълна. Въпреки че водата ги залива, по чудо няма жертви, информира НОВА. ", "date": "2017.09.21", "title": "Язовирна стена се скъса, докато има работници"}
{"url": "http://www.novinite.bg/articles/150374/Zemetresenie-razlyulya-Egejsko-more", "text": "Земетресение с магнитуд 4 по Рихтер бе регистрирано днес в Егейско море в района на гръцките острови Додеканези, недалеч от турския курорт Бодрум, съобщиха турските медии, като се позовават на Дирекцията за управление при бедствия и извънредни ситуации (АФАД), предаде БНТ.Епицентърът на земетресението е бил в морето на дълбочина 10 километра. Трусът е регистриран в 11,27 часа.Няма информация за ранени или за нанесени материални щети при труса. В 12,01 часа бе регистрирано друго земетресение с магнитуд 3,3 по Рихтер в окръг Ескишехир, Северозападна Турция, съобщава телевизия СиЕнЕн-Тюрк, като се позовава на данни на АФАД. Епицентърът на труса е бил в град Тепебашъ. Земетресението е предизвикало паника сред населението, но няма данни за пострадали хора или за нанесени материални щети.", "date": "2017.09.21", "title": "Земетресение разлюля Егейско море"}
{"url": "http://www.novinite.bg/articles/150375/Teroristichnata-zaplaha-za-Germaniya-e-postoyanna", "text": "Терористичната заплаха за Германия е постоянна, заяви германският канцлер Ангела Меркел в интервю пред ARD, цитирана от ТАСС и БГНЕС. \"Ислямският тероризъм е постоянна заплаха. Ние правим всичко възможно, за да се борим\", каза тя. Според нея, германските власти са предприели допълнителни мерки за подобряване на сигурността в страната, а също и за ускоряване на експулсирането на бежанците, които представляват заплаха за държавната сигурност. Вчера германският министър на вътрешните работи Томас де Мезиер заяви, че Германия е успяла да предотврати повече от 10 терористични атаки през последната година. Според него, ситуацията със сигурността в страната остава трудна.  ", "date": "2017.09.21", "title": "Терористичната заплаха за Германия е постоянна"}
{"url": "http://www.novinite.bg/articles/150379/Terorist-obvinyava-Belgiya-v-nechoveshki-usloviya-na-zadarjane", "text": "Терористът Мехди Немуш, извършил първия атентат на ИДИЛ в Европа - в Еврейския музей в Брюксел през 2014 г. - обвинява белгийските власти в нечовешки условия на задържане. Това съобщиха местните медии и БТА, като се позоваха на изявления на неговите адвокати. Предстои днес Немуш за първи път от две години да бъде изслушан от съда. Той е задържан при най-строг режим в затвора в Брюж, информира НОВА.Защитата му твърди, че Немуш е оглушал и ослепял, както и че му се отказва достъп до лекар. По техните думи това ще бъде основание обвиняемият да откаже да участва в процесите срещу него в Белгия и във Франция. Ако действително го направи, властите може да не научат кой го е придружавал в дните покрай атентата в Брюксел. Немуш бе заснет от охранителни камери да се движи из белгийската столица, придружен от мъж, чиято самоличност още не е известна и той е на свобода. Немуш е френски гражданин и бе задържан по случайност в Марсилия при митническа проверка за наркотици в автобус, идващ от Амстердам дни след атентата в Брюксел, отнел живота на четирима души, сред които двама агенти на Мосад. Твърди се, че той е заплашвал в затвора Салех Абдесалам - единствения оцелял терорист от атентатите от есента на 2015 г. в Париж - да не говори пред следствието. Абдесалам, също френски гражданин и жител на Брюксел, бе първоначално в затвора в Брюж, а днес се намира в затвор край Париж. Наскоро бе съобщено, че условията на неговото задържане ще бъдат подобрени, за да бъде в \"достатъчно\" физическо и психическо състояние да участва в предстоящия процес срещу него.  ", "date": "2017.09.21", "title": "Терорист обвинява Белгия в нечовешки условия на задържане"}
{"url": "http://www.novinite.bg/articles/150383/Rajan-Er-se-opitva-da-predotvrati-otmenyaneto-na-poleti", "text": "Ирландската компания планира да принуди служителите си да отложат отпуските, които са предвидили. Шефът на \"Райън Ер\" Майкъл О'Лиъри, заяви че на пилотите е предложен еднократен бонус. На капитаните 12 хиляди евро, а на първите офицери - 6 хиляди, съобщава БНТ.\r\nСиндикатите не се съгласяват, а искат нови договори и по-добри условия на труд.\r\nЗаради грешка при планирането на отпуските авиокомпанията отменя между 40 и 50 полета на ден през следващите 6 седмици. \"Райън Ер\" ще загуби 25 милиона евро заради отменените полети.\r\n ", "date": "2017.09.21", "title": "\"Райън Ер\" се опитва да предотврати отменянето на полети"}
{"url": "http://www.novinite.bg/articles/150350/Hladno-i-vetrovito-vreme-ni-ochakva-prez-trite-pochivni-dni", "text": "Хладно и ветровито – такова е времето в четвъртък. Студент фронт, идващ от Румъния, ще премине и през нашата страна. В следобедните часове температурите ще бъдат между 19 и 24 градуса, информира НОВА.В петък времето ще остане хладно и ветровито, на отделни места ще има слаби валежи. Максималните температури ще са между 17 и 22 градуса, като от събота градусите малко ще се повишават.В събота и неделя слънцето ще се показва по-често, няма да е така ветровито и почти няма да вали.  ", "date": "2017.09.21", "title": "Хладно и ветровито време ни очаква през трите почивни дни"}
{"url": "http://www.novinite.bg/articles/150348/Pochina-kompozitora-Atanas-Boyadjiev", "text": "На 91 години почина известният български композитор Атанас Бояджиев, съобщи ДАРИК. Той си е отишъл от този свят снощи.Бояджиев е един от композиторите формирали облика на популярната музика през социализма. Известни негови песни са изпълнявани от Щурците, Емил Димитров, Маргрет Николова и други музиканти, а наред с това композициите му съпътстват филми и телевизионни предавания. Бояджиев е първият носител на голямата награда в известния някога конкурс „Златен орфей” през 1969 година. Печели я със „Сън сънувах”, изпълнена от Маргрет Николова и Кирил Семов. В тази и много други свои песни той залага на фолклорни мотиви, с което се опитва да създаде национален облик на популярната музика. Друг известен пример е песента „Еньовден” на Щурците. За тях създава още хитовете „Звън”, „Празник на цветята” и „Двете битничета”.Заедно с Петър Ступел пише някои от най-емблематичните композиции от филмовата ни музика през този период, включително мелодиите от сериалите „На всеки километър” и „Капитан Петко Войвода”. Може би най-популярната му песен обаче остава „Лудо младо”, която много хора смятат за творба от фолклора. Нейният текст е на поета Богомил Гудев, с който са творчески тандем десетилетия наред. Песента най-напред е записана в мобилно студио на „Балкантон”, но дълги години остава в забвение заради моменти в текста, възприети като еротични. Впоследствие „Лудо младо” влиза в репертоара на голям брой български изпълнители, сред които Ваня Костова, Деси Добрева и Ку-Ку Бенд, Преслава Пейчева и група „Те” и други.олемият композитор е роден на 1 март 1926г. Завършва право в СУ, но още в средата на 40-те години започва да се занимава активно с писане на музика. Женен е за актрисата Лина Бояджиева, която среща в кукления театър. През 90-те се оттегля от музиката.Поклонението пред тленните останки на Атанас Бояджиев е в събота, 13:30, в църквата „Св. Седмочисленици” в София.", "date": "2017.09.21", "title": "Почина композитора Атанас Бояджиев"}
{"url": "http://www.novinite.bg/articles/150355/KNDR-Zaplahite-na-Donald-Tramp-sa-kato-kucheshki-laj", "text": "Севернокорейският външен министър И Йон-хо оприличи речта на Доналд Тръмп в ООН на „кучешки лай” и омаловажи заплахата на американския президент, че САЩ може да бъдат принудени да унищожат напълно Северна Корея, предаде Ройтерс, цитира бТВ.„Има поговорка, която гласи: Кучетата лаят, керванът си върви”, заяви И Йон-хо пред журналисти пред централата на ООН в Ню Йорк.Запитан какво мисли за прякора „Човека ракета”, който Тръмп лепна на севернокорейския лидер, той отвърна със сарказъм, че „съжалява помощниците” на американския президент.И Йон-хо ще говори утре на сесията на Общото събрание на ООН, съобщи Франс прес.Неговото изявление е първата реакция от Северна Корея на отправеното от Тръмп най-остро досега предупреждение към Пхенян и призива му към страните членки на ООН да работят заедно за изолиране на режима на Ким Чен-ун, докато не спре враждебното си поведение.Ако Северна Корея заплаши САЩ или нашите съюзници, подчерта Тръмп, ние няма да имаме друг избор освен напълно да я унищожим.Нужен е натиск, а не диалог, за да бъде накарана северна Корея да се откаже от ядрената си програма, коментира и премиерът на Япония Шиндзо Абе, цитиран от ДПА.„Отново и отново, опитите за решаване на проблемите чрез диалог не доведоха доникъде”, каза Абе в речта си пред Общото събрание на ООН.Не остава много време да бъде накаран Пхенян да спазва резолюциите на Съвета за сигурност на ООН и да се откаже от ядрените си амбиции, заяви той.„За да се постигне това, трябва натиск, а не диалог. Трябва действие. Дали ще можем да сложим край на провокациите на Северна Корея зависи от солидарността на международната общност”, каза японският премиер.Северна Корея би могла да има „светло бъдеще, ако използва трудолюбивите си работници и подземните си ресурси” за подобряване на икономиката си и на стандарта на живот в страната, заяви той.Обаче „като се превръща в заплаха за човечеството, няма абсолютно никакво бъдеще, което Северна Корея да създаде за себе си”, каза Абе.", "date": "2017.09.21", "title": "КНДР: Заплахите на Доналд Тръмп са като кучешки лай"}
{"url": "http://www.novinite.bg/articles/150340/Otkriha-drevna-keramika-kraj-selo-Balej", "text": "Инкрустирана керамика от преди 3 400 години откриха археолози в древен некропол във видинското село Балей. Всеки от съдовете е уникален по форма и украса. Некрополът е открит случайно едва преди няколко години, въпреки че самото селище, което е от бронзовата епоха, отдавна е проучено, информира БНТ.Археолози знаели за древното селище от преди повече от 40 години, но дълго не успявали да открият некропола, докато хора от Балей не ги потърсили.Селището е обитавано през бронзовата епоха в продължение на 400 години. Учените намират сходство и с други по поречието на Дунав, но това край Видин е сред най-големите.Идеята на археолозите е да представят съдовете в националната изложба на находките от тазгодишните разкопки. След това ще останат в музея във Видин.При разкопките учените открили само няколко накита, а със сигурност хората, които ползвали красивата керамика, не били почитатели на златото.На разкопките в Балей ще пристигнат и антрополози, а учените се надяват и на ДНК анализ, който да установи родствените връзки между хората, погребани в некропола.", "date": "2017.09.21", "title": "Откриха древна керамика край село Балей"}
{"url": "http://www.novinite.bg/articles/150334/Pedagogicheski-savet-za-uchenika-kojto-prebi-svoj-uchitel-v-Sadovo", "text": "Предстои да се свика педагогически съвет, за да се изслушат провинилите се ученици и да се вземе решение за наказанието им, заяви в пряко включване за „Денят започва“ директорът на гимназията в Садово Димитър Йорданов. Той заяви, че колективът е на мнение, че ученикът, пребил учителя си с дървен прът, трябва да бъде наказан, информира БНТ.Директорът на гимназията в Садово Димитър Йорданов изрази съжалението си, че учебното заведение е станало известно с този инцидент, като подчерта, че пострадалият учител е добре и се възстановява на домашно лечение. Димитър Йорданов заяви, че се прави всичко възможно да се овладее ситуацията, като са организирани срещи на психолози, служители на МВР и на детска педагогическа стая с ученици от гимназията, като се предвижда и да се организира обучение за превенция на агресията.Димитър Йорданов, директор на гимназята в Садово: Направихме заявка до Центъра за обществена подкрепа, където има психолог и ще работим на тема агресията и превенция на агресията. Психологът първо ще посети първо класовете от 12-ти а и 11-ти б, от които са учениците и след това всички останали ученици. Предвиждаме и среща с представители на Районното управление на МВР, Пловдив и представител на Детската педагогическа стая - отново на тема агресията и мерки за противодействието ѝ. За да може да бъде обяснено, това което се е случило как и по какъв начин може да се избегне и повече да не се случва.", "date": "2017.09.21", "title": "Педагогически съвет за ученика, който преби свой учител в Садово"}
{"url": "http://www.novinite.bg/articles/150365/Kitaj-Okolo-2020-g-shte-imame-misiya-do-Mars", "text": "Около 2020 г. Китай ще изпрати своя космическа мисия до Марс и се надява да получи почвени и скални образци от планетата десет години по-късно, пише в. „Чайна дейли”, цитиран от ТАСС, цитирано от ДАРИК.По думите на главния инженер на мисията Чжан Жунцяо, Китай планира да стане първата страна, съвместила орбитална дейност с тази на повърхността на Марс в една и съща мисия.В китайския проект се работи по три основни направления – орбитален апарат, спускаем модул и марсоход.Мисията ще включва 13 комплекса научно-изследователско оборудване, 7 от които са предназначени за орбиталния апарат, а 6 – за марсохода.Орбиталният апарат ще събере данни за марсианската атмосфера, електромагнитното поле и температурата на Червената планета, ландшафта ѝ, както и друга полезна информация.Марсоходът с тегло около 200 кг ще изследва повърхността на планетата и ще тества оборудването, което в следваща мисия ще бъде използвано за събиране на почвени и скални образци и за по-късното им изпращане на Земята.", "date": "2017.09.21", "title": "Китай: Около 2020 г. ще имаме мисия до Марс"}
{"url": "http://www.novinite.bg/articles/150321/Ochakva-se-zasilen-trafik", "text": "Засилен трафик се очаква през следващите почивните дни преди Деня на независимостта, информира НОВА.Още от четвъртък вечер ще са натоварени магистралите, основните първокласни пътища и граничните пунктове.От Агенция \"Пътна инфраструктура\" спират движението на камионите над 12 тона от основните трасета в петък от 16 до 20 часа.  ", "date": "2017.09.21", "title": "Очаква се засилен трафик"}
{"url": "http://www.novinite.bg/articles/150323/Ribolovci-shte-protestirat-dnes", "text": "Риболовци ще протестират днес в центъра на град Кричим срещу \"убийството на река Въча\". С нареждане на кмета на града коритото на реката е пресушено. Така била унищожена защитена зона по \"Натура 2000\", посочват протестиращите.Тонове умряла риба е останала по сухите камъни. Риболовците обясняват, че водата по реката се спира от каскадата \"Доспат-Въча\", за която отговорност носи държавната компания НЕК.Със свое писмо риболовни организации вече са сезирали екоминистерството.  ", "date": "2017.09.21", "title": "Риболовци ще протестират днес"}
{"url": "http://www.novinite.bg/articles/150331/MIHALKOVO-otkri-logistichen-centar-v-Plovdiv", "text": "На 19 септември – вторник, от 11.00 ч. официално беше открит новия логистичен център на компанията за бутилиране на минерална вода „Михалково“, намиращ се на Околовръстен път Пловдив – Южна дъга. Церемонията започна под звуците на родопски гайди, а Негово Високопреосвещенство Пловдивски митрополит Николай отслужи църковен водосвет за здраве и успехи.Официални гости на церемонията бяха областният управител на Смолянска област – г-н Недялко Славов, заместник-областният управител на Пловдивска област – г-н Димитър Керин, кметът на Община Смолян – г-н НиколаМелемов, председателят на ОС на гр. Девин – г-н Руси Чаушев, кметът на гр. Девин – г-н Красимир Даскалов, кметът на с. Михалково – г-жа Василка Бечева, почетният консул на Германия в Пловдив и ръководител на представителството на Германо-българската индустриално-търговска камара в Пловдив – г-жа Мариана Чолакова и много партньори и приятели на бутилираща компания „Михалково“.В речта си при откриването изпълнителният директор на Михалково АД припомни: „След като миналата година в Михалково построихме и открихме една прекрасна чешма с естествено газирана вода за хората, тази година изпълнихме и нашата следваща голяма цел – логистичния център в Пловдив.“Лентата беше прерязана от областният управител на Смолян г-н Недялко Славов, г-н Димитър Дългъчев – управител на Михалково АД и г-н Георги Гетов – управител на МВМ груп ООД, след което всички разгледаха съоръжението.Логистичният център е изграден на стратегическо място, а сградата е функционална и разполага както с помещения за осигуряване на административно обслужване, така и складова база, оборудван с най-новата в технологично отношение автоматизирана складова шатъл система, която позволява по–рентабилно, лесно и сигурно използване на стелажите и едновременно с това увеличава значително полезно-използваемата площ и повишава капацитета на съхранение.Направените инвестиции са в отговор на дълготрайния успешен растеж на компанията през последните години, която непрекъснато следи тенденциите в потребителското търсене и разширява продуктовото си портфолио. Сол Комюникейшънс ЕООД / Тел. 0885 649 811/ ", "date": "2017.09.21", "title": "„МИХАЛКОВО“ откри логистичен център в Пловдив"}
{"url": "http://www.novinite.bg/articles/150328/Elektronnata-vinetka-nyama-da-e-po-skapa-ot-segashnata", "text": "Цената на електронната винетка за леките коли ще бъде същата, каквато е и в момента, а именно - 97 лева\". Това заяви  инженер Светослав Глосов, член на ръководството на Агенция \"Пътна инфраструктура\", информира НОВА.Електронните стикери за пътуване ще бъдат въведени до две години, когато заработи тол системата. Ще можем да си ги купуваме през таблет и смартфон. Те ще важат 12 месеца от датата им на издаване. Ще има и дневни винетки. \"След като сте си заплатили винетката, номерът на колата ви ще бъде въведен системата. Ако нямате възможност да си закупите стикера сами онлайн, ще можете да го сторите във всеки пункт, в който и в момента се продават винетки, и вашите данни ще бъдат въведени в електронната система\", коментира Глосов. ", "date": "2017.09.21", "title": "Електронната винетка няма да е по-скъпа от сегашната"}
{"url": "http://www.novinite.bg/articles/150377/Zasajdat-nova-gora-v-Sofiya", "text": "Над 1500 дървета ще бъдат засадени в София. Озеленяването ще бъде както по централната част на града, така и в междублоковите пространства и училищата. Засаждат се устойчиви на климатичните промени дървета като ясен, сребриста липа, червен дъб. Видовете са консултирали с експерти от Лесотехническия университет, уверяват от Столична община, съобщава ДАРИК.   Началото е с компенсаторно засаждане и попълване на празните места по тротоарите от премахнати изсъхнали или изгнили дървета, по бул. \"Цар Освободител\", бул. \"Прага\", бул. \"Патриарх Евтимий\", бул. \"Евлоги и Христо Георгиеви\", бул. \"Васил Левски\", ул. \"Георги Раковски\", бул. \"Пенчо Славейков\". На бул. \"Цар Освободител\" екипи са засадили дървета на празни места в участъка между площадите \"Княз Александър Първи\" и \"Независимост\". След централните булеварди, кампанията ще обхване постепенно по-малки улици и ще продължи график в междублокови пространства и паркове.   Кампанията ще продължи с озеленяване в дворове на училища и детски градини под надслов \"Моето зелено училище\". Екипът на Столична община ще се обърне към ръководствата на училищата и детските градини, които да създадат вътрешна организация и така да включат учениците в саденето на растенията.   Зам.-кметът по екология Йоана Христова заяви, че започва работа по създаването на нова гора между кварталите \"Люлин\" и \"Суходол\". Гората ще е с площ 225 декара и се очаква в нея да бъдат засадени 125 000 дървета в рамките на три залесителни сезона.В инициативата ще бъдат привлечени и доброволци - столичани, които да се включат в процеса по засаждането й. Материалите ще бъдат предоставени от Столичната община.", "date": "2017.09.21", "title": "Засаждат нова гора в София"}
{"url": "http://www.novinite.bg/articles/150332/Predstoi-prekratyavaneto-na-obshto-chetiri-dogovora-za-koncesii-na-plajove", "text": "Предстои прекратяването на общо четири договора за концесии на плажове. Два договора ще бъдат спрени заради системни нарушения. Това са плажовете „Созопол централен” и „Слънчев ден”. Това посочи министърът на туризма Николина Ангелкова. Тя уточни, че при тези наематели е имало нарушения в стопанисването на плажа и не са плащали концесионната вноска, информира бТВ.Други два договора ще бъдат спрени по взаимно съгласие – там новите наематели са се убедили, че няма да могат да ползват плажа както искат. Това са в „Обзор” и в „Лозенец”, където имаше нерегламентирано застрояване, допълни тя.По повод конфликтите между концесионера и плажуващите на „Делфин” Ангелкова заяви, че не бива да има разделение между почиващите.На събралите се пред ведомството протестиращи тя каза, че плажът може да бъде обособен със специфичен статут при законови изменения.По думите на хората по време на сезона е имало и посегателство върху природата – били са изсечени гори и храсти, направена е ненужна и незаконна стълба. Оформила се е комерсиална зона и е имало конфликт, разделение и дискриминация. Те поискаха плажът да има еко статут и да не бъде даван под наем.Ангелкова уточни, че търгът за даването по наем на плажа е започнал при служебния министър през март и тогава не е имало установени нарушения. Проблемите започват от юни месец и от тогава са получени над 80 сигнала- и от нудисти и от не нудисти.По темата за нивата на шум в курортите министърът на туризма посочи, че няма конфликт с Валери Симеонов, а само „различни виждания по разни въпроси.” Тя допълни, че проверки е имало и предното лято с единствената разлика, че тя лично не е ходила.Догодина картички ще има за всички туристи, посочи Ангелкова и посочи, че отчитаме ръст в приходите от летния туристически сезон.", "date": "2017.09.21", "title": "Предстои прекратяването на общо четири договора за концесии на плажове"}
{"url": "http://www.novinite.bg/articles/150359/600-miliona-leva-shte-badat-investirani-v-remonti-na-uchebni-zavedeniya", "text": "Бойко Борисов - министър-председател на България: Отдавна вече капиталовите ремонти на МОН са 2 милиона на година с това разполагаме. Днеска разпределяме 624 милиона. Направете си с два милиона какво можем да ви помогнем и с 624. Така че тази програма работи добре и ако си направите бързо процедурите - прозрачно, ясно, чисто. Не случайно кметовете сте отговорни за това. Да не ходят после да ви правят репортажи за некачествени ремонти или къде отишли парите, информира БНТ.Николай Нанков - министър на регионалното развитие и благоустройството: 416 са учебните заведения, които попадат в обхвата на програмата. 13 са ВУЗ-овете, които обхващат 255 хиляди деца. Ако разделим ресурса на децата, включени в тези образователни заведения, които рехабилитираме по програмата - на всяко българско дете от детската градина, до училищната скамейка и учебната в академичното заведение се падат по 2450 лева инвестиция, по линия на европейската солидарност за всяко едно от тези български деца.Димитър Николов - кмет на Бургас: Не вярвам за в бъдеще да бъдат осигурени токова средства конкретно насочени за образование. Средствата, които бяха насочени, ни се развързаха ръцете и ни се даде свобода - цялостно да решаваме проблемите на учебните заведения. В предната ОП ни се даваха много ограничения, които ни свиваха тази възможности. Примерно ако решавахме проблемите с компютърните кабинети или с енергийната ефективност - нямахме средства и възможност да ремонтираме тоалетните. Сега, когато се хване една сграда в образованието, освен учебните кабинети и енергийната ефективност до последната мебел и компютър всичко може комплексно да се достави и да функционира и вече работи. ", "date": "2017.09.21", "title": "600 милиона лева ще бъдат инвестирани в ремонти на учебни заведения"}
{"url": "http://www.novinite.bg/articles/150356/Panov-Chlenovete-na-VSS-ne-sa-izbrani-profesionalno", "text": "Парламентът затвърди практиката си да избира съдебните кадровици без дебат. Този извод направи председателят на Върховния касационен съд Лозан Панов.В сряда депутатите гласуваха своята квота за Висшия съдебен съвет. По време на заседанието фотографи заснеха как народните представители си дават знаци за кого да се гласува \"за\" и за кого \"против\".Според Лозан Панов и този път хората, които ще решават съдбата на съдебната система, не са избрани професионално.  ", "date": "2017.09.21", "title": "Панов: Членовете на ВСС не са избрани професионално"}
{"url": "http://www.novinite.bg/articles/150381/Petak-den-bez-avtomobili-v-centara-na-stolicata", "text": "На 22 септември 2017 г., петък, София се присъединява към традиционната вече за Европа инициатива Ден без автомобили в рамките на Европейската седмица на мобилността, съобщава бТВ.От 8:00 до 19:00 ч. центърът на София ще бъде затворен за влизане на автомобили в обхвата на синята зона за паркиране – районът, ограничен между бул. „Васил Левски“, бул. „Патриарх Евтимий“, бул. „Христо Ботев“, бул. „Александър Стамболийски“, бул. „Княз Александър Дондуков“, ул. „Георги Сава Раковски“, бул. „Цар Освободител“, с изключение на граничните улици и булеварди. Забраната изключва автомобилите, обслужващи мероприятието, както и колите на масовия градски транспорт и автомобили на сватбени тържества и на живущите.Още от 00:00 до 19:00 ч. се забранява престоят и паркирането на пътни превозни средства както следва:- на бул. „Витоша“ между ул. „Алабин“ и бул. „Александър Стамболийски“;- на пл. „Кн. Александър І“;- на ул. „Леге“;- на ул. „Съборна“ между пл. „Св. Неделя“ и ул. „Леге“.Столичната дирекция на вътрешните работи ще осигури постове за контрол и регулиране на движението.Общината призовава гражданите и посетителите на София да използват градския транспорт за стигане до центъра, а в пешеходния периметъра да се разхождат пеша, да карат колело, ролери, тротинетка и да ползват градски транспорт.За по-добро информиране на всички жители и посетители на центъра на София на 21 септември Центърът за градска мобилност ще постави информационни листовки на всички паркирали автомобили в синята зона.От 19 до 23 септември мобилната станция ще извършва 24-часови измервания на въздуха, за да се отчете разликите в дните с активен автомобилен трафик и почивните дни.", "date": "2017.09.21", "title": "Петък - ден без автомобили в центъра на столицата"}
{"url": "http://www.novinite.bg/articles/150366/Borisov-nastoyava-proverkite-za-Emko-da-sa-v-sakrateni-srokove", "text": "Максимално да се съкрати срокът на проверките по отношение на завода \"Емко\", поиска министър-председателят Бойко Борисов по време на днешното правителствено заседание. По думите му връщането на лиценза зависи от това да бъдат коригирани грешките и да се изпълнят указанията на проверяващите, информира ДАРИК. \"По всички военни заводи и складове текат проверки, така че тя не е насочена към тях, но доста складове гърмяха, доста жертви дадохме, доста безобразия се откриха, говоря - в много фирми\", заяви премиерът.  \"Хората трябва да знаят, че всичко зависи от това да си коригират грешките и съответно в рамките на тази една-две седмици максимум, ако са ги отстранили, да им се върне лицензът\", отбеляза още Борисов.", "date": "2017.09.21", "title": "Борисов настоява проверките за \"Емко\" да са в съкратени срокове"}
{"url": "http://www.novinite.bg/articles/150333/Godishniyat-forum-Biznes-40-shte-se-provede-v-Plovdiv", "text": "Годишният форум „Бизнес 4.0“ ще се проведе в Пловдив на 28 и 29 септември. Представители на правителството, европейската и местната власт, международни консултанти и визионери ще дискутират и анализират ефектите на дигиталната трансформация. Във връзка с форума, кметът на Пловдив Иван Тотев заяви в студиото на „Денят започва“, че участието във форума тази година е голямо, като подчерта, че фокусът е не само дигитализацията, но и и квалификацията и преквалификацията, информира БНТ.Кметът на Пловдив Иван Тотев подчерта, че форумът е стартирал преди няколко години, като първите издания са били насочени към ИТ индустрията, която се развива в България, но постепенно форумът е прераснал в пресечна точка за дигиталните технологии и индустриалните компании в града. Той заяви, че дигитализацията е един от отговорите на застаряващото население и липсата на работна ръка.Иван Тотев, кмет на Пловдив: Интересно като статистика е това, че средните доходи в Пловдив нарастват с по-голям ръст от средния за страната. В производството е 7,9% на годишна база при средно за страната около 6,6%, което означава, че ръстът на заплати в региона е по-голям от средния за страната.Иван Тотев подчерта, че мерките на правителството на национално ниво за инвестиции за ключови.Иван Тотев заяви, че инфраструктурните проекти са ключови за развитието на града, заради което ще бъдат приоритетни.", "date": "2017.09.21", "title": "Годишният форум „Бизнес 4.0“ ще се проведе в Пловдив"}
{"url": "http://www.novinite.bg/articles/150376/Haskovo-bez-voda-zaradi-avariya", "text": "Авария е причината жителите на част от центъра и живеещите по ул. „Добруджа” в Хасково да останат без вода. Стар водопровод в района около Административен съд Хасково аварира сутринта, съобщава ДАРИК.От ВиК работят по отстраняването на проблема, а движението по ул. „Преслав” е затворено.  Очакванията са, повредата да бъде отстранена по-късно днес.", "date": "2017.09.21", "title": "Хасково без вода заради авария"}
{"url": "http://www.novinite.bg/articles/150382/PavlovaPredsedatelstvoto-na-ES-ima-unikalniya-shans-da-ni-obedini", "text": "Председателството на Съвета на ЕС има уникалния шанс да ни обедини, да бъде темата, по която нямаме политически противоречия. Това коментира министърът за българското председателство Лиляна Павлова, пише ДАРИК. Тя и председателят на Пан Европа България Гергана Паси откриха днес първото публично обсъждане на приоритетите на Българското председателство на Съвета на ЕС под мотото \"101 дни до София - столица на Европа\". Павлова изрази надежда, че 10 години след каузата за присъединяването към ЕС, сега достойно ще поемем нелеката задача да бъдем председатели на Съвета на ЕС в момент, в който повече от всякога трябва да бъдем диалогични и отворени. Сега е моментът да покажем, че България е нещо позитивно и различно и имаме с какво да допринесем за решенията на Европа, отбеляза Павлова. Тя припомни приоритетите на председателството, като открои и темата за Западните Балкани. Дали сме заявка председателството ни на Съвета на ЕС да бъде Балканското председателство, посочи Павлова и допълни, че това за нас е приоритет на приоритетите.Министърът обясни, че става дума за не като голи обещания, но не и като създаване на фалшиви надежди и очаквания. Искаме да дадем ясна пътна карта, ясен план, при определени стъпки, какво е възможното за тях, коментира тя.  ", "date": "2017.09.21", "title": "Павлова:Председателството на ЕС има уникалния шанс да ни обедини"}
{"url": "http://www.novinite.bg/articles/150341/Bez-pyasachnici-za-igra-v-Blagoevgrad", "text": "Община Благоевград реши пясъчниците от детските площадки да бъдат премахнати, защото не могат да бъдат поддържани чисти. Мисли се за алтернатива на пясъчниците - разказва Антон Чавдаров, информира БНТ.Дете в пясъчник в Благоевград е трудно да се види, защото майките зорко следят наследниците си и им забраняват да припарват до пясъка, защото, въоръжени с кофичка и лопатка в ръка, децата попадат на страшни изненади.Бездомните котки и кучета ползват пясъчниците не по предназначение. Примерът им често следват катерички, врабчета и всякакви животинки в нужда.От общината са обмислили вариант да покриват пясъчниците вечер, но анализите са показали, че това ще е както скъпо, така и неефективно. Затова съоръженията скоро ще изчезнат.Пясъчниците скоро ще бъдат заменени с други пособия за игра, така че да не е скучно на децата, когато са на детската площадка.Не всички родители обаче приемат идеята да се премахнат пясъчниците от детските площадки.", "date": "2017.09.21", "title": "Без пясъчници за игра в Благоевград"}
{"url": "http://www.novinite.bg/articles/150342/Volen-Siderov-pokani-Borisov-na-svatbata-si", "text": "Лидерът на \"Атака\" Волен Сидеров ще става младоженец. Тази неделя той ще мине под венчилото с бившата депутатка от партията му Деница Гаджева.   Празникът ще е в емблематично заведение в центъра на София. Сред поканените са премиерът Бойко Борисов, министри, лидерите на парламентарните сили в Народното събрание, депутати и журналисти. Залата на ресторанта обаче побира само 150 души, а поканените са много повече, съобщи НОВА.Преди седмица Сидеров раздаде в парламента лимитирана серия от партийния вестник с уводна статия, информираща в шеговит стил за предстоящата сватба. В текста, заместващ поканите за церемонията, се обясняваше и, че в този ден забраната на вицепремиера Валери Симеонов за шум отпада.Сидеров и Гаджева са заедно от няколко години, а през 2015-а се роди синът им. Волен Сидеров-младши ще е шафер на сватбата на майка си и баща си.   За да сключат брак, те трябваше да изчакат да приключи делото за развод с предишната партньорка в живота на партийния лидер - Капка Георгиева. ", "date": "2017.09.21", "title": "Волен Сидеров покани Борисов на сватбата си"}
{"url": "http://www.novinite.bg/articles/150319/Ochakva-ni-promenliva-oblachnost-s-maksimalni-temperaturi-mejdu-19-i-24", "text": "Днес ще духа слаб, в Дунавската равнина и Източна България умерен вятър от запад-северозапад. Ще има променлива, над много райони по-често значителна облачност и на отделни места, главно в Южна България ще превали дъжд. Ще бъде хладно, с максимални температури в повечето места между 19° и 24°, в София - около 18°, информира Национален институт по метерология и хидрология - БАН.Атмосферното налягане ще се повишава и към края на деня ще е близко до средното за месеца.В планините ще духа предимно умерен северозападен, а по най-високите върхове на Рила и Пирин - югозападен вятър, който към края на деня също ще започне да се ориентира от северозапад. Ще има променлива облачност и на много места ще превали дъжд, над 2200 метра - сняг. Максималната температура на височина 1200 метра ще е около 13°, на 2000 метра – около 5°.Над Черноморието по-значителна облачност ще има преди обяд. На отделни места, главно по южното крайбрежие ще превали дъжд. След обяд облачността ще намалее до предимно слънчево. Ще духа умерен до силен вятър от запад-северозапад. Максималните температури ще са 23-24°, близки до температурата на морската вода. Вълнението на морето ще бъде 2-3 бала.", "date": "2017.09.21", "title": "Очаква ни променлива облачност с максимални температури между 19° и 24°"}
{"url": "http://www.novinite.bg/articles/150384/EBVR-shte-podpomaga-namalyavaneto-na-loshite-zaemi-v-Balgariya", "text": "Европейската банка за възстановяване и развитие (ЕБВР) ще работи в България за намаляване дела на необслужваните заеми, които пречат на банковия сектор и са спънка пред икономиката заради намаления достъп до заеми. Това съобщават от институцията, цитирани от деловото издание .От дълго време необслужваните заеми се смятат за пречка пред съживяването на кредитните пазари. Дори когато са напълно провизирани, те отнемат от времето на банковите мениджъри и тези на фирмите и оскъпяват другите заеми, коментира управляващият директор в банката Ник Тесейман.\"ЕБВР, заедно с МВФ, Световната банка и ЕК, е готова да помага на банките, на регулатора и на другите органи, да се намерят конкретни решения\", посочва той, цитиран от пресцентъра си.От институцията цитират данни, според които необслужваните заеми от 14.8% през март 2015 г. са спаднали до 12.4% две години по-късно.Според банката повече инвестиции в икономиката могат да доведат до допълнително свиване на дела на тези кредити, които според тях са спаднали благодарение на усилията на централната банка.Откакто ЕБВР работи с България тя е инвестирала 3.6 млрд. евро в икономиката на страната като през 2016 г. са вложени най-много средства в рамките на година - 620 млн. евро. През тази година се очаква инвестициите от страна на ЕБВР да бъдат около 200 млн. евро.", "date": "2017.09.21", "title": "ЕБВР ще подпомага намаляването на лошите заеми в България"}
{"url": "http://www.novinite.bg/articles/150385/Razglejda-se-stroitelstvoto-na-AEC-Belene-sas-100-darjavno-uchastie", "text": "Разглежда се възможността българската държава да построи АЕЦ „Белене“ като 100% държавна собственост. Това научи  от свои източници, близки до групата специалисти от БАН, разработваща стратегията за АЕЦ „Белене“.Учените са достигнали в своя анализ до извода, че проектът за АЕЦ „Белене“ не само е жизнеспособен от икономическа и технологична гледна точка, но става и все по-необходим за страната от екологична, енергийна и стратегическа. Очаква се учените да посочат като препоръка бъдещата централа да остане изцяло държавна собственост или с привлечен частен инвеститор, но с мажоритарен дял на България. Според икономисти това сочи и здравата икономическа логика. Това е абсолютно възможно вариант, защото България вече е платила голяма част от оборудването и разполага с двe пълни реакторни комплектовки. Освен това държавата вече е вложила сериозни средства в инфраструктура и подготовка на площадката в Белене.В края на септември се очаква да излезе официалният доклад на БАН за АЕЦ „Белене“. Това потвърди преди дни и енергийният министър Теменужка Петкова. А до края на годината пък се очаква да стане ясно какъв път за реализация на АЕЦ „Белене“ ще избере българската държава. ", "date": "2017.09.21", "title": "Разглежда се строителството на АЕЦ „Белене“ със 100% държавно участие?"}
