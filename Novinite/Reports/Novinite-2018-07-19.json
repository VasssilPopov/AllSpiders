{"url": "https://www.novinite.bg/articles/162175/Porojanov-predloji-na-baba-Dora-100-kozi-darenie-ot-kolega-plyus-obezshtetenie", "text": "Втора проба ще се вземе от стадото в град Болярово, където по-рано днес Българската агенция по безопасност на храните обяви вторично огнище на чума по дребните преживни животни. Това стана ясно след като министър Румен Порожанов обяви решението на областния координационен щаб в Болярово.Причината е, че фермата е отдалечена от другите и животните са на оборен режим и не са имали физически контакт с други стада. Ще се прави стриктна дезинфекция и контрол. Заповедта на директора на БАБХ за мерките в Болярово остава в сила, но изпълнението се спира до излизане на резултатите от лабораторните изследвания. Решението е консултирано с Крис де Клерк, експерт на ЕС, част от ветеринарния екип за спешни ситуации на ЕС (CVET).В щаба за чумата по дребните преживни животни, участваха министър Порожанов, областният управител на Ямбол – Димитър Иванов, директорът на Областна дирекция на МВР в Ямбол- старши комисар Генчо Иванов, кметът на Елхово Петър Киров,  кметът на Болярово Христо Христов, както и ветеринари.Министър Порожанов се срещна и с леля Дора, като й предложи 100 кози дарени от козeвъд за нея, като същевременно ще получи и полагащото й се обезщетение. По регистър тя има 61 кози.„Не е леко на никой, трябва да де справим с болестта“, подчерта Порожанов и допълни, че при положителните проби трябват мерки. ", "date": "2018.07.19", "title": "Порожанов предложи на баба Дора 100 кози дарение от колега плюс обезщетение"}
{"url": "https://www.novinite.bg/articles/162162/Promeni-v-dvijenieto-zaradi-remont-na-vodoprovod-v-rajona-na-ul-Parva-Balgarska-armiya", "text": "Във връзка с ремонт на водопровод по ул. „Първа Българска армия“, от ул. „Гено Киров“ до ул. „Нешо Бончев“, а също и от ул. „Нешо Бончев“ до мост на р. Суходолска, по ул. „Проф. Иван Георгов“ от ул. „Първа Българска армия“ до ул. „Локомотив“, по ул. „Локомотив“ от ул. „Проф. Иван Георгов“до бул. „Илиянци“, по бул. „Илиянци“ от ул. „Първа Българска армия“ до ул. „Сергей Румянцев“ се въвежда промяна в организацията на движение.Забранява се влизането на пътни превозни средства, както следва:-от 19.07.2018 година до 24.07.2018 година по северната половина от пътното платно на ул. “Първа Българска армия”, в участък от 100 м, считано от ул. „Константин Преславски“ в посока ул. „Проф. Иван Георгов“. Движението на пътни превозни средства ще се извършва двупосочно по една лента в посока по южната половина от пътното платно на ул. “Първа Българска армия”, в същия участък от 28.07.2018 г. до 24.08.2018 г. по северната половина от пътното платно на ул. “Първа Българска армия”, в участък от 125 м, между ул. „Константин Преславски“ и ул. „Проф. Иван Георгов“.Движението на пътни превозни средства ще се извършва двупосочно по една лента в посока по южната половина от пътното платно на ул. “Първа Българска армия”, в същия участък.-до 24.00 часа на 18.07.2018 г. се измества временно автобусна спирка по маршрута на автобусна линия № 100, с код 1506 „ Моста на Суходолска река”, със 100 метра напред в посока ул. “Нешо Бончев”.-от 04:30 часа на 19.07.2018 г. до 24:00 часа на 24.08.2018 г. се измества временно автобусна спирка по маршрута на автобусна линия № 100, с код 1505 „Моста на Суходолска река”, с 90 метра назад в посока ул. „Константин Преславски“.", "date": "2018.07.19", "title": "Промени в движението заради ремонт на водопровод в района на ул. \"Първа Българска армия\""}
{"url": "https://www.novinite.bg/articles/162144/Izsledvaniyata-pokazaha-chuma-v-dve-stada", "text": "Две са стадата където има констатирана положителна проба – едното е стадото на баба Дора, плюс още едно стадо в село Болярово. Това съобщи министърът на земеделието Румен Порожанов на брифинг в сградата на МВР след провеждане на Междуведомствения координационен щаб, предаде БГНЕС.Трябваше да пристъпим към обичайната процедура – евтаназия на животните, но ние ще отложим за малко време, междувременно цялата дизенфекция, която е необходима на населеното място, се извършва под усилен контрол. Всички проби са качени на сайта на БАБХ. Всяка една заповед, издадена от изпълнителния директор на агенцията, е на базата на протоколите с положителни проби, заяви Порожанов.Надяваме се болестта да бъде овладяна, но определено ни притеснява ситуацията, която се нагнетява от целия този процес, допълни той. Началникът на агенцията за безопасност на храните Дамян Илиев показа протоколите от пробите от „Монпелие” и опроверга твърденията на Корнелия Нинова. ", "date": "2018.07.19", "title": "Изследванията показаха чума в две стада"}
{"url": "https://www.novinite.bg/articles/162154/Angelkova-RIOSV-i-RZI-proveryavat-plaj-na-Slanchev-bryag", "text": "Министърът на туризма Николина Ангелкова, съвместно с контролните органи от РИОСВ и РЗИ, ще инспектират морски плаж „Слънчев бряг- север“. Проверката започва днес от 15:30 часа. Тя ще стартира от хотел „Еврика“. Целта е на място да се установи качеството на морската вода съобразно с нормите, гарантиращи безопасност на туристите.Инспекциите на плажовете започнаха с откриването на сезона и ще продължат през цялото лято. Те ще се извършват както по предварителен график, така и по сигнали. Информация към Министерството на туризма всеки желаещ може да изпраща на имейл адрес: control@tourism.government.bg; и на телефон 02/9046 833.", "date": "2018.07.19", "title": "Ангелкова, РИОСВ и РЗИ проверяват плаж на \"Слънчев бряг\""}
{"url": "https://www.novinite.bg/articles/162159/Porojanov-Vsichki-zapovedi-za-evtanaziya-sa-zakonni-polojitelnite-probi-sa-v-sajta-na-BABH", "text": "Всяка заповед, издадена от изпълнителния директор на Българската агенция по безопасност на храните (БАБХ), е на базата на протоколи с положителни проби. Това съобщиха от земеделското министерство. Всички проби са качени на сайта на Агенцията. Междувременно продължава дезинфекцията на входа на населените места под усилен контрол и в присъствието на екипи. Това съобщи министърът на земеделието, храните и горите Румен Порожанов на брифинг в сградата на МВР след провеждане на Междуведомствения координационен щаб.В две от стадата има констатирана положителна проба – едното в с. Шарково и другото - в Болярово. Задължителната процедура – евтаназия на животните временно се отлага. Животните на баба Дора не са били на оборен режим, били са контактни със заразени стада и е необходимо също да бъдат евтаназирани.Министърът на вътрешните работи Валентин Радев посочи, че заедно с министърът на земеделието искат да бъдат изслушани утре в Народното събрание. Целта е оперативният щаб за борба с чумата по овцете и козите да получи подкрепа от депутатите за мерките за ограничаване на заразата. Решено е и да се сформира местен координационен щаб в Болярово.Засилват се мерките, охраната и действията за задържане на огнищата, като по този начин се предотвратява разпространението на заразата. Важно е да се ограничи движението. Министър Радев призова всички, които не са от района и мислят, че помагат на някого, да се допитват до местния координационен щаб.", "date": "2018.07.19", "title": "Порожанов: Всички заповеди за евтаназия са законни, положителните проби са в сайта на БАБХ"}
{"url": "https://www.novinite.bg/articles/162169/Novi-iskri-v-redicite-na-Obedineni-patrioti", "text": "Валери Симеонов извършва разрушителни действия срещу една тройна коалиция, която аз създадох. Положих най-много усилия, претърпях най-много щети. За първи път беше изместено ДПС. Това каза председателят на ПГ на „Обединени патриоти” и лидер на „Атака“ Волен Сидеров, предаде БГНЕС.Сидеров коментира изявленията на лидера на НФСБ Валери Симеонов, една от партиите в патриотичното обединение, както и на отделни депутати от парламентарната група, които обвиниха на няколко пъти управляващото мнозинство в прокарването на лобистки поправки. „Разрушителни действия срещу такава тройна коалиция означава да върнеш ДПС на власт. Ако това е целта, успешно работи“, смята Сидеров.Той припомни, че като коалиционен партньор „Обединени патриоти“ имат споразумение с ГЕРБ мандатът да бъде завършен, а ако премиерът реши да подава оставка – да консултира това с патриотите. „Дотук съм се старал да бъда дипломат и този, който тушира всички разминавания и различия, а такива има. Но те се засилват само от страна на Симеонов, без да има повод, защото неговите обвинения са съчинени“, смята Сидеров. Според него вицепремиерът Валери Симеонов дори води война с определени бизнес кръгове в България, което отваря поле на чуждия бизнес.На въпрос съществува ли вероятност депутатите от НФСБ да напуснат парламентарната група на ОП и управляващото мнозинство, Сидеров отговори: „Всеки депутат има свободна воля и може да напусне. Но това трябва да се заяви ясно. Трябва да се заявят причините и аргументите. Аз не виждам аргументи дотук“.Отговор на тези обвинения даде народният представител Валентин Касабов, който е от НФСБ. Той подчерта, че народните представители от партията засега не са обмисляли напускане на парламентарната група на патриотите. „Това ще се реши допълнително. Най-различни варианти има“, бе неговият коментар. Касабов обвини другите две партии в коалицията – „Атака“ и ВМРО в безпринципни действия. „Държат се като деца, които не знаят какво правят“, смята депутатът.„Какво точно се случва в държавата? Някой обслужва олигарсите и тези някои в случая явно са ГЕРБ, Воля и нашите партньори. Ние сме тези, които показахме какво се случва“, допълни още той.", "date": "2018.07.19", "title": "Нови искри в редиците на \"Обединени патриоти\""}
{"url": "https://www.novinite.bg/articles/162146/Fandakova-Remontite-varvyat-v-srok-no-za-nekachestveni-nyama-da-se-plashta", "text": "Въпреки дъждовното лято, ремонтът на всички обекти се движи в срок, строителството на метрото също се движи в срок. Това коментира в студиото на БНТ кметът на София Йорданка Фандъкова. По думите й най-големите обекти за ремонт са реконструкцията на ул. \"Граф Игантиев\" и зоната около храм-паметник \"Александър Невски\".„В зоната около ул. \"Граф Игантиев\" се работи много активно, това е мащабен проект, включващ и мащабна инфраструктура. Освен това, снощи пуснахме движението по бул. \"Тодор Каблешков\" в разширения участък при кръстовището с бул. \"Княз Борис Трети\". От днес започва разширението на бул. \"Монте Видео\" от ул. \"Боряна\" до бул. \"Никола Петков\". От два дни е обърнато движението и по бул. \"Васил Левски\" от \"Граф Игантиев\" до Ректората, без да е положен последния слой носещ асфалт. Така че, за един уикенд ще трябва да се затвори изцяло. Подменяме и паважа с асфалт на бул. \"Пенчо Славейков\" при кръстовището с бул. \"Прага\" заради тежкото движение. В момента този участък е затворен заради изграждане на подлеза към новата метростанция“, обясни кметицата.От Столична община предвиждат засаждане на 76 нови дървета, което трябва да стане наесен. Отделени са повече средства за ремонт на малките улици в кварталите, където има и специална програма за ремонт на тротоари. Има и отделна програма за осветление. „Не мога да гарантирам, че някой няма да нареди плочата на криво, но мога да гарантирам, че това няма да се заплати с публични средства и ще се ремонтира за сметка на изпълнителя на проекта“, каза Фандъкова.Столичният кмет коментира и случая с отрязани новозаседани фиданки по Околовръстното шосе, като заяви, че вандалският акт ще струва няколко хиляди лева. Относно проблемите със строежи в квартал \"Младост\", Фандъкова заяви, че районната администрация в \"Младост\" не е дала нито едно предложение. Ние имаме желание да обезщетим собствениците при отчуждаване на имотите им и да спазваме закона, допълни кметът.Фандъкова обясни още, че се предвижда в София да бъде открит втори археологически парк в район Слатина. Йорданка Фандъкова, кмет на София: Има шанс да бъде открита история на 8000 години от Неолитния период на града, затова предвиждаме археологически парк и изграждане на посетителски център, за да може гражданите и гостите на София да се запознаят с древната история на града.", "date": "2018.07.19", "title": "Фандъкова: Ремонтите вървят в срок, но за некачествени няма да се плаща"}
{"url": "https://www.novinite.bg/articles/162151/Balgariya-chetvarta-v-ES-po-privlichane-na-sredstva-ot-plana-Yunker", "text": "„България е четвърта в ЕС по привлечени инвестиции по плана „Юнкер“. У нас има подписани споразумения за 423 млн. евро, които ще доведат до над 1 милиард и 700 милиона евро допълнителни инвестиции.“, заяви българският евродепутат Ева Майдел по повод доклада на ЕК за напредъка на Европейския Фонд за Стратегическия Инвестиции (ЕФСИ) в ЕС.Според прогнозите на Еврокомисията се очаква до 2020 г. ЕФСИ да създаде 1,4 милиона работни места и да увеличи БВП на ЕС с 1,3 %. „Над 700 000 малки и средни дружества ще могат да се възползват от подобрен достъп до финансиране и това е благодарение на промени, които приехме в Европарламента, целящи Европейската инвестиционна банка (ЕИБ) да взима предвид особеностите на икономиките на различните държави. Радвам се, че имах възможността да работя за реализирането на информационния хъб по плана „Юнкер“ в България, който помага на предприятията да привличат инвестиции в момент, когато Европа е в икономически растеж“, коментира още евродепутатът от ГЕРБ Ева Майдел, която бе отговорен докладчик за Групата на ЕНП в комисията по Вътрешен пазар и защита на потребителите относно напредъка по ЕФСИ.„Вече можем ясно да заявим, че първоначалният скептицизъм към този инструмент за инвестиции бе неоснователен. Благодарение на Плана „Юнкер“, а също и на ангажимента и усилията на националните правителства и бизнеса, бъдещето и устойчивостта на инвестициите в Европа са гарантирани.“, добави Ева Майдел.", "date": "2018.07.19", "title": "България четвърта в ЕС по привличане на средства от плана \"Юнкер\""}
{"url": "https://www.novinite.bg/articles/162155/Italiya-stana-vtori-targovski-partnor-na-Balgariya-prez-2017-a", "text": "Четири милиарда и половина евро е стокообменът между България и Италия през 2017 година, което прави италианската държава втори търговско-икономически партньор на страната ни за изминалата година.Това заяви заместник - министърът на икономиката Лъчезар Борисов в речта си при представяне на Бизнес гайд за страната ни, изготвен от Конфиндустрия България. На събитието за представяне на справочника, който да подпомогне италианските инвеститори да се запознаят с икономическата обстановка в България, присъстваха още посланика на Италия Н.Пр. Г-н Стефано Балди, председателят на Конфиндустрия България г-жа Мария Луиза Мерони, изпълнителният директор на Българската агенция за инвестиции Стамен Янев, както и предприемачи от различни сектори.Икономическият заместник-министър изтъкна още, че италианската страна е на 4-то място в класацията на водещите инвеститори у нас за последните 20 години. По думите му според анкети на други чуждестранни търговски камари 90% от инвеститорите стъпили вече в България биха реинвестирали в страната ни, което е доказателство за подобряване на бизнес климата.„Предвиждаме икономическият растеж през тази година да достигне 4%, както и 10% реален ръст на инвестициите през 2018 година“, подчерта Борисов. Г-жа Мерони посочи, че изданието може да послужи на всеки един предприемач, който ще инвестира в България да получи повече информация. По думите й бизнес гайдът ще бъде като наръчник за инвеститорите които искат да развиват дейност тук, като представя икономически финанси и инвестиционните възможности в страната.Конфиндустрия България е сдружение на италианското предприемачество в България, което оперира от над 15 години в страната ни. Сдружението организира бизнес форуми, технически семинари и събития касаещи основните теми, представляващи интерес за нейните членове. Конфиндустрия България съдейства на фирмите, които работят в страната, поддържайки връзките с българската индустриална и търговска реалност, ориентирайки и подкрепяйки ги в техните стратегически бизнес решения. Сдружението обединява и представлява над 320 фирми инвестирали в България включващи инвеститори като UniCredit, Generali, Italcementi, Edison, както и множество средни и малки фирми, решили да инвестират в страната ни.", "date": "2018.07.19", "title": "Италия стана втори търговски партньор на България през 2017-а"}
{"url": "https://www.novinite.bg/articles/162158/Nad-220-000-sa-poiskali-s-podpisite-si-referendum-za-evroto", "text": "Политическа партия \"Възраждане\" е събрала над 220 000 подписа, които до 23 юли ще бъдат внесени в парламента с искане да се свика референдум, чийто въпрос е \"Против ли сте премахването на българския лев и приемането на еврото като национална валута\". По този повод днес активисти на партията събираха подписи и пред сградата на парламента, предаде БГНЕС.\"Имаме намерение да приканим и преминаващите край нас депутати да се подпишат и да ги попитаме дали са склонни да подкрепят искането ни за свикване на референдум. Събрали сме над 220 000 подписа\", заяви зам.-председателят на партията Цветелина Узунова.Тя коментира и изказването на политиците, че въвеждането на еврото не е опасно. Според нея това не е така и подмяната на валутата не е в интерес на българските граждани. \"Ще има много големи негативни последици по отношение на икономическото състояние на българите, които са и най-бедните в целия ЕС. Националната валута е символ на националния суверенитет на държавата. Останалите елементи от суверенитета на държавата ни са изгубени. Това е последният неовладян фронт, а именно валутата. Трябва да я запазим, а не да се качваме на „Титаник“ преди да потъне. Чехия, Унгария и Полша задържат положението, за да видят накъде отиват нещата. Знаете, че Дания реши да си запази националната валута с референдум\", аргументира се Узунова. Че народът ще обеднее значително смята и Калин Калинов, който е член на партията. Според него ще се повтори ситуацията, която възникна в страната след деноминацията на лева през 1999 г. „Въвеждането на еврото ще направи най-бедните в България още по-бедни, а богатите ще забогатеят. Тъй като икономиката на страната е на последно място в ЕС това няма да позволи повишаването на заплати и пенсии и изравняването с тези в Западна Европа“, каза Калинов. Според него референдумът е най-демократичният подход за вземане на такова съдбоносно решение за страната като това е практика във всички западно европейски страни. Той изтъкна още, че важните решения у нас се взимат авторитарно без управниците да се допитват до народа. ", "date": "2018.07.19", "title": "Над 220 000 са поискали с подписите си референдум за еврото"}
{"url": "https://www.novinite.bg/articles/162150/Parlamentat-izbra-nov-shef-na-NZOK", "text": "Парламентарната здравна комисия одобри единодушно кандидатурата на Дечо Дечев за управител на Здравната каса, предаде БГНЕС. По време на изслушването той заяви, че една от най-важните промени, които ще предприеме, е реформа в лекарствената политика. \"В резултат на ежегодно повишаващия се ръст на разходите, главно за така наречените \"иновативни лекарства\", се достигна до процентно отношение между тях и разходите за болнична помощ, непознати за никоя цивилизована държава. Предлагам на базата на международни признати критерии и ръководства за лечение да се остойностява лечението с най-висока ефикасност, която да стане референтна за дадената диагноза\", каза той.Д-р Дечев предлага и обединяване на Комисията за лечение в чужбина и Фонда за лечение на деца с касата заради непрекъснатите проблеми за пациентите, свързани с лечението в чужбина. \"В момента близо 80% от разходите не отиват при екипа, извършил лечението. Тези суми се изразходват главно за логистика, придружители, печалба за болниците, в които се извършва лечението, и различни посредници лобисти. Тогава, когато има недостиг на капацитет за решаване на даден казус, същият да се реши на територията на България, като бъдат поканени съответни професионалисти от чужбина\", каза той.До три месеца д-р Дечев се ангажира да предложи мерки по тези точки.", "date": "2018.07.19", "title": "Парламентът избра нов шеф на НЗОК"}
{"url": "https://www.novinite.bg/articles/162160/Energijnoto-ministerstvo-se-namesi-v-dalgoviya-spor-na-Toplofikaciya-Sofiya-i-Bulgargaz", "text": "Във връзка с натрупани задължения на „Топлофикация София“ към „Булгаргаз“ в Министерството на енергетиката бе проведена среща с представители на двете дружества, Столична община и Столичен общински съвет. По думите на енергийния министър Теменужка Петкова както Булгаргаз като доставчик на природен газ, така и Топлофикация София имат специфични задължения към обществото. Софийската топлофикация е най-големият клиент на Булгаргаз – с около 35% от общата консумация на природен газ в страната.По време на срещата страните постигнаха съгласие текущите вземания на „Топлофикация София“ от продажбата на високоефективна електроенергия да постъпват директно в „Булгаргаз“. По този начин ще бъдат покрити част от задълженията и ще се постигне устойчивост на плащанията.", "date": "2018.07.19", "title": "Енергийното министерство се намеси в дълговия спор на \"Топлофикация София\" и \"Булгаргаз\""}
{"url": "https://www.novinite.bg/articles/162148/Sofia-Riders-otbelyazva-treti-rojden-den-s-golyamo-parti-na-yazovir-Iskar", "text": "С много изненади и двудневен купон на брега на язовир „Искър“ най-голямата мотоциклетна организация в България Sofia Riders (SR) ще отбележи този уикенд 3-тия си рожден ден.Софийски мотористи беше създадена точно на 21 юли 2015, когато група ентусиасти от столицата решават да обединят всички „извънклубни“ и нечленуващи в дадени организации мотоциклетисти. Идеята на групата беше и продължава да бъде обединение на т.нар. „свободни мотористи“ под една шапка и промяна на общо-възприетото мнение, че всички мотоциклетисти са „донори“, „джигити“, „самоубийци на пътя, неспазващи никакви правила“.Само за 3 години момчетата и момичетата от Sofia Riders успяха да променят статуквото и чрез редица инициативи, сред които благотворителни кампании, спасителни акции, медицински семинари, показаха, че мотористите са преди всичко хора с много големи сърца, винаги сплотени и готови да помогнат. Максимата „брат за брата“ в SR продължава да важи с пълна сила, въпреки многото все още негативни коментари. Благодарение на сериозната организация и постоянството на всички в Sofia Riders, групата продължава да е задружна, да постига целите си и да увеличава бройката на членовете си, която вече надминава 14 000!Една такава цел за Мото-сезон 2018 беше обезопасяването на бул.“Симеоновско шосе“ с бетонни блокове за ограничаване извършването на непозволени обратни завои. Ремонтът вече е завършен успешно. Продължават акциите по прибиране на моторите при възникнало ПТП, както и оказване на първа помощ при необходимост. Периодично се организират специализирани семинари във Военно-медицинска академия, чрез които представителите на Sofia Riders опресняват уменията си за оказване на спешна помощ.На преден план за Sofia Riders винаги са стояли благотворителните инициативи. Момчетата и момичетата от най-голямата мото-организация в България буквално взеха „под крилото си“ децата от домовете за сираци в Роман, Драгоман и софийския „Люлин“. Тази година заедно с „Да дарим усмивка“ те разшириха кампанията с посещения в подобни домове в Добрич и Смолян.Естествено, тъй като мотоциклетизмът е основното хоби на Sofia Riders, не спират и организираните масови събития до различни живописни точки от страната, на които по традиция присъстват над 50 мотора. Наред с това групата развива все по-сериозна спортна дейност, свързана с участие на нейни представители във всички дисциплини от републиканските и балкански шампионати по мотоциклетизъм.В навечерието на 3-тия си рожден ден, Sofia Riders си пожелават един безавариен и изпълнен с много емоции Мото сезон 2018!  ", "date": "2018.07.19", "title": "Sofia Riders отбелязва трети рожден ден с голямо парти на язовир \"Искър\""}
{"url": "https://www.novinite.bg/articles/162149/Dneven-horoskop-za-chetvartak", "text": "Днес вашият особен характер ще бъде много видим за всички хора, с които се срещнете. Днес ще бъдете разгневени и нервни и няма дори да се опитвате да го скриете. Няма да сте най-приятната компания, но за щастие това настроение бързо ще премине.  Напоследък правите само лудории и се опитвате с всички сили да кажете \"Не\" на себе си, но нещата изобщо не ви се получават. Днешният ден ще бъде изпълнен с още лудории, но хубавото е, че всичко това ви носи позитивна енергия.  Какво по-хубаво от това да опитате нещо ново? Няма такова нещо. Днес ще имате възможността да опитате нови неща, така че не изпускайте шанса си. Тези опити ще разширят хоризонта ви и ще ви обогатят като личност. Ако сте представител на някоя от другите зодии, можете да намерите дневния си хороскоп ", "date": "2018.07.19", "title": "Дневен хороскоп за четвъртък"}
{"url": "https://www.novinite.bg/articles/162147/Sofiya-Evrostolica-na-sporta-podpomaga-zapochvashtoto-v-sabota-Svetovno-po-shah-za-nezryashti", "text": "София – Европейска столица на спорта и Столична община подпомагат активно стартиращото в събота Световно първенство по шахмат за незрящи и слабо виждащи хора. Шампионатът е първият от подобен ранг в България и събира 15-те най-добри отбора на планетата. Нашите представители ще участват с два състава, тъй като Азербайджан оттегли тима си в последния момент. Партиите ще се играят в залите на хотел Маринела.„Искам да изкажа специални благодарности на Столична община, Фондация София – Европейска столица на спорта и лично на г-жа Фандъкова и г-н Елен Герджиков за огромната помощ, оказана на Федерация „Спорт за хора със зрителни увреждания“ – не само за това първенство, а като цяло през годините,“ това заяви на пресконференция в БТА д-р Иван Янев, председател на федерацията. На срещата с медиите присъстваха още Анатоли Илиев – организационен секретар на София – Европейска столица на спорта и член на Управителния борд на ACES EUROPE, Ангелина Ангелова - административен директор на Сдружение „Маринела“, д-р Радослав Атанасов – преподавател в НСА и главен съдия на първенството и др.Отборите ще бъдат разделени в две групи по осем и по системата всеки срещу всеки в първите седем дни ще определят двойките, които ще спорят за златото, бронза, пето, седмо и т.н. място. Шампионатът преминава под патронажа на министъра на младежта и спорта Красен Кралев и е подкрепен от известни наши спортисти: Румяна Нейкова, Кубрат Пулев, Тереза Маринова и др. Церемонията по откриването е в събота от 10 ч. в хотел Маринела, а награждаванетго на 30 юли в 17:30 ч. също там. Партиите ще се излъчват онлайн с коментар на английски.     ", "date": "2018.07.19", "title": "София – Евростолица на спорта подпомага започващото в събота Световно по шах за незрящи"}
{"url": "https://www.novinite.bg/articles/162171/Radev-Greshki-ne-se-izkupuvat-s-ostavki-koito-nyamat-nikakvo-znachenie-za-horata", "text": "Очаквам политика, чиито грешки да не се изкупуват с оставки, които всъщност нямат никакво значение за хората в Странджа. Това заяви президентът Румен Радев пред журналисти днес в отговор на въпрос дали оставките в Министерството на земеделието, храните и горите са достатъчни за успокояване на напрежението, възникнало след масовото унищожаване на животни в Странджа.Държавният глава отбеляза, че протестът на животновъдите пред Министерския съвет, за който беше обявено, че е постигнал успехи вчера, не кореспондира изобщо с нуждите на местните стопани в района на Странджа и с тяхното виждане как да възстановят поминъка си. „Този протест само послужи за намаляване на напрежението, но проблемите остават и растат. Става въпрос за това как тези хора, които загубиха своя поминък, ще го възстановят. Как хората ще имат стимул да останат в този регион, където това е единственият им поминък и препитание“, заяви Румен Радев. Президентът отново призова институциите за сериозна и устойчива политика към пограничните райони.Попитан дали темата ще бъде обсъдена на заседание на Консултативния съвет за национална сигурност, държавният глава посочи, че очаква резултатите от предприетите действия за справяне с кризата и как правителството ще се ангажира, за да помогне реално на засегнатите стопани. „Хвърлянето на пари не решава въпроса. Първо, те са недостатъчни, за да компенсират реалните загуби и пропуснати бъдещи ползи и, второ, тук трябва да се приложат всеобхватни мерки, специално за този регион“, призова Румен Радев.„Служебното правителство събра просрочени вземания от много години, особено в сферата на енергетиката. Това ме навява на мисълта, че там нарочно, от определени компании не са търсени тези вземания“, коментира още президентът, запитан за отправените претенции за по-ниска събираемост на приходи от служебното правителство в началото на 2017 г.В отговор на въпрос за обявената акция „Пречупване“ по отношение на контрабандата в страната, президентът заяви, че не очаква да бъдат постигнати успехи, докато правителството не пречупи собствените си виждания за това какво е правова държава, върховенство на закона, корупция и престъпност и как те се „развъждат“ в България.„За разлика от мониторинговите доклади, най-сетне Европейската комисия отговори на нашите амбиции за членство в еврозоната вече съвсем откровено и даже грубо, че има нужда от реални действия. Жалко е, че натискът за реални реформи идва като принуда отвън, а не по вътрешно убеждение и усещане за дълг на българското правителство към собствените граждани“, категоричен беше държавният глава. Румен Радев призова правителството да разбере, че лобирането навън за членство в Шенген и еврозоната няма да има никакъв успех, ако не се вземат крути мерки тук, вътре в страната, за справяне с престъпността, корупцията и бедността.Държавният глава заяви още, че докладът на създадената комисия, която установява причините за катастрофата на хеликоптер Ми-17 и гибелта на двама пилоти от българските Военновъздушни сили, е внесен в прокуратурата и очаква отговори от страна на главния прокурор и Министерството на отбраната. Нальотът на българските пилоти наистина е много нисък, посочи Румен Радев и отново призова за изграждане на реални отбранителни способности на България. Президентът добави, че очаква справедлив, обективен и прозрачен процес за придобиване на нов изтребител за българските ВВС.", "date": "2018.07.19", "title": "Радев: Грешки не се изкупуват с оставки, които нямат никакво значение за хората"}
{"url": "https://www.novinite.bg/articles/162157/NS-odobri-zakupuvaneto-na-novi-bojni-korabi-za-blizo-1-mlrd-lv", "text": "Депутатите гласуваха и приеха актуализирания проект за инвестиционен разход „Придобиване на многофункционален модулен патрулен кораб за ВМС“, предаде БГНЕС. Проектът бе снесен от Министерски съвет на 2 юли и предвижда превъоръжаването с два кораба, което трябва да допринесе до преодоляване на съществуващия дефицит от способности, да постигне необходимата оперативна съвместимост на Българските Военноморски сили със страните-членки на НАТО и ЕС и да осигури в по-голяма степен изпълнението на поставените пред Военноморските ни сили задачи.БГНЕС припомня, че с решение на 43-ото Народно събрание от 2 юни 2016 г. беше приет Проект за инвестиционен разход за придобиването на два многофункционални модулни патрулни кораба за ВМС, реализацията на който бе прекратена в края на 2017 г. поради липса на кандидати за неговото изпълнение. В съответствие с препоръките от доклада на Временната парламентарна комисия за проучване изпълнението на процедурата по избор на нов тип боен самолет, в Министерството на отбраната бе създадена работна група за подпомагане на изпълнението на инвестиционните проекти. Групата анализира причините за прекратяване на процедурата за придобиването на патрулни кораба за ВМС и в резултат се стигна до разработване на настоящия вариант на Актуализиран проект за инвестиционен разход, в който са отстранени констатираните слабости.Максималната прогнозна стойност на проекта вече е завишена на 984 млн. лв. с ДДС. Предвижда се двата многофункционални модулни патрулни кораба да бъдат окомплектовани с основно въоръжение и корабни изделия и с допълнително въоръжение и корабни изделия, които са избирателни и ще бъдат включени в договора в зависимост от наличието на средства.", "date": "2018.07.19", "title": "НС одобри закупуването на нови бойни кораби за близо 1 млрд. лв."}
{"url": "https://www.novinite.bg/articles/162153/EK-startira-nakazatelna-procedura-sreshtu-Ungariya-zaradi-Soros", "text": "Европейската комисия (ЕК) започва процедура за санкции срещу Унгария заради одобрения по-рано от парламента на държавата пакет от закони \"Стоп Сорос\", който предвижда наказателно преследване на организации, подкрепящи незаконната миграция. Това съобщи вестник „Дейли нюз Хангари“, цитирайки източници в Брюксел, предаде БГНЕС.Процедурата по налагане на санкции ще започне с официално уведомление на Унгария от Европейската комисия за \"проблематичния\" законопроект \"Стоп Сорос\". Ако до два месеца правителството не предприеме действия срещу тези нововъведения, нарушаващи законите на ЕС за предоставяне на убежище, Европейската комисия ще обмисли възможността да се обърне към Европейския съд.В бъдеще Будапеща може да бъде лишена от правото да гласува в Съвета на ЕС. По-рано днес унгарският външен министър Петер Сиярто заяви, че правителството на страната е готово да се бори срещу процедурата за санкции на ЕК. ", "date": "2018.07.19", "title": "ЕК стартира наказателна процедура срещу Унгария заради Сорос"}
{"url": "https://www.novinite.bg/articles/162170/I-upravlyavashti-i-opoziciya-v-Skopie-tvardo-zad-chlenstvoto-v-NATO", "text": "Македонският парламент прие единодушно със 76 гласа „за”, и 0 „въздържал се” или „против” декларацията за подкрепа на процеса по присъединяване на Македония в НАТО, предаде БГНЕС. Депутатът от Социалдемократически съюз на Македония (СДСМ) Хари Локвенец заяви, че влизането на страната в НАТО носи стабилност, като посочи, че най-големите ползи, които ще има Македония ще са не военни, а икономически.„Опитът на страните от Балканите, свързан с членството им в НАТО показва, че когато една страна влиза алианса има и допълнителни фактори, които ѝ се отразяват положително, като те са основно от икономически характер, като движение на бизнеса и увеличение на чуждестранните инвестиции в страната”, заяви Локвенец.Драган Данев от ВМРО-ДПМНЕ заяви, че неговата партия ще продължи да подкрепя страната по пътя ѝ към пълноправното членство в НАТО. „Наистина е постижение да бъдеш член на този алианс, но същевременно е и сериозна отговорност. Членството в НАТО не значи, че веднага от всички страни ще се отворят крановете и в Република Македония ще започне да тече мед и масло”, заяви той. Членството на НАТО означава много работа за всички граждани на Македония, каза Данев.", "date": "2018.07.19", "title": "И управляващи, и опозиция в Скопие твърдо зад членството в НАТО"}
{"url": "https://www.novinite.bg/articles/162172/Petkov-vav-Viena-Da-obarnem-seriozno-vnimanie-na-digitalnite-rabotni-mesta", "text": "Министърът на труда и социалната политика Бисер Петков участва в неформално заседание на Съвета на ЕС по заетост и социална политика, което се провежда на 19 и 20 юли във Виена, Австрия. По време на форума беше направен преглед на новите форми на заетост, като акцентът беше поставен върху онлайн платформите за работа. Министрите на труда и социалната политика на ЕС обсъдиха още влиянието на дигиталната трансформация на заетостта, ролята на Европейския социален фонд плюс и Европейския фонд и въздействието на роботизацията върху качеството на труда.Цифровата трансформация, дигитализацията и новите форми на заетост са ключови елементи, свързани с бъдещето на труда и аз се радвам, че темите на австрийското председателство продължават един от приоритетите на българското председателство на Съвета на ЕС, като доразвиват и задълбочават въпросите, свързани с роботизацията и новите форми на заетост, каза министър Петков в изказването си по време на заседанието.Той обърна внимание, че онлайн платформите осигуряват гъвкавост и предимства за потребителите, но създават предизвикателства пред защитата на социалните права на работниците. По време на дискусията министър Петков подчерта, че възникването на нови професии и модели на работа биха създали възможности за по-добро съчетаване на семейния и професионалния живот и за насърчаване на по-бързото връщане на пазара на труда на жените след раждане с цел да се намали загубата на професионални знания и умения, което се получава при по-дълго отсъствие от работа.Министър Петков отбеляза, че България е на първо място в Европейския съюз по дял на жени в сектор „Информационни и телекомуникационни технологии“ с 27,7%. Според някои статистически наблюдения жените, работещи в дигиталния сектор, напускат работа много по-често от мъжете. Тенденцията е най-силно изразена във възрастовата група между 30 и 44 години, която е ключова за професионалната кариера, а това има своята икономическа цена. По данни на ЕК, годишната загуба за европейската икономика от по-ниския дял на жените в дигиталния сектор е 16.1 милиарда евро.В заключение Петков допълни, че процесите на пазара на труда, свързани с дигитализацията, следва внимателно да бъдат наблюдавани, с цел установяване и стимулиране на положителните явления в областта на заетостта и подобряване на равнопоставеността между половете. ", "date": "2018.07.19", "title": "Петков във Виена: Да обърнем сериозно внимание на дигиталните работни места"}
{"url": "https://www.novinite.bg/articles/162166/Zeleni-biblioteki-za-decata-v-Yujniya-park", "text": "На 21 юли 2018 г. от 10:00 до 14:00 ч. Столична библиотека ще разположи поредната лятна читалня „Зелени библиотеки“ в Южния парк. За доброто настроението ще се погрижат приятели и партньори на инициативата – учителите от музикална къща „Мюзик Плей“. С нас ще бъдат и поетите Боби Мирчев и Петър Чухов, които ще четат откъси от свои произведения.Децата отново ще рисуват и оцветяват занимателни книжки. Очаквайте и мобилната ни библиотека – Библиобус! ", "date": "2018.07.19", "title": "„Зелени библиотеки“ за децата в Южния парк"}
{"url": "https://www.novinite.bg/articles/162161/Ucheniciot-125-SU-Boyan-Penev-otnovo-se-varnaha-s-medali-otmejdunarodno-matematichesko-sastezanie", "text": "И тази година отборът по математика на 125 СУ „Боян Пенев“ се представи отлично на математическото състезание за купата на По Льонг Кук в Хонг Конг. В индивидуалното състезание, в което участваха 128 ученици от цял свят, Ивайла Радкова и Симеон Дойчинов заеха трето място и спечелиха бронзови медали. В отборната надпревара отборът на училището попадна в най-силната група с постигнат втори резултат - 9 от 10 точки. Даниел Иванов, Георги Пашалиев, Ивайла Радкова и Симеон Дойчинов получиха бронзови медали и купа Merit.Световното състезание по математика за средношколци до 14 години PMWC се организира от фондация „По Льонг Кук“ – една от най-големите благотворителни организации в Хонг Конг, и The Education University, като отборите участват в него по лична покана на организаторите.„И тази година надпреварата беше оспорвана, а задачите – по-трудни от миналогодишните, но нашите ученици отново показаха, че освен знания, имат и силен отборен дух. Гордеем се с тях и вярваме, че ще се представят блестящо и на предстоящите до края на годинaта състезания“, споделиха ръководителите на отбора Мадлен Христова и Юлия Душкова.По-рано този месец 125 СУ „Боян Пенев“ участва с два отбора и на Международното математическо състезание BIMC 2018 в гр. Бургас, в което се представиха 167 отбора от 30 държави. Отборът на училището за ученици до 7 клас завоюва следните награди: Тодор Недев, Виктор Попдончев и Димитър Лазаров - награди Merit. В отборната надпревара отборът, в който участва и Павел Шияков, взе сребърни медали и купа за първи подгласници. Отборът за ученици до 9 клас беше представен от осмокласниците Ангел Райчев - сребърен медал, Мартин Димитров и Димитър Русев - бронзови медали, и Борислав Стоянов - награда Merit. В отборната надпревара отборът спечели бронзови медали и купа за втори подгласници.  ", "date": "2018.07.19", "title": "Ученици от 125 СУ „Боян Пенев“ отново се върнаха с медали от международно математическо състезание"}
{"url": "https://www.novinite.bg/articles/162173/Andrej-Babish-tvardo-protiv-prerazpredelenie-na-migranti-v-ES", "text": "Европейският съюз се нуждае от промени. Това заяви чешкият премиер Андрей Бабиш в интервю за вестник „Файненшъл таймс“, предаде БГНЕС. „Ключовото е ЕС да прави по-малко, но с по-голяма ефективност. Повече не са необходими никакви безсмислени разпореждания. Законодателството трябва да бъде по-умно и по-добро. Излишното регулиране убива иновациите и бизнеса“, каза Бабиш, отбелязвайки, че той самият е „проевропейски политик“ и се обявява против идеята за провеждането на референдум за излизане на Чехия от ЕС.Чешкият премиер също така отхвърли твърдението, че в Чехия, Унгария и Полша демокрацията е заплашена. „Хората там свободно гласуват и ако им внушават безпокойство унгарските или полските политици, те ще ги сменят“, каза Бабиш.Той се обяви против плановете за преразпределение на мигранти между държавите-членки на ЕС. „Не можем да приемем всички мигранти на планетата. Ако мигрантските лагери бъдат вътре в Европа, кой ще решава, къде да отидат тези хора? Кой ще им даде убежище“, попита политикът, повтаряйки своите предходни твърдения, че помощта трябва да постъпва в тези страни, откъдето в Европа тръгват мигрантските потоци. ", "date": "2018.07.19", "title": "Андрей Бабиш твърдо против преразпределение на мигранти в ЕС"}
{"url": "https://www.novinite.bg/articles/162145/Promyana-v-dvijenieto-na-avtobus-zaradi-sabora-v-Knyajevo", "text": "Изменения в организация на движението във връзка с провеждане на събор в кв.“Княжево“ на пл.“Сред село“. От 20.07.2018 г. (петък) се променя маршрута на автобусна линия №170 – в посока Боянска църква, като ще се движи от ул.“Буря“ направо по ул. „Миле Попйорданов“, по бул.“Никола Петков“ и по ул.“Любляна“ по маршрута си двупосочно.Разкриват се временни спирки: еднопосочна в посока Боянска църква на ул.“Миле Попйорданов“ след ул.“Княжевска“, двупосочна в района на кръстовището на ул.“Миле Попйорданов“ и ул.“Омая“, еднопосочна в посока кв.“Карпузица“ на ул.“Евлия Челеби“. Закриват се спирки с код 0345 „Бул.Никола Петков“ на ул.“Любляна“ в посока кв.“Карпузица“, двупосочна с кодове 1922 и 1923 „Ул.Дамяница“ на ул.“Любляна“, двупосочна с кодове 1827 и 1828 „Ул.Лазарополе“ на ул.“Любляна“, двупосочна с кодове 1309 и 1310 „Площад сред село“, двупосочна с кодове 2192 и 2193 „ул.Стефан Пешев“ на ул.Княжевска“, с код 1849 „Ул.Буря на ул.КНяжевска“ в посока Боянска църква.", "date": "2018.07.19", "title": "Промяна в движението на автобус заради събора в \"Княжево\""}
{"url": "https://www.novinite.bg/articles/162167/Aviobaza-Graf-Ignatievo-se-sdobi-s-paraklis-v-prisastvieto-na-prezidenta", "text": "„Днес е ден на вярата, която ни завещаха нашите ветерани и учители от поколенията, които градяха реактивната авиация и щурмуваха звуковата бариера, на героите, които прославиха България по времето на Балканската война, и тези, които яростно бранеха небето над София. Това заяви президентът и Върховен главнокомандващ на Въоръжените сили Румен Радев в авиобаза „Граф Игнатиево“ по време на откриването и освещаването на параклис „Св. Вмчк. Мина“.„В днешния паметен ден на това свято място, от което започва военният суверенитет на България, тази вяра най-сетне има своя храм“, подчерта в обръщението си държаният глава, като посочи, че със съграждането и освещаването на параклиса военнослужещите от базата получават духовна закрила и подкрепа. „Нека този храм да дава сила и вяра на българските летци, които носят на плещите си огромната отговорност да пазят небето на България, като се справят с неимоверните трудности и с убийствено малкия нальот, който тегне като прокоба вече дълги години, за да се връщат те с победа след всеки полет“, подчерта в словото си държавният глава.Президентът Радев беше категоричен, че инженерно-техническият състав на военното формирование ежедневно извършва подвиг като продължава да осигурява изправна и надеждна техника в условията на недоимък. „Надявам се този параклис да даде вярата, че тази база най-накрая ще има нови и модерни самолети, които заслужава, и вяра на семействата да очакват завръщането на своите близки след полети“, допълни Румен Радев.Президентът посочи, че благодарение на новия храм паметта на онези, които не са се завърнали от полет, няма да изтлее. „Военната авиация е трудно и опасно призвание, в което вярата в собствените сили, в човека до теб, в правотата на каузата, са в основата на всичко“, заяви в словото си държавният глава и призова всеки, който пристъпва прага на Авиобаза „Граф Игнатиево“, да работи с всеотдайност за България.В словото си президентът се обърна с думи на благодарност към командването на авиобазата, за тяхната подкрепа в реализацията на идеята. „Гордея се с вас“, заяви пред личния състав президентът и върховен главнокомандващ на Въоръжените сили Румен Радев.По време на тържественото събитие пловдивският митрополит Николай освети новоизградения храм, а сред присъстващите бяха командирът на ВВС генерал-майор Цанко Стойков, командирът на авиобаза „Граф Игнатиево“ бригаден генерал Димитър Петров, генерали и офицери от Въоръжените сили, ветерани и семейства на военнослужещи. ", "date": "2018.07.19", "title": "Авиобаза \"Граф Игнатиево\" се сдоби с параклис в присъствието на президента"}
{"url": "https://www.novinite.bg/articles/162163/Promeni-v-dvijenieto-i-gradskiya-transport-po-bul-Konstantin-Velichkov", "text": "Временна организация на движението се въвежда по бул. „Константин Величков“ в участъка от бул. „Акад. Иван Евстатиев Гешов“ до бул. „Сливница“. Забранява се влизането на пътни превозни средства, както следва:-от 00:00 часа на 18.07.2018 г. до 24:00 часа на 23.07.2018 г. по крайна лява лента на пътното платно на бул. „Константин Величков“, в участък от 70 м след светофарната уредба при спирка с код 1249 „Парк Св. Св. Петър и Павел“, в посока бул. „Възкресение“, както и да се обособи трамвайна спирка в лявата пътна лента на бул. „Константин Величков“, успоредно на съществуващата с код 1248 „Парк Св. Св. Петър и Павел“, в участък от 35 м преди светофарната уредба в посока бул. „Възкресение“;-от 00:00 часа на 24.07.2018 г. до 24:00 часа на 29.07.2018 г. по двете пътни ленти на пътното платно на бул. „Константин Величков“, в участък от 70 м след кръстовището с ул. „Цар Симеон“, в посока бул. „Сливница“.-от 00:00 часа на 30.07.2018 г. до 24:00 часа на 04.08.2018 г. по двете пътни ленти на пътното платно на бул. „Константин Величков“, в участък от 70 м след кръстовището с ул. „Цар Симеон“, в посока бул. „Тодор Александров“.За същия период от време се измества автобусна спирка на бул. „Константин Величков“ с име „Парк Св. Св. Петър и Павел“ и код: 1249 със 70 м. напред в посока бул. „Възкресение“, както и изместване на трамвайна спирка в лявата пътна лента на бул. „Константин Величков“, успоредно на съществуващата с код 1248 „Парк Св. Св. Петър и Павел“, в участък от 35 м преди светофарната уредба в посока бул. „Възкресение“.-от 00:00 часа на 24.07.2018 г. до 24:00 часа на 29.07.2018 г. изместване на трамвайна спирка на бул. „Константин Величков“ с име „УЛ. ЦАР СИМЕОН“ и код: 2249 и автобусна спирка на бул. „Константин Величков“ с име „УЛ. ЦАР СИМЕОН“ и код: 2247 с 60 м назад преди кръстовището с ул. „Цар Симеон“, в посока бул. „Тодор Александров“, както и изместване на трамвайна спирка на бул. „Константин Величков“ с име „УЛ. ЦАР СИМЕОН“ и код: 2250 напред след кръстовището с ул. „Цар Симеон“, в посока бул. „Тодор Александров“ при съществуващата автобусна спирка с код 2252.-от 00:00 часа на 30.07.2018 г. до 24:00 часа на 04.08.2018 г. се измества автобусна спирка на бул. „Константин Величков“ с име „УЛ. ЦАР СИМЕОН“ и код: 2247 с 60 м назад преди кръстовището с ул. „Цар Симеон“, в посока бул. „Тодор Александров“, както и изместване на автобусна спирка на бул. „Константин Величков“ с име „УЛ. ЦАР СИМЕОН“ и код 2252 назад преди кръстовището с ул. „Цар Симеон“, в посока бул. „Сливница“ при съществуващата трамвайна спирка с код 2250", "date": "2018.07.19", "title": "Промени в движението и градския транспорт по бул. \"Константин Величков\""}
{"url": "https://www.novinite.bg/articles/162165/KZK-Inerkom-Balgariya-ne-moje-da-pridobie-ChEZ", "text": "Комисията за защита на конкуренцията (КЗК) забрани придобиването на контрол от страна на „Инерком България“ ЕАДвърху „ЧЕЗ България“ ЕАД, „ЧЕЗ Разпределение България“ АД, „ЧЕЗ Електро България“ АД, „ЧЕЗ Трейд България“ ЕАД, „Фри Енерджи Проджект Орешец“ ЕАД, „Бара Груп“ ЕООД.В процеса на проучване, Комисията установи, че е налице хоризонтално припокриване между дейностите на участниците в концентрацията на пазара на производство и доставка на едро на електрическа енергия от фотоволтаични централи. Също така, сделката поражда и вертикални ефекти на пазарите, разположени надолу по веригата, а именно: пазарите на разпределение на електрическа енергия, на снабдяване/доставка на електрическа енергия, на търговията с електрическа енергия и на свързаните с търговията услуги по координиране на балансиращи групи.На пазара на разпределение и снабдяване/доставка на електроенергия придобиваната група е с естествено монополно положение за територията, определена в издадените й лицензии за осъществяване на тези дейности. Паралелно, ЧЕЗ Електро България“ АД и „ЧЕЗ Трейд България“ ЕАД, формират съществен пазарен дял на база търгувани количества ел. енергия на свободния пазар.Въз основа на цялостния анализ може да се заключи, че предвид вертикално интегрираната придобивана група ЧЕЗ, която разполага със стабилен финансов ресурс и опит в електроенергийния сектор, се създават предпоставки нотифицираната сделка да доведе до установяване или засилване на господстващото положение на обединената група. С оглед широкия обхват от дейности на придобиваните дружества и тяхното значение за електроенергийната система на Р. България, е налице основание да се приеме, че настоящата концентрация е от стратегическо значение за страната, като потенциалните ефекти от нея биха имали пряко отражения на националната сигурност.  Комисията счита, че наличието на съществени вертикални ефекти ще доведе до значително предимство на участниците в концентрацията пред техните конкуренти, което от своя би възпрепятствало ефективната конкуренция на анализираните пазари. Пълният текст на решението е достъпен в публичния електронен регистър на КЗК на интернет адрес: .  ", "date": "2018.07.19", "title": "КЗК: \"Инерком България\" не може да придобие ЧЕЗ"}
{"url": "https://www.novinite.bg/articles/162168/Inerkom-iznenadani-ot-zabranata-da-kupyat-ChEZ", "text": "Изненадани сме от решението на Комисията за защита на конкуренцията да забрани концентрацията между \"Инерком България\" ЕАД и дружествата от групата на ЧЕЗ в България. \"Инерком България\" внимателно ще анализира мотивите за решението на Регулатора и в следващите дни ще обявим както нашето становище във връзка със забраната, така и последващите действия, които компанията ни ще предприеме, се казва в разпратената до медиите позиция на \"Инерком България\".", "date": "2018.07.19", "title": "Инерком изненадани от забраната да купят ЧЕЗ"}
{"url": "https://www.novinite.bg/articles/162176/Borisov-Karakachanov-i-Ninova-parvi-po-rejting-sred-liderite-na-partii", "text": "Оптимистичните нагласи за бъдещето на България продължават да са доминиращи, като в последното проучване на общественото мнение през юли оптимистите са 48% срещу 40% песимисти. В разбивките по демографски групи се наблюдава пряка връзка между индикатора оптимизъм/песимизъм и възрастта. Сред най-младите повече от два пъти са оптимистите за сметка на песимистите, докато при тези над 70 години съотношението е 1 към 3 в полза на песимистите. Обяснението тук се крие най-вече в изчерпващата се житейска перспектива пред най-възрастните.Това сочат резултатите от социологическо проучване на Изследователски център „Тренд“, осъществен сред 1007 пълнолетни български граждани в периода между 1 и 8 юли 2018 г. Анкетата е извършена по метода интервю „лице в лице“ по поръчка на вестник „24 часа“.Нагласите спрямо икономическото положение също остават на приблизително сходни стойности през последните девет месеца и до голяма степен потвърждават заключенията от индикатора за оптимизъм и песимизъм. Малко над една четвърт очакват икономическото положение да се подобри в следващата една година, докато малко под една пета смятат, че ще се влоши. Над 40% и най-голям дял остават тези, които не очакват промяна в следващата една година. Данните за очакванията относно жизнения стандарт са напълно сравними с тези за икономическото положение в страната. „И тук откриваме зависимост спрямо възрастта на респондентите, като тези между 18 и 39 години са с най-оптимистични очаквания за икономическото положение в страната и жизнения си стандарт“, коментират от „Тренд“.Темата за евентуални предсрочни парламентарни избори е непрекъснато дискутирана още от първите месеци на третия кабинет на Бойко Борисов. Именно заради това, в индекса „24 ТРЕНД“ от изследователския център са заложили индикатор, тестващ необходимостта от предсрочни парламентарни избори. Въпреки сравнително сходните стойности през месеците, тук може да се отчете определена тенденция на повишаване на стойностите за необходимост от предсрочни парламентарни избори – от 21% през декември 2017 г.  до 30% през юли 2018 г. Въпреки това мнозинството от българите (54%) са на мнение, че предсрочни парламентарни избори не се необходими. Мнозинството от привържениците на БСП са на мнение, че са необходими предсрочни парламентарни избори.Не се наблюдава съществена динамика и в отношението на българите към основните партийни лидери. Сред тях Бойко Борисов остава с най-високи стойности на положително отношение (39%), следван от Красимир Каракачанов (36%) и Корнелия Нинова (28%). През юли Валери Симеонов успява да покачи положителното си отношение с 4%, което вероятно се дължи на инициативите му в последните месеци, които успяват да задържат вниманието към него и неговата работа. ", "date": "2018.07.19", "title": "Борисов, Каракачанов и Нинова първи по рейтинг сред лидерите на партии"}
{"url": "https://www.novinite.bg/articles/162174/Samo-za-2018-a-Sofiya-shte-plati-20-mln-za-ulichno-osvetlenie", "text": "20 млн. лева струва осветлението на София за настоящата година. Това обяви зам.-кметът по транспорт в Столичната община Евгени Крусев, който провери как върви подмяната на уличното осветление по ул. „Симеоновско шосе” - от участъка на бул. „Г.М Димитров” до ул. „21 век”, предаде БГНЕС. Крусев обясни, че общината влага 8 млн. лева в подмяна и изграждане на улично осветление, плаща и 5 млн. лв. на поддържащите фирми, които трябва да не допускат да има неработещо осветление в града. Зам.-кметът уточни, че над 7 млн. лева е разходът за електричество. „Около 100 стълба са подменени от началото на годината, които са опасни и наклонени в града. Сменени са и 1000 осветителни тела с нови LED такива като целта ни е в рамките на тази година да спестим около 290-300 000 мегаватчаса енергия. Това означава икономия около 70 000 лева годишно, които може да инвестираме в изграждането на улично осветление там, където няма такова”, подчерта Крусев.Той уточни, че ремонти на осветлението текат на много места в града, както в квартални градинки, около училища, така и около поликлиники. Крусев каза, че това лято ще бъде изцяло обновено осветлението на надлез „Надежда“. „Там очакваме икономия от 130 000 мегаватчаса заради смяната на телата от такива, които са с натрий към такива, които са LED. Там ще се подобри и осветеността с около 35%. Ще бъдат подменени и 27 стълба, които в годините са били повредени в следствие на пътно-транспортни инциденти. Ремонтът трябва да приключи в рамките на летния сезон. В район Люлин влагаме около 500 000 лева, там се подменя осветлението по „Джавахарлал Неру“, „Захарий Стоянов“, „Луи Пастьор“, заяви Крусев. Зам.-кметът заяви, че осветлението вече е подменено по бул. „Възкресение“ в кв. „Красна поляна“, като предстои да се обнови и по „Константин Величков“ като така в отсечката от бул. „Сливница“ до бул. „Възкресение“ осветеността ще бъде подобрена с 40%. Крусев добави още, че вече е готов и първият перон за споделено движение на трамваи и автобуси по бул. „Константин Величков.Той обяви, че вече се работи по втория перон, който се намира при парка „Св. Петър и Павел“, а след това ще започне изграждането при ул. „Цар Симеон“ и между бул. „Т. Александров“ и „Ал. Стамболийски“, където също ще бъде подменено осветлението. Зам.-кметът обяви, че се отпускат около 100 млн. лева за ремонти и поправка на пътната инфраструктура, като в тази сума влизат и големите ремонти. Той обясни, че от вчера е пуснато движението по новоремонтирания бул. „Тодор Каблешков“ и там движението вече се осъществява в по две ленти в посока. „От днес се затваря бул. „Монтевидео“ между улиците „Боряна“ и „Никола Петков“. За времето на ремонта движението в участъка е преустановено. Плановете са за около месец участъкът да бъде изцяло обновен.В зависимост от прогнозата в последния уикенд на този месец или в първия на следващия, бул. „Васил Левски“ ще бъде изцяло затворен в участъка между „Граф Игнатиев“ и Ректората. Тролейбусите ще се движат по бул. „Г.С. Раковски“. През това време за около 16 ч. булевардът трябва да бъде изцяло асфалтиран с износващия пласт. Другата седмица се очаква да се монтират гранитните плочи по „Граф Игнатиев“, а до края на месеца ще бъде изцяло завършен ремонтът на ул. „Солунска“ в участъка от бул. „Витоша“ до ул. „Христо Белчев“. В началото на август ще бъде затворена отсечката между „6-ти септември“ и „Цар Иван Шишман“, както и градинката на „Св. Седмочисленици“, разясни зам.-кметът. ", "date": "2018.07.19", "title": "Само за 2018-а София ще плати 20 млн. за улично осветление"}
{"url": "https://www.novinite.bg/articles/162164/BABH-dava-oshte-61-hil-lv-obezshteteniya-za-umartveni-jivotni", "text": "Днес по обяд Българската агенция по безопасност на храните ще преведе още 61 хиляди лева обезщетения за земеделски производители от ямболските села Странджа и Крайново, чиито животни бяха умъртвени заради чумата.Изплащането в Странджа е от 11:30 часа, а в Крайново – от 13:00 часа. По банков път са преводите за стопани, подали молба за изплащане по банков път. Останалите се получават на касите на общините.", "date": "2018.07.19", "title": "БАБХ дава още 61 хил. лв. обезщетения за умъртвени животни"}
{"url": "https://www.novinite.bg/articles/162152/Tramp-smeni-versiyata-Rusiya-se-bila-namesila-v-izborite-v-SASht", "text": "Тръмп обърна палачинката след серията критики, на които бе подложен след срещата си с Путин както от политическите си противници, така и от съпасртийците си. „Руският президент Владимир Путин е персонално отговорен за вероятната руска намеса в американските избори“, заяви президентът на САЩ. „Да, защото той е начело на страната. Това е същото, както аз се смятам за отговорен за това, което се случва в нашата страна. Така че, като лидер на страната вие бихте могли да го смятате за отговорен“, заяви стопанинът на Белия дом в интервю за телевизия Си Би Ес, предаде БГНЕС.На съвместната си пресконференция с Путин в Хелзинки Тръмп заяви, че в скандала с предполагаемата руска намеса на изборите в САЩ са „виновни и двете страни“, с което си навлече яростна критика вътре в САЩ. Американският президент уточни, че не вижда доказателства за руска намеса в американските избори.Във вторник Тръмп заяви, че е направил лапсус и е имал предвид точно обратното, че Русия е могла да се намеси в изборите. Разследването на вероятната руска намеса в американската избори, а също така на предполагаемите връзки на Тръмп с Москва, които се отричат и от Белия дом, и от Кремъл, се води от специалния прокурор Робърт Мюлер и двете камари на Конгреса. До момента не са предявени доказателства, въпреки че разследването продължава повече от година. ", "date": "2018.07.19", "title": "Тръмп смени версията - Русия се била намесила в изборите в САЩ"}
{"url": "https://www.novinite.bg/articles/162156/Rosatom-i-National-Geographic-predstavyat-v-balgarskiya-efir-Divite-rajski-katcheta-Rusiya", "text": " е първият филм от поредицата, която достига до публиката, благодарение на „Росатом“ и който ще бъде излъчен от National Geographic в българския ефир на 21 юли от 19.00 часа. Лентата ще отведе зрителите на незабравимо пътешествие в най-отдалечение и неизследвани региони на Русия – Камчатка, Алтай и Арктика. Техните сурови, но крехки екосистеми са заплашени от разрушителните ефекти на промяната на климата.Проектът „Дивите райски кътчета“ достига до публиката благодарение на „Росатом“ и ще бъде излъчван в програмата на National Geographic по целия свят. Проектът включва заснемането и излъчването на поредица пълнометражни документални филми за недокоснати територии, чиито екосистеми са особено уязвими към въздействието на глобалното затопляне. Основна цел на проекта е да привлече вниманието на международната общност към климатичните промени и нуждата от глобален преход към чиста енергия.В продължение на няколко месеца снимачният екип на „Дивите райски кътчета“ обикаля най-отдалечените кътчета на територия, простираща се на 10 000 км от изток на запад в най-голямата страна на планетата. Вижте как мечките в Камчатка ловят риба, моржовете плуват по бреговете на Арктика, а мускусните бикове оцеляват в суровите условия на времето, както и много други представители на редки видове от разнообразната флора и фауна в техните естествени хабитати.   ", "date": "2018.07.19", "title": "Росатом и National Geographic представят в българския ефир „Дивите райски кътчета: Русия“"}
{"url": "https://www.novinite.bg/articles/162143/Otnovo-oblachen-hladen-i-na-mesta-dajdoven-den", "text": "Днес ще се задържи ветровито. Ще духа умерен временно до силен вятър от запад-северозапад. Облачността ще е променлива - често значителна и на места, главно в източната половина от страната ще има краткотрайни валежи, придружени с гръмотевици. Максималните температури ще са между 24 и 29 градуса, за София - около 24, сочи прогнозата на НИМХ-БАН.Атмосферното налягане ще се задържи по-ниско от средното за месеца и ще е без съществена промяна.В планините облачността ще е променлива, след обяд ще е по-често значителна и на места ще превали и прегърми. Ще духа умерен до силен вятър от север-северозапад. Максималната температура на височина 1200 метра ще е около 16 градуса, на 2000 метра – около 10.По Черноморието преди обяд ще е предимно слънчево. В следобедните часове ще се развива купеста и купесто-дъждовна облачност и на места ще има краткотрайни валежи с гръмотевици. Ще духа умерен временно до силен вятър от запад-северозапад. Максималните температури ще са 26-28 градуса. Температурата на морската вода е около 26. Вълнението на морето ще е 1-2 бала.", "date": "2018.07.19", "title": "Отново облачен, хладен и на места дъждовен ден"}
