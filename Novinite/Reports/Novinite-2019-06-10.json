{"url": "https://www.novinite.bg/articles/176734/ABV-predlaga-partijnata-subsidiya-da-e-mejdu-5-i-7-lv", "text": "\r\nВ границите между 5 и 7 лв. трябва да се фокусира дискусията колко да бъде минималната партийна субсидия, заяви лидерът на АБВ Румен Петков по повод законопроекта на МС за 1 лев на глас. Според Петков всичко под тази граница ще обрече партиите на зависимост.\r\n\r\n\r\n\r\n\r\n\r\n\r\n", "date": "2019.06.10", "title": "АБВ предлага партийната субсидия да е между 5 и 7 лв."}
{"url": "https://www.novinite.bg/articles/176709/Ministar-Karanikolov-se-sreshtna-s-kitajskiya-vicepremier-Hu-Chunhua", "text": "Министърът на икономиката Емил Караниколов се срещна вицепремиера на Китай г-н Ху Чунхуа. Двамата обсъдиха търговско-икономическото сътрудничество между двете държави в Нинбо, където се провежда ежегодното Експо за търговия и инвестиции във формат 17+1. Икономическият министър подчерта, че България подкрепя и активно допринася за развитието на Инициативата за сътрудничество между ЦИЕ и Китай във формат „17+1“.Китайският вицепремиер посети българския щанд и само на още две страни от ЦИЕ на Изложението, на което близо 20 български компании представят своите продукти. Министър Караниколов изтъкна, че сътрудничеството между България и Китай в областта на търговията устойчиво нараства през последните години. „Тенденцията продължава, като само за първото тримесечие на 2019 г. стокообменът бележи ръст от 11% и достига 683.2 млн. щ.д., в сравнение с първите три месеца на предходната година“, допълни той. По думите му българският износ за Китай през 2018 г. е достигнал рекордно високо ниво, а за периода януари-март 2019 г. възлиза на 240.6 млн. щ.д. и бележи ръст от 16.1% спрямо I-III 2018 г. По време на визитата си в Китай икономическият министър посети и Шанхай, където проведе среща с ръководството на Шанхайския борд за развитие на чуждестранните инвестиции. На срещата Караниколов се договори с домакините да рекламират България и да промотират български компании и стоки на шанхайските инвеститори.", "date": "2019.06.10", "title": "Министър Караниколов се срещна с китайския вицепремиер Ху Чунхуа"}
{"url": "https://www.novinite.bg/articles/176713/Mladen-Marinov-Darjavata-sazdava-denonoshten-Nacionalen-koordinacionen-centar-po-patna-bezopasnost", "text": "Държавата ще създаде денонощен Национален координационен център по пътна безопасност, съобщи министърът на вътрешните работи Младен Маринов, предаде БГНЕС. Центърът ще работи без прекъсване и идеята му е да има светкавична реакция при пътни инциденти, съобщи министър Маринов.Очаквайте подробности.", "date": "2019.06.10", "title": "Младен Маринов: Държавата създава денонощен Национален координационен център по пътна безопасност"}
{"url": "https://www.novinite.bg/articles/176706/KZP-zapochva-aktivni-proverki-po-moreto-ot-nachaloto-na-yuli", "text": "Комисията за защита на потребителите (КЗП) започва активни проверки в туристическите и търговските обекти в морските курорти от началото на следващия месец, съобщи председателят Димитър Маргаритов. „Надявам се хотелиерите и ресторантьорите по Българското Черноморие да са подготвили добре своите обекти за новия летен туристически сезон. Всички предпоставки за старта му вече са налице. Ние започнахме нашите проверки първо от местата, за които в минали периоди сме установявали, че има проблем – липсвала е категоризация и е била наложена мярката „временно затваряне”, условията не са отговаряли на необходимото за рекламирания брой звезди и пр. Очаквам от средата на този месец вече всички обекти да работят пълноценно и поетапно да продължим своите проверки.”, посочи Маргаритов в предаването „Имате думата” по Канал 3.През целия летен сезон в туристическите обекти инспекторите ще проверяват категоризацията и гарантирането на правото на информация за видовете предоставяни услуги в съответното място – хотел, къща за гости и т.н., и за грамажите и цените в менютата на ресторантите. Димитър Маргаритов обясни, че при осъществяването на проверките за съответствие се ползва отработен алгоритъм, който осигурява обективност – т.нар. чек листове, в които са отбелязани изискванията, на които трябва да отговаря съответният туристически обект в зависимост от степента на неговата категоризация. „Понякога се дават препоръки за отстраняването на някои малозначителни несъответствия. По такъв начин искаме да покажем на този, който управлява съответния обект, че има начин пропускът да бъде поправен, хубаво е това да се случи, но ако не бъде изпълнено предписанието в определен срок, следва санкция. Където обаче се установят безспорни отклонения от изискванията за категоризиране, се предприемат по-нататъшни действия”, каза още той. Най-сериозното нарушение е обектът да работи без категоризация и в тези случаи се налага най- тежката мярка – „временно затваряне”.„Когато един турист отиде в такъв обект, той не може да има яснота какво да очаква и изисква от стопанисващия въпросното място за настаняване и практически не разполага с никаква защита. Най-вероятно ще претърпи неблагополучия, независимо от това, че ние ще се намесим и ще затворим този обект”, подчерта Маргаритов. Когато пък обектът не отговаря на изискванията по закон за притежаваната от него категория, тогава няма как да бъде гарантиран очакваният от потребителите комфорт, изтъкна председателят на КЗП. „Ние, освен че налагаме санкция, уведомяваме Министерството на туризма, което като категоризиращ орган има право да намалява категорията на туристически обекти, които не изпълняват изискванията за дадения брой звезди”, добави той. Маргаритов обобщи най-често срещаните нарушения в туризма.По думите му те са свързани с премълчана или заблуждаваща информация, която формира у потребителя погрешни впечатления за предоставената на вниманието му и приета от него оферта. „Например, посочено е, че в този туристически обект има СПА център, басейн, безплатен паркинг, стаята е оборудвана по определен начин и др. подобни, които той си преценява, че са му важни и заради тях взема уж информирано потребителско решение да отиде там, а впоследствие се оказва, че нещата не стоят точно така”, конкретизира председателят на КЗП. Той уточни обаче, че в последните години подобни примери са по-скоро рядкост. В около 10% от случаите при проверките се констатират нарушения, а жалбите относно качеството на туристическия продукт са едва 4% от всички оплаквания в КЗП на годишна база.", "date": "2019.06.10", "title": "КЗП започва активни проверки по морето от началото на юли"}
{"url": "https://www.novinite.bg/articles/176700/Ombudsmanat-svikva-forum-za-problemite-s-barzite-krediti", "text": "Омбудсманът Мая Манолова организира Сред констатираните проблеми, които ще се дискутират, са прекомерните лихви и такси, едностранната промяна на дължима лихва, осигуряването на банкова гаранция или поръчител, който да отговаря на свръхизисквания, на такси за експресно отпускане на кредит, за домашно посещение за подписване на договор или на друго удобно място, неподновяването на застраховка и др.Честа практика е фирмите за бързи кредити да не извършват задълбочени проверки за кредитоспособността на клиента, което води до отпускане на значителни финансови средства на неплатежоспособни лица. Лоша практика на небанковите институции е и непредоставянето на точна, достатъчна и своевременна преддоговорна информация, както и наличието на редица нарушения на формата и съдържанието на договорите за кредит.Още по-притеснителни са жалбите до институцията на омбудсмана, в които се посочва, че , по които съдът се произнесъл с влезли в сила съдебни актове за тяхната неравноправност.Във форума са поканени да участват депутати, представители на Комисията за защита на потребителите, Българската народна банка, Комисията за финансов надзор, Висшия адвокатски съвет, Асоциацията за отговорно небанково кредитиране, Камарата на частните съдебни изпълнители, Асоциацията на колекторските агенции в България, Сдружение за правна помощ на потребителите, Българска национална асоциация „Активни потребители“, съдии, адвокати и граждани.", "date": "2019.06.10", "title": "Омбудсманът свиква форум за проблемите с бързите кредити"}
{"url": "https://www.novinite.bg/articles/176703/Donchev-Balgarskoto-pravitelstvo-ne-raboti-pod-natisk", "text": "„Българското правителство не работи под натиск”, заяви пред Нова телевизия вицепремиерът Томислав Дончев относно закупуването на нови бойни самолети.„България има нужда от силна бойна авиация. Не виждам защо не се приема като българско постижение, а като услуга към друг”, заяви вицепремиерът.„България има нужда от силна бойна авиация. Не виждам защо не се приема като българско постижение, а като услуга към някой”, заяви вицепремиерът. Той обясни, че цена като 3 милиарда лева за самолетите няма.Намаляването на партийната субсидия ще бъде разглеждано с предложенията за намаляване на ДДС за хляба, напомни вицепремиерът. Ако безплатната детска градина бъде въведена, това ще бъде форма на ранно обхващане на децата, особено от малцинствените групи, които впоследствие ще продължат образованието си, съобщи още Дончев в коментар на предложението на Делян Пеевски. Въвеждането на диференцирани ставки на ДДС, обаче, открива огромни възможности за злоупотреба и са много трудни за администриране, затова е твърде вероятно ГЕРБ да отхвърли предложението за диференциация на ДДС на хляба, каза Дончев и допълни, че това не е окончателно и тепърва ще се водят разговори.„В Патриотичния фронт има много силна вътрешна комуникация, но каквото и да си говорят вътре, има общ консенсус, че тази коалиция трябва да работи. Ако ВМРО поиска преразглеждане на споразумението – няма нещо, което да не бъде преразглеждано, но аз лично бих приел разговори за това дали пакетът приоритети трябва да бъде обогатен с някакви предложения, а не непрекъснато да си мерим резултата“, коментира Дончев.Вицепремиерът коментира и предложението за партийна субсидия от 1 лев на глас.„Когато някой тласка разговора постоянно към популизма, конвенционалните мерки не винаги дават резултат. Това предложение би следвало да се гледа с всички останали предложения, включително и тези за диференцирани ставки на ДДС за храните”, заяви Дончев. \"Едно е да правиш популизъм на гърба на партия, друго е да я правиш на гърба на държавата. С по-малко субсидии ще се правят по-скромни кампании, и ще се свият разходите за семинари, и други партийни инициативи. Намаляването на субсидията на партиите ще наложи Сметната палата и други институции да работят много по-усилено, за да се предотврати намесата на лобисти и спонсори в работата на партиите\", допълни Дончев.„Въпреки всички рационални аргументи, попитайте 10 човека от тях 9 ще ви кажат, че партиите не трябва да получават субсидии”, коментира още Дончев. Според него субсидия от 1 лев на глас би променило политическия живот.„Рисковете са факт. Тогава и хората, и институциите трябва много по-стриктно да следят какво правят партиите, трябва да се следи откъде идват парите, да се ограничи вътрешнопартийният живот. Кампаниите ще бъдат много по-семпли”, коментира Дончев.", "date": "2019.06.10", "title": "Дончев: Българското правителство не работи под натиск"}
{"url": "https://www.novinite.bg/articles/176720/Rumen-Petkov-Predlojenieto-za-partijna-subsidiya-ot-1-lev-e-cinizam", "text": "Предложението на ГЕРБ за партийна субсидия от 1 лев е цинизъм и измества темата с растящата цена на електроенергията. Коментарът направи лидерът на АБВ Румен Петков. От партията сигнализираха за увеличаващи се загуби на Националната електрическа компания, нарастване на броя енергийно бедни домакинства у нас и предстоящ колапс в енергетиката. Според Румен Петков партийната субсидия трябва да бъде фиксирана между 5 и 7 лева, а отговорност за надплатените суми през последните две години трябва да се търси от администрацията на финансовото министерство.", "date": "2019.06.10", "title": "Румен Петков: Предложението за партийна субсидия от 1 лев е цинизъм"}
{"url": "https://www.novinite.bg/articles/176716/Yurij-Shterk-e-osvoboden-ot-dlajnostta-zamestnik-ministar-na-vanshnite-raboti", "text": "Със заповед на министър-председателя Бойко Борисов от длъжността заместник-министър на външните работи е освободен Юрий Щерк. Юрий Щерк беше предложен за извънреден и пълномощен посланик на Република България в Кралство Мароко със седалище в Рабат с Решение № 75 на Министерския съвет от 18 февруари 2019 година.", "date": "2019.06.10", "title": "Юрий Щерк е освободен от длъжността заместник-  министър на външните работи"}
{"url": "https://www.novinite.bg/articles/176717/Obmbudsmanat-e-poluchil-3-hilyadi-jalbi-sreshtu-firmite-za-barzi-krediti", "text": "Над 3 хиляди жалби срещу фирмите за бързи кредити е получила за три години омбудсманът Мая Манолова. Според нея, при тези фирми няма ефективен контрол от държавата. Според сигналите до Манолова, има неравноправни клаузи в договорите за бързи кредити, с които пряко се нарушават правата на потребителите.Oмбудсманът иска законодателни промени, които да ограничат таксите, дължимите суми да не се променят едностранно от фирмите и да не се изискват банкова гаранция или поръчител. Мая Манолова настоява и да бъде приет Закон за частния фалит.„България е в топ 5 по лоши кредити. Изискванията, които представят пред клиентите си фирмите за бързи кредити, са трудно изпълними или неизпълними. Имаме случай с така наречените „кредити за 1 лев”. Да, лихвата наистина е за 1 лв., но задължението да бъде сключен договор с гарант, докарва възнаградителната лихва до ниво от 130 %”, заяви Манолова.По думите и все още има договори в празни полета, без погасителен план, задължение за подписване на запис на заповед. Тя спомена и за онлайн договори, при които клиентът няма пълна информация какви са условията на бързото кредитиране.", "date": "2019.06.10", "title": "Обмбудсманът е получил 3 хиляди жалби срещу фирмите за бързи кредити"}
{"url": "https://www.novinite.bg/articles/176738/Ekspert-Sluchayat-ot-Plovdiv-ni-pokaza-che-Balgariya-ne-e-ostrov-na-spokojstvieto", "text": "Случаят от Пловдив има една добра страна и тя е, че ни показа, че България не е остров на спокойствието, както се смяташе. България е част от ЕС и НАТО, не е просто някаква бяла точка върху картата на света. Това заяви в студиото на ''Плюс-минус'' в ефира на Нова телевизия експертът по киберсигурност Любомир Тулев във връзка с обвиненото за подготвяне на терористичен акт 16-годишно момче от Пловдив.По думите му това е шанс родителите да се ангажират по-сериозно с децата си.,,В социалните мрежи има спящи клетки и такива хора, които наблюдават какво пишеш, какво търсиш и в един момент установяват контакт с теб. Най-често това са уязвими деца, които биват набелязани и оттам-нататък започна постепенната им обработка, докато не ги изкарат от обикалящата им среда. Именно тогава започва експлоатирането на тази установена връзка, посочи Тулев.След това комуникацията от една мрежа се премества в криптирани чатове от рода на ''Телеграм'', където е невъзможно да се разбере какво си пишат участниците. Затова и ''Телеграм'' по данни от 2016 г. се използва от 34 процента от всички джихадисти по света'', обясни експертът.Той посъветва родителите да инсталират програми за родителски контрол на устройствата, които ползват децата им, за да ги държат под ''мониторинг''.,,Родителите трябва да разберат, че както учат децата си на добро и лошо, трябва да започнат да ги учат, че в днешния свят има терористи и атентати, защото по тази тема има много какво да се говори'', допълни по темата клиничният психолог и педагог Михаил Михайлов.Той обясни, че по принцип по-податливи са юношите, които лесно попадат под влияние, защото в тези години обикновено започват да търсят своята идентификация извън семейството, поради което са доста благодатна среда за такива неща.", "date": "2019.06.10", "title": "Експерт: Случаят от Пловдив ни показа, че България не е остров на спокойствието"}
{"url": "https://www.novinite.bg/articles/176699/Krie-li-riskove-stroejat-na-AEC-Belene", "text": "„Категоричен противник съм на строежа на АЕЦ „Белене” – без значение кой ще я строй. Не можем да си играем със съдбата и живота на хората в България, заради преследване на икономически интереси”.Това каза Александър Йорданов, избран за евродепутат от листата на ГЕРБ и СДС. В ефира на „Здравей, България” той коментира дали е необходим строежа на АЕЦ „Белене” у нас и позицията на страната ни между Запада и Русия.„Още утре бих подарил руските реактори на Китай или Венецуела”, добави Йорданов. По думите му макар мнението му по въпроса да се различава от това на ГЕРБ, то идва от позицията на гражданското право. Според него трябва да различаваме критиката към определена политика от отношението към човека.", "date": "2019.06.10", "title": "Крие ли рискове строежът на АЕЦ \"Белене\"?"}
{"url": "https://www.novinite.bg/articles/176739/Prez-poslednite-10-godini-srednata-pensiya-u-nas-se-e-uvelichila-a-broyat-na-pensionerite-e-namalyal", "text": "През последните 10 години средната пенсия у нас се е увеличила, а броят на пенсионерите е намалял, показват данните на НОИ. Увеличението на средната пенсия е със 102 лева – от 234 на 332 лева. За същия период броят на пенсионерите е намалял с 50 хиляди души. В момента общият им брой е 2 милиона и 147 хиляди. Жените са повече – 1 милион и 255 хиляди, а мъжете пенсионери са с 363 хиляди по-малко. ", "date": "2019.06.10", "title": "През последните 10 години средната пенсия у нас се е увеличила, а броят на пенсионерите е намалял"}
{"url": "https://www.novinite.bg/articles/176724/Rumen-Radev-udostoi-poslanika-na-SASht-v-Balgariya-Erik-Rubin-s-orden-Stara-planina-parva-stepen", "text": "Президентът Румен Радев удостои на церемония днес посланика на САЩ в България Ерик Рубин с орден „Стара планина“ първа степен за заслугите на дипломата за развитието на българо-американските отношения.Орденът „Стара планина“ първа степен, с който днес удостоявам американския посланик у нас Ерик Рубин, е израз и на значението, което България отдава на стратегическото партньорство със САЩ, заяви президентът Румен Радев при връчването на най-висшето държавно отличие на дипломата, чиято мисия приключва тази година.„На посланик Рубин се падна честта да ръководи американското посолство в различни по своя характер глобални предизвикателства. Но той направи така, че в тази сложна международна обстановка нашите отношения да се развиват възходящо и актуализира двустранния дневен ред. Проведоха се много срещи и посещения на високо ниво, които маркираха и за години напред посоката на нашите отношения“, посочи Румен Радев. По думите му в сферата на отбраната и сигурността посланик Рубин е внесъл нов импулс в българо-американските отношения, с особен акцент върху модернизацията на българските въоръжени сили. „По времето на неговия мандат се разшири обхватът и интензивността на двустранните учения и тренировки. Укрепена беше и връзката в борбата с тероризма“, каза президентът Румен Радев отбеляза и приноса на Ерик Рубин за задълбочаването на търговско-икономически връзки между България и САЩ. По думите на президента, в последните години се наблюдава непрекъснат и солиден възход в двустранния стокообмен.„Посланик Рубин бе достъпният посланик, който усещаше пулса на българското общество. Със своите многобройни и разнообразни инициативи, посещения в цялата страна, срещи с ученици, студенти, представители на културата, образованието и на бизнеса той намери достъп до обикновения български гражданин и отправи своите послания“, посочи президентът. Румен Радев отбеляза и интереса на американския посланик към българския език и история, които познава задълбочено.Българо-американските отношения са по-силни и крепки отколкото, когато пристигнахме тук преди почти 3 години и половина благодарение на работата на българите и на американците, посочи посланик Ерик Рубин и благодари за оказаната чест. По думите му, с американска помощ у нас са били развити икономическите сектори с висока добавена стойност като информационните технологии. Стотици компании са инвестирали в България през последните години, каза Ерик Рубин.Посланикът изказа удовлетвореността си от усилията на България за постигане на  енергийна независимост и диверсификация. Той отбеляза постигнатия прогрес в изграждането на дългосрочни взаимоотношения в сферите на сигурността, борбата с тероризма, миграцията и отбраната, както и напредъка в оперативната съвместимост.Ерик Рубин подчерта и развитието на връзките между двата народа, като даде за пример над 100-те хиляди младежи, които са преминали летни стажове в САЩ. Няма да е лесно на напусна България, заяви посланикът и увери, че ще се върне в страната, защото тя е като втори дом за него.", "date": "2019.06.10", "title": "Румен Радев удостои посланика на САЩ в България Ерик Рубин с орден „Стара планина“ първа степен"}
{"url": "https://www.novinite.bg/articles/176719/Nepravitelstveni-organizacii-vnesoha-v-MS-stanovishta-sreshtu-zastroyavaneto-na-Chernomorieto", "text": "Неправителствени организации внесоха в Министерския съвет становища срещу „нетърпимата презастроена среда на крайбрежието ни и ограничаването на гражданските права“.Пред „Хоризонт“ Тома Белев от Асоциацията на парковете в България заяви, че трябва да се направи цялостна оценка на променяния повече от 20 пъти Закон за управление на Черноморското крайбрежие и анализ на прилагането му.„Това е във връзка с процеса, който приема в момента Народното събрание на второ четене. Считаме, че измененията не са достатъчни, трябва да са малко по-категорични, за да може да се гарантира както опазването на дюните и плажовете, така и развитието на туризма, включително на къмпинг туризма. В момента Законът за устройство на черноморското крайбрежие предвижда много строги мерки върху белите, сивите и облесените дюни, но в същото време няма никакви мерки върху зараждащите се дюни“, коментира Белев.", "date": "2019.06.10", "title": "Неправителствени организации внесоха в МС становища срещу застрояването на Черноморието"}
{"url": "https://www.novinite.bg/articles/176718/Bulgargaz-iska-po-niska-cena-na-gaza-za-tretoto-trimesechie", "text": "\"Булгаргаз“ предложи по-ниска цена на природния газ през третото тримесечие заради алтернативните доставки на „синьо гориво“, предаде репортер на БГНЕС.Дъщерното дружество на Българския енергиен холдинг /БЕХ/ предложи на КЕВР да утвърди за третото тримесечие цена от 44,90 лв./MWh (без цени за достъп, пренос, акциз и ДДС).Тази цена е с 0,6% или 0,27 лв./MWh по-ниска от утвърдената за второто тримесечие.„Предложената за утвърждаване по-ниска продажна цена на природния газ за ІІІ-то тримесечие на 2019 г., се дължи на договорените от \"Булгаргаз\" ЕАД алтернативни доставки на по-ниски цени, в сравнение с тази по дългосрочния договор с основния доставчик“, се казва в съобщението на газовия доставчик.БГНЕС припомня, че основен доставчик на „синьо гориво“ за страната ни е руският гигант „Газпром“. На 31 май 2019 г. изпълнителният директор на „Булгаргаз“ Николай Павлов обяви, че неговата компания ще поиска по-ниски цени на природния газ, защото е успяла да договори 140 млн. куб.м. газ, различен от руския.Става дума за холандска фирма, която е доставила американско „синьо гориво“. Количествата, които са доставени, са 90 млн. куб. метра за второто тримесечие, и още 50 млн. куб. метра за третото тримесечие.", "date": "2019.06.10", "title": "\"Булгаргаз\" иска по-ниска цена на газа за третото тримесечие"}
{"url": "https://www.novinite.bg/articles/176726/Zaharieva-Tryabva-da-uskorim-izgrajdaneto-na-Koridor-8", "text": "\"Трябва да ускорим проекта на Транспортен коридор номер 8\", заяви вицепремиерът и министър на външните работи Екатерина Захариева, предаде БГНЕС.По нейна покана в МВнР се състоя първото заседание на Съвместната междуправителствена комисия, създадена по силата на договора за приятелство, добросъседство и сътрудничество с Република Северна Македония. Комисията е съпредседателствана от двамата външни министри – Екатерина Захариева и македонският ѝ колега Никола Димитров.В изказването си Захариева припомни, че двете страни са създали обща работна група, която да работи по изграждането на Паневропейски транспортен коридор 8, както и че България и Македония все още нямат железопътна свързаност помежду си. „Има осигурено финансиране. Това не са прости инфраструктурни проекти“, отбеляза Захариева.Двете страни подписаха официалния протокол от днешното заседание, чиято основна цел е да бъде направен преглед на прилагането на подписания на 1 август 2017 г. договор за приятелство. Освен пленарни разговори между членовете на комисията, двамата министри проведоха и разговор на четири очи.Министър Захариева подчерта, че обсъжданите теми са много, сред които икономика, култура, образование, както и работата на съвместната историческа комисия. Тя отчете, че политическите взаимоотношения между двете страни бележат голям напредък, а като пример за това даде разменените общо 8 визити между премиерите за последните две години, както и множеството делегации и срещи на различни форуми. „Има конструктивен, добросъседски и приятелски дух между двете държави“, отбеляза Захариева. България и Македония бележат и ръст в стокообмена помежду си през 2017 и 2018 г.. Наблюдава се обаче малък в спад в първото тримесечие на тази година, но икономическите министерства на двете държави започват работа за преодоляване на тази тенденция.„Исторически въпроси за нас са крайъгълният камък в Договора за добросъседство“, подчерта още Захариева и допълни: „Да учим младите хора на истината“. Все пак тя отбеляза, че е постигнат значителен напредък, но изрази надежда за още по-интензивна работа.", "date": "2019.06.10", "title": "Захариева: Трябва да ускорим изграждането на Коридор 8"}
{"url": "https://www.novinite.bg/articles/176711/InterContinental-Sofia-pobeditel-v-Svetovnite-nagradi-za-turizam-2019-edna-istoriya-za-uspeha", "text": "София, 8 юни 2019. Само година след отварянето си, иконата на съвременния лукс в България – InterContinental Sofia, е победител в две категории на престижните Световни награди за туризъм – „Водещ хотел в България“ и „Водещ нов хотел в Европа“ за 2019.Част от международната луксозна марка хотели InterContinental® Hotels & Resorts, InterContinental Sofia бързо се превърна в лидер на българския пазар и се утвърди като еталон за лукс. Това се вижда и във впечатляващите резултати за последните 12 месеца по отношение на рейтинг и мнения на гости: според един от критериите на веригата за оценка на качеството – Guest HeartBeat, цялостното впечатление на гостите за 2019 не е падало под 93%, с тенденция да бъде в Топ 3 за бранда в Европа.В допълнение, хотелът спечели Сертификатът за отличие на Trip Advisor за 2019 и през целия период на дейност запази своя рейтинг в онлайн платформите за резервации над впечатляващите 9 точки. В края на 2018, InterContinental Sofia стана член на ексклузивната програма Fine Hotels and Resorts, представяща водещите хотели от този ранк и привличаща опитни пътешественици от цял свят. Още от нейното въвеждане, програмата е изключително успешна за хотела поради привилегиите, които носи на гостите, като настаняване в по-висок клас стая, късно напускане, закуска, вечеря или обяд за двама и други. InterContinental Sofia впечатлява местните и чуждестранни гости със своя дискретен и елегантен интериор, уникална локация, спиращи дъха гледки и персонално обслужване. В края на миналата година, InterContinental Sofia откри своя Президентски апартамент, простиращ се на обща площ от 235 кв. м., който е единствен по рода си продукт за българския пазар.Апартаментът е разположен на седмия етаж на хотела и предлага на гостите впечатляваща гледка към Витоша, изтънчен дизайн, удобства от най-висок клас, което го превърна и в предпочитан домакин за делегации, вечери в тесен кръг и медийни събития. Какво стои зад тези резултати само година след откриването? Според Генералния мениджър г-н Анджело Зукала, формулата за успеха е вниманието към всеки детайл от престоя на госта в хотела – от топлото посрещане на Рецепция, през неповторимия комфорт в стаята до незабравимото кулинарно изживяване.„Следвайки международния етикет на нашия бранд InterContinental®, ние предлагаме истинско гостоприемство на всеки гост, като преминаваме отвъд петзвездния стандард за обслужване и добавяме лично отношение във всеки един момент. Именно това кара гостите да ни обичат!“ – казва г-н Зукала. InterContinental Sofia e част от InterContinental Hotels Group (IHG®) – водеща компания в хотелиерската индустрия, с повече от 400 000 служители в над 100 страни. В момента IHG® има 5656 действащи хотела в световен мажаб и 1916 в процес на изграждане.", "date": "2019.06.10", "title": "InterContinental Sofia – победител в Световните награди за туризъм 2019  – една история за успеха"}
{"url": "https://www.novinite.bg/articles/176708/18-godishna-poluchi-uslovna-prisada-za-shofirane-sled-upotreba-na-narkotici", "text": "18-годишна абитуриентка от Харманли получи присъда от 6 месеца условно с 3-годишен изпитателен срок за употреба на наркотици. Тя е шофирала лек автомобил след употреба на кокаин, предаде БНР.Зрелостничката беше арестувана на 26-и май, в нощта на бала си. Книжката ѝ е отнета за 9 месеца, наложена ѝ е и глоба от 300 лева.Присъдата беше произнесена след споразумение с прокуратурата. Решението на Харманлийския районен съд е окончателно и не подлежи на обжалване и протест.", "date": "2019.06.10", "title": "18-годишна получи условна присъда за шофиране след употреба на наркотици"}
{"url": "https://www.novinite.bg/articles/176733/Britanskiyat-princ-Filip-chestva-98-iya-si-rojden-den", "text": "Съпругът на кралица Елизабет Втора принц Филип чества в семеен кръг своя 98-и рожден ден и получи поздравления от кралското семейство, предадоха световните агенции.\"Кларънс хаус\", канцеларията на престолонаследника принц Чарлз, поздрави в Туитър Единбургския херцог по случай неговия рожден ден, като към текста беше прибавена и снимка отпреди 68 години. На нея е изобразен принц Филип как държи за ръката 2-годишния принц Чарлз, дошъл да го посрещне на стълбите на самолета след посещение в Малта през 1951 година.Аналогични поздрави в Туитър разпространи и Кенсингтънският дворец, където е разположена канцеларията на най-големия син на принц Чарлз, принц Уилям. В туита също фигурира фотография на дядото с внука, както и портрет на принц Филип с кралицата.Празненствата, свързани с рождения ден на Единбургския херцог, по традиция преминават в семеен кръг. Единственото публично мероприятие в чест на този ден е артилерийският салют, даден в \"Хайд парк\".", "date": "2019.06.10", "title": "Британският принц Филип чества 98-ия си рожден ден"}
{"url": "https://www.novinite.bg/articles/176696/Zapochva-nov-remont-na-magistrala-Trakiya", "text": "От днес започва нов ремонт на магистрала \"Тракия\". Мястото е пътният възел „Цалапица”, на 112-тия километър на магистралата. Ще бъде сменена асфалтовата настилка.На различни етапи ще бъдат затваряни пътните връзки в района. На първо време - от 08:00 сутринта до 20:00 часа днес ще е затворена връзката София - Цалапица. Ще има осигурен обходен маршрут.За ремонта са предвидени около 400 000 лева. От Пътната агенция призовават шофьорите да карат внимателно и да спазват сигнализацията.", "date": "2019.06.10", "title": "Започва нов ремонт на магистрала „Тракия”"}
{"url": "https://www.novinite.bg/articles/176697/Medicinski-sestri-ot-Vidin-zaplashvat-s-novi-protesti", "text": "Медицински сестри от видинската болница „Св. Петка” готвят протест заради ниските си заплати, които не са увеличени въпреки обещанията на властта.„Нито едно от исканията ни до момента не е изпълнено. Не бяхме чути. Получаваме 580 лева, в тази болница 610 лева са най-високите заплати”, заяви Диана Богомилова, медицинска сестра. „Общо сме 200 медицински специалиста, като около 60 от тях са в пенсионна възраст”. ", "date": "2019.06.10", "title": "Медицински сестри от Видин заплашват с нови протести"}
{"url": "https://www.novinite.bg/articles/176715/Provejdane-na-Darjaven-individoalen-shampionat-po-sportna-akrobatika-za-2019", "text": "Бронзови медали за Никола Йосифов и Десислав Ангелов от Акробатичен клуб „Локомотив-Русе“ на Държавния индивидуален шампионат за 2019 г.! На 8 и 9 юни в София се проведе Държавният индивидуален шампионат по спортна акробатика за възрастите 6-9 г., 6-12 г. и 8-14 г.За Акробатичен клуб „Локомотив-Русе“ в състезанието заедно с медалистите успешно представиха своя труд и възпитаниците на треньорите Любомир Ковачев, Христина Велизарова и Елена Великова и хореографката Силивия Малинова-Добрева, както следва: Адрияна Беджева, Александра Акманова, Алина Сейковска, Виктор Недев, Виктория Акманова, Виктория Иванова, Виктория Димитрова, Гергана Русанова, Даяна Гатева, Емилия Йосифова, Ивайла Петрова, Лъчезар Къцарков, Михаил Цонев, Моника Якобсен, Нелия Иванова и Росица Млеченкова. На 29 и 30 юни Русе е домакин на Държавния индивидуален шампионат по акробатика за големите възрасти.Очакваме ви в зала „Дунав“, за да подкрепим нашите състезатели и да се насладим заедно на този труден, красив и атрактивен спорт.", "date": "2019.06.10", "title": "Провеждане на Държавен индивидоален шампионат по спортна акробатика за 2019"}
{"url": "https://www.novinite.bg/articles/176698/Sofijska-voda-vremenno-shte-prekasne-vodosnabdyavaneto-v-nyakoi-chasti-na-stolicata", "text": "На 11 юни 2019 г. (вторник), във връзка с подмяна на спирателни кранове на резервоар „Градоман“ кв. „Градоман“ гр. Банкя, се налага спиране на водоподаването от 09:00 до 21:00 часа на клиентите на „Софийска вода”, живеещи в района на: Вилна зона „Банкя“ – ул. „Рила“, ул. „Зора“, ул. „Искра“, ул. „Железничарска“, ул. „Кос“, ул. „Кукувица“, ул. „Средна гора“, кв. „Градоман“ При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: кв. „Градоман“ – на площада .На 11 юни 2019 г. (вторник), във връзка с изграждане на сградно водопроводно отклонение на ул. „Карлово“ жк. „Банишора“, се налага спиране на водоподаването от 09:30 до 19:00 часа на клиентите на „Софийска вода”, живеещи в района на: ул. „Карлово“ от ул. „Враня“ до ул. „Козлодуй“ При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Карлово“ ъгъла с ул. „Козлодуй“.На 11 юни 2019 г. (вторник), във връзка с подмяна на сградно водопроводно отклонение на ул. „Дърводелица“ с. Панчарево, се налага спиране на водоподаването от 10:00 до 16:00 часа на клиентите на „Софийска вода”, живеещи в района на: ул. „Дърводелица“ , ул. „Йованец“, ул. „Цар Иван Шишман“ При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Дърводелица“ ъгъла с ул. „Йованец“.На 11 юни 2019 г. (вторник), във връзка с подмяна на сградно водопроводно отклонение на ул. „Любомир Миланов“ с. Владая, се налага спиране на водоподаването от 09:30 до 19:30 часа на клиентите на „Софийска вода”, живеещи в района на: ул. „Любомир Миланов“ от ул. „Страната“ до ул. „Реката“ При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. Любомир Миланов“ №71.На 11 юни 2019 г. (вторник), във връзка с подмяна на сградно водопроводно отклонение на ул. „Св. Георги Победоносец“ кв. „Кремиковци“ , се налага спиране на водоподаването от 10:00 до 18:00 часа на клиентите на „Софийска вода”, живеещи в района на: ул. „Св. Георги Победоносец“ от ул. „Радивоя“ до ул. „Света Петка“ Съобщение до медиите 10 юни 2019 г. „Софийска вода” АД Телефонен център: 0800 121 21 Бизнес парк София, Сграда 2А Повече за „Софийска вода“:  Предоставя услугите водоснабдяване, отвеждане и пречистване на отпадъчните води на територията на столичната община с население 1,4 милиона души  Първото публично-частно партньорство и най-големият инвеститор във водния сектор на страната  209,16 млн. лв. за подобряване на ВиК системата и опазването на околната среда предвижда инвестиционната програма за периода 2017 – 2021 г.  42,5 млн. лв. инвестиции за 2016 г.  9 ноември 2010 г. „Софийска вода“ АД става част от „Веолия“, която придобива мажоритарния дял от 77,11% в дружеството При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Св. Георги Победоносец“ ъгъла с ул. „Св. Петка“.Ремонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. Засегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .“Софийска вода” АД предварително се извинява на своите клиенти за причинените временни неудобства! Интернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2019.06.10", "title": "„Софийска вода” временно ще прекъсне водоснабдяването в  някои части на столицата"}
{"url": "https://www.novinite.bg/articles/176732/Buri-i-porojni-dajdove-v-Rumaniya", "text": "\r\nПоройни дъждове и силни бури засегнаха град Търгу Жиу в югозапания румънски регион Горж.\r\n\r\n\r\n\r\n\r\n\r\n", "date": "2019.06.10", "title": "Бури и поройни дъждове в Румъния"}
{"url": "https://www.novinite.bg/articles/176704/Bum-na-uhapanite-ot-karleji-v-stolicata", "text": "Голяма част от общините в страната ще стартират извънредна акция \"Кърлеж\" заради бума на ухапани. Пръскане срещу кърлежи предстои в София от понеделник, 10 юни. Обикновено това се извършва два пъти в сезона, но сега се налага заради повишената им популация, съобщи пред \"Монитор\" завеждащата отдел \"Паразитология и ДДД\" в Столичната регионална здравна инспекция Цезарина Илиева.Ще бъдат третирани най-напред от гробищните паркове, тъй като в събота е Задушница и се очаква на гробовете на близките си да отидат много хора. Илиева поясни, че завишено множене на гадинките има на всеки три-четири години, най-вече в топли месеци с чести валежи.В градските паркове и градини са извършени двукратни обработки срещу кърлежи, като по преценка на експертите на някои зелени площи са възложени и допълнителни, казаха от Столична община и допълниха, че през април е направена обработка и срещу ларвите на комарите, уточниха, че обработките се извършват при окосени тревни площи и сухо време поне едно денонощие.През месец юли предстои обработката на тревните площи в София срещу бълхи.Ръстът на пострадалите от ухапване се обяснява с влажната пролет и топлото време, които съдействат за растежа на тревната растителност и популацията на кърлежи и комари край морето.\"Ixodes Ricinus са най-често срещаните кърлежи у нас, като паразитират по овце, крави, едри домашни и горски животни. Развиват се за 2-3 години. Ларвите и нимфите паразитират по дребни гризачи и животни. Пренасят лаймска болест (лаймска борелиоза), кърлежов енцефалит, туларимия и др. Rhipicephalus sanguineus (кафяв кучешки кърлеж) паразитира по кучета, котки, дребни животни и хора. Развива се по-бързо и до четири месеца може да стане възрастен. Преносител е на марсилска треска пироплазмоза по кучетата и др. Rhipicephalus bursa е кърлеж, паразитиращ по говеда, овце, коне, кози и рядко върху кучета и дребни животни\", обясняват още от ДДД. Този вид пренася бабезиоза, анаплазмоза, тейлериоза, пироплазмоза, бруцелоза и др. Проблемът с нашествието на кърлежи е много актуален и значим. Ухапването им може да причини сериозни здравословни проблеми, предупреждават специалистите.Дъждовете и влажното време са идеални условие не само за кърлежите, но и за досадните комари. Ухапването от комари почти винаги предизвиква реакция на организма, изразяваща се в зачервяване на кожата и силен сърбеж на ухапаното място. Понякога при по-чувствителни организми като следствие от разчесването могат да се получат подуване, рани, инфекции, повишена температура, нарушения в кръвното налягане, стомашни проблеми, сърцебиене, астматични кризи.По 10 човека на ден приема спешното отделение на Университетската болница \"Света Анна\" в София за вадене на кърлежи, съобщи нейният говорител Антон Луков.Кърлежите разнасят опасната инфекция лаймска болест, която ако не се лекува, може да завърши фатално. Осем са регистрираните случаи на заразата за последните две седмици в страната, показва справка на Националния център за заразни и паразитни болести.От началото на годината към момента те са общо 78 случая. За същия период през изминалата година са регистрирани 125 случая.Продължава втората за годината обработка против кърлежи на терени с обществено значение на територията на община Варна, съобщи Антоанета Тончева, директор на ОП \"Дезинфекция, дезинсекция и дератизация\". В периода от 10 до 28 юни повторно ще бъдат обработени дворовете на детските ясли и градини. Всички третирания ще се провеждат в предобедните часове, като дворовете на детските и учебни заведения ще се обработват след предварително уведомяване на директор или друго отговорно лице. Използваните биоциди са предназначени за битова употреба и са микрокапсулирани, с ниска токсичност. Третираните площи се обозначават с предупредителни табели.В периода от 13 до 25 май за втори път против кърлежи бяха обработени Морска градина и парковете в Аспарухово, Младост, Възраждане, Владиславово и парк \"Елин Пелин\", заяви още Тончева. Дезинсекцията против комари в големите паркове ще се извършва при подходящи климатични условия в ранните утринни или късните вечерни часове в периода от 6 до 14 юни. От години във Варна се работи превантивно, но когато има по-голяма популация и по сигнали на граждани, се пръска повече от планираното.", "date": "2019.06.10", "title": "Бум на ухапаните от кърлежи в столицата"}
{"url": "https://www.novinite.bg/articles/176702/Obshtina-Strelcha-obyavi-bedstveno-polojenie", "text": "Кметът на Стрелча  Стойно Чачов обяви бедствено положение на територията на общината, предава Радио “Фокус“-Пазарджик. В заповедта на кмета Стойно Чачов се посочва, че причина за обявяването на бедственото положение е усложнената метеорологична обстановка, довела до сериозно компрометиране на вододайната зона на град Стрелча и необходимост от предприемане на спешни и неотложни аварийно-възстановителни дейности за прекратяване на последствията, водещи до увреждане на здравето на хората и значителни щети на имуществото.Бедственото положение се обявява поради неколкократното заливане на водовземните съоръжения на реката и затлачването им с тиня, пясък, чакъл, камъни и дървета, многократното преустановяване на водоподаването към града и изчерпване на запасите от вода в резервоарите, и замърсяването им с тиня, а също и поради компрометиране на участъци от довеждащия водопровод – разрушени подпорни стени и оголени тръби.Бедственото положение е в сила от днес до 17 юни.Водоснабдителното дружество в Стрелча предупреди, че вследствие на поройните дъждове обстановката около водовземните съоръжение е силно усложнена.Водата, която пристига в пречиствателната станция, е изключително мътна. „ВиК-С“ събират водата в резервоар и вече е започнало възстановяване на водоподаването, ако не възникне извънредна ситуация. Водното дружество предупреждава, че водата е негодна за пиене, а може да се използва само за битови нужди.", "date": "2019.06.10", "title": "Община Стрелча обяви бедствено положение"}
{"url": "https://www.novinite.bg/articles/176725/Otkriha-nad-9-mln-stikera-napodobyavashti-ukrainski-akcizni-banderoli", "text": "Митнически служители от Главна дирекция „Митническо разузнаване и разследване“ /ГД МРР/ откриха контрабандно пренасяни 9 090 000 броя отпечатани изображения, наподобяващи украински акцизни бандероли за тютюневи изделия, с различни серийни номера.На 04.06.2019 г. около 12:15 часа, на излизане от Република България през ГКПП Силистра е селектиран за щателна митническа проверка товарен автомобил с турски регистрационен номер, който по документи е превозвал изделия от алуминий и каучук от Турция за Русия. След като митническите служители забелязват манипулации по пломбажното въже, при извършената проверка установяват, че в средната част на товарното помещение камионът превозва 36 кашона, съдържащи опаковки с пачки по 500 бандерола, с отпечатано на тях изображение, наподобяващо украински акцизен бандерол за тютюневи изделия, с различни серийни номера.Нелегалната пратка от 9 090 000 стикера с изображения на украински бандероли, с общо тегло 576 кг, е задържана. Срещу шофьора на автомобила е съставен акт за установеното административно нарушение. Работата по случая продължава.", "date": "2019.06.10", "title": "Откриха над 9 млн. стикера, наподобяващи украински акцизни бандероли"}
{"url": "https://www.novinite.bg/articles/176705/S-12-sm-se-e-povishilo-nivoto-na-Dunav-pri-Svishtov", "text": "С 12 см се е повишило нивото на река Дунав при Свищов за изминалото денонощие. Това съобщиха от Хидрометеорологична станция - Свищов.Водният стоеж на реката е 690 см, а температурата - на водата 19.4 градуса.Слънце преди обяд и дъжд след пладне предвиждат синоптиците за българския участък на Дунав.В следобедните часове ще има интензивни валежи, на места придружени със силен вятър и гръмотевици. Ще има условия и за градушки. Ще духа слаб до умерен вятър от североизток. Максималните температури ще са между 24° и 27°.", "date": "2019.06.10", "title": "С 12 см се е повишило нивото на Дунав при Свищов"}
{"url": "https://www.novinite.bg/articles/176695/Predimno-slanchevo-shte-e-vremeto-dnes", "text": "Днес преди обяд ще е предимно слънчево. Около и след обяд ще се развива купеста и купесто-дъждовна облачност, на много места, ще има краткотрайни валежи, придружени с гръмотевици и временно усилване вятъра. Възможни са и градушки. По-интензивни ще са явленията в Централна България. Ще духа слаб до умерен североизточен вятър. Преобладаващите максимални температури ще са между 24° и 29°.Над планините около и след обяд ще се развива купеста и купесто-дъждовна облачност и ще има краткотрайни валежи с гръмотевици. Ще духа умерен вятър от изток-североизток. Максималната температура на височина 1200 метра ще бъде около 18°, на 2000 метра 12°.По Черноморието ще преобладава слънчево време. Ще се развива купеста и купесто-дъждовна облачност. На отделни места около и след обяд ще превали и прегърми. Максималните температури на въздуха ще са между 24° и 27°. Температурата на морската вода е от 19° на север, до 24° на юг. Вълнението на морето ще е 1-2 бала.", "date": "2019.06.10", "title": "Предимно слънчево ще е времето днес"}
{"url": "https://www.novinite.bg/articles/176712/Eksperti-obyasniha-kak-e-bil-radikaliziran-uchenikat-obvinen-v-terorizam", "text": "„Въпреки радикализацията на Исляма, ние не сме превели и изучили внимателно знакови книги, които позволяват да се извършва мащабна радикализация”, заяви Тихомир Стойчев, експерт по сигурността и бивш директор на СЦБОП, пред Нова.Този коментaр той направи във връзка със случая с 16-годишното момче от Пловдив, което беше заловено да приготвя самоделна тръбна бомба, след като прегърнало идеологията на ислямизма чрез интернет.„Пропусната е възможност да бъде работено много продължително именно от ДАНС. Те не могат да бъдат структура, която само да предава сигнали към прокуратурата”, каза още Стойчев.По думите му не се знае как детето ще се идентифицира от тук нататък – дали няма да приеме, че е предадено от родител и да възникне задълбочаващ се вътрешно семеен конфликт, заради непредпазливо действие, което представлявало опит за съдебна репресия на границата между малолетие и непълнолетие.„Нямаме подходяща семейна образователна среда за младите хора. Интернет не може да бъде абсолютно защитено пространство”, заяви от своя страна Георги Апостолов от Центъра за безопасен интернет. Той разказа за случай на британска журналистка, направила експеримент, при който слага бурка и се снима на фона на килим с арабски мотиви, при което на 15-тата минута с нея се свърза вербуващ на ИДИЛ.„Моделът на вербовка е един и същ. Те виждат интерес – когато някое от децата започне да проявява интерес в големите социални мрежи. В някакъв момент към него се прикачва съответния член на групировката и го прехвърля към анонимизираща програма”, добави Апостолов.", "date": "2019.06.10", "title": "Експерти обясниха как е бил радикализиран ученикът, обвинен в тероризъм"}
{"url": "https://www.novinite.bg/articles/176721/Motorist-zagina-sled-katastrofa-s-Mercedes-kraj-Sofiya", "text": "Моторист загина в катастрофа край столицата. Около 10.55 часа на 8 юни на тел. 112 се получил сигнал за пътнотранспортно произшествие между автомобил и мотоциклет на второкласен път 82, преди подстъпа на Долна баня,съобщиха от ОД на МВР-СофияМотоциклетистът е загинал на място.Водачът на лекия автомобил \"Мерцедес“ е изпробван с дрегер, отчел отрицателен резултат.", "date": "2019.06.10", "title": "Моторист загина след катастрофа с Мерцедес край София"}
{"url": "https://www.novinite.bg/articles/176722/Ekspert-Momcheto-ot-Plovdiv-ne-e-edinstvenoto-verbuvano-u-nas", "text": "У нас има клетки, които лансират идеологията на \"Ислямска държава\", твърди журналистът и експерт по сигурност Мажд Алгафари във връзка с разследването за предотвратения атентат в Пловдив при съвместна акция на ГДБОП и ДАНС и задържането на вербуваното онлайн от „Ислямска държава“ 16-годишно момче.Специализираният съд е постановил мярка на младежа надзор от детска педагогическа стая. От прокуратурата внесоха протест на решението на съда и ще искат налагането на по-строга мярка пред по-горната инстанция.Според Алгафари е еднакво вероятно лицето, вербувало младежа, да се намира в чужбина и да са комуникирали на английски, както и да се е бил в България и да са общували на родния ни език.„Всичко е възможно. В България си имаме клетки, които лансират идеологията на ИДИЛ, най-вече в Пловдивско“, заяви специалистът.По негови думи има и други радикализирани у нас граждани и е само въпрос на време да бъдат открити.Експертът по сигурност допълни още, че не се знае как младежът от Пловдив е стигнал до директна комуникация с вербовчика. По думите му може наистина от любопитство то да е открило разни неща в интернет и постепенно да е стигнало до връзка с човек, който да го обработва.Момчето е било жестоко манипулирано, допълни Стефан Ташев.\"Като говорим за Ислямска държава, нещата се промениха много през последните години. Тя се пренесе в Европа, пренесоха се клетките, вербуват се хора - такива уязвими. Такива хора вербуват, те му обръщат внимание, тази обработка очевидно се прави от професионалисти\", категоричен беше Ташев пред Bulgaria ON AIR.Двамата казаха още, че сега момчето трябва да понесе цялата строгост на закона, но също така трябва българските разследващи да разберат от него максимално много информация за клетките на ИДИЛ у нас.", "date": "2019.06.10", "title": "Експерт: Момчето от Пловдив не е единственото вербувано у нас"}
{"url": "https://www.novinite.bg/articles/176710/Nacionalen-festival-na-lavandulata-shte-se-provede-na-Enovden", "text": "Шестият национален фестивал на лавандулата тази година ще се проведе на 22 юни (в навечерието на Еньов ден) в град Генерал Тошево и на 29 юни, Петровден, в Средно Градище, община Чирпан. Целта на събитието е да отдаде внимание на водещото място на страната ни в отглеждането на лавандула и производството на лавандулово масло.От 2012 г. България е световен лидер в сектор „Производство на етерични масла“. Българските земеделски стопани отглеждат хиляди декари с най-модерните и маслодайни сортове лавандула, а безупречното качество на добиваното от тях лавандулово масло е добре разпознаваемо и много търсено на международните пазари. България е безспорен световен лидер в отглеждането на маслодайна роза Дамасцена и лавандула и представата за страната ни все по-често се свързва с тези две изключително красиви, благоуханни и икономически рентабилни култури. Националният фестивал на Лавандулата стартира със своето първо издание през 2014 г. в живописното Средногорско селце Средно Градище, община Чирпан.Седмица по- късно празникът гостува на трудолюбивите земеделски стопани от Добружда, като негов любезен домакин са жителите на град Генерал Тошево. Средно Градище се утвърди като традиционен домакин на Фестивала, тъй като в неговото землище, преди почти 100 години са направени едни от най-старите експериментални лавандулови насаждения в страната. Този уникален и единствен по рода си празник отдава заслужено внимание и почит към труда и усилията на предприемчивите земеделски стопани от Тракия и Добруджа – регионите с най-голяма концентрация на лавандулови насаждения.Организатор на Националния фестивал на Лавандулата е Организационен комитет с председател Нина Гиргинова. Почетен председател на организационния комитет е актьорът Станислав Яневски, чиято световна популярност изключително много помага на каузи, свързани с опазване на околната среда, развитие на земеделието и съхраняване на българските културно- исторически традиции. Стан, както всички го наричат, носи дълбоко в сърцето си гордостта, че е българин и всеотдайно популяризира при всяка възможност природните забеежителности, георграфски предимствата и историческо наследство на своята родина.Фестивалът се провежда с финансовата и морална подкрепа от Община Генерал Тошево и община Чирпан, дестилерии, предприемачи и земеделски стопани. Фестивалната програма е изключително разнообразна, с множество културно- музикални изяви на творци и изпълнители от страната и чужбина, делова среща на земеделци, агро-специалисти, предприемачи, търговци на етерични масла и представители на местната и държавна администрация от сектор „Земеделие“.Една от най-желаните и привлекателни инициативи на фестивала е Детската лавандулова работилница, изключително атрактивен и масово посещаван e Базарът на лавандулови и био-продукти, артистични и музикални участия, благотворителни инициативи, конкурс „Крал и кралица на Лавандулата“.Всяка година двете издания на Националния фестивал на Лавандулата има своя гост- звезда и богата фолклорно-музикална програма, съвкупност от най-характерните и обичани народни песни и танци от Тракия и Добружда. Гостите на фестивала вече са се радвали на изпълненията на поплярни и любими изпълнители като Нелина, Джена, Глория, Валя, Кичка Бодурова, а тази година звезда на празника ще бъде родената в Добруджа певица Димана. Нейната музика връща спомена за автентичността на добруджанския многогласен фолкор и изразителността на добруджанската песен. Всяко издание на фестивала е обвързано с конкретна и значима за региона кауза – съпричастност към читалищната дейност в отделните региони, възстановяване на църковни сгради и съхранение на уникални реликви, набиране на средства за детски школи по изкуство, приложни клубове, опазване на културни и исторически паметници, традиции и популяризиране на регионални обичаи.", "date": "2019.06.10", "title": "Национален фестивал на лавандулата ще се проведе на Еньовден"}
{"url": "https://www.novinite.bg/articles/176701/Dneven-horoskop-za-ponedelnik", "text": "В ума ви се блъскат мисли, които ви се иска да прогоните от съзнанието си. Те ви натоварват, защото не сте способни да признаете пред себе си каква е причината точно тези картини да се появяват в главата ви.Изморени сте и това си личи. Изминалата седмица за вас е била толкова натоварена на работното място, че сега имате нужда от ефективна почивка. Осигурете си я, за да успеете да презаредите енергията си.Поставете спомените си в рамка, за да не напускат те никога живота и съзнанието ви. Ценните моменти не бива да бъдат захвърляни с лека ръка - трябва да знаете как да ги съхранявате в сърцето си.Вижте повече на:", "date": "2019.06.10", "title": "Дневен хороскоп за понеделник"}
{"url": "https://www.novinite.bg/articles/176727/Eksperti-izvarshiha-proverka-na-hotel-v-s-Gurgulyat", "text": "Експерти на Държавен фонд „Земеделие“ и Министерство на земеделието, храните и горите извършиха проверка на хотел в с. Гургулят. Това съобщиха от пресцентъра на МЗХГ.Кандидатът е подал проектно предложение чрез МИГ Сливница-Драгоман за финансиране на проект „Оборудване за отопление на съществуващ хотел (водогреен котел на твърдо гориво 116 kW)” по ,,Програма за развитие на селските райони‘‘ (2014-2020 г.).Стойността на исканата субсидия е 58 157 лв. Този хотел е изграден със средства по Програма САПАРД. Проектът е одобрен през декември 2006 г. и е платен през 2008 г.„След построяването през 2008 г., обектът функционира като предоставя туристически услуги. Бил е проверяван от ДФЗ преди да бъде изплатено окончателното финансиране по Програма САПАРД. В периода 2009 – 2013 г., в рамките на мониторинговия период, са извършени пет последователни проверки. Обектът функционира, като предоставя туристически услуги“. Това обяви Стефан Спасов, началник отдел в Министерството на земеделието, храните и горите след извършената проверка.Той поясни, че хотелът действа като туристически обект и не се използва за лични нужди. Има собствен интернет сайт, в който са обявени цени на услуги и форма за резервация, има договор с интернет сайт за резервации.„При изписване на името на туристическия обект, той фигурира и в други сайтове, които предоставят хотелски услуги. По данни на собствениците, средната заетост на обекта на месец е около 25 нощувки“, каза още той.Г-жа Николинка Миланова, която е собственичка на хотела коментира, че е кандидатствала по програма САПАРД и е била одобрена. Обектът се посещава от гости основно през почивните дни. „Кандидатствам за отопление, защото се изгарят по 100 кубика дърва за 1 година и е трудно да се поддържа отопление“, каза. Тя заяви, че проверката не я притеснява, защото не използва хотелът за собствено жилище.Стефан Спасов уточни, че 14-те обекта, чиято проверка започна от вчера, са свързани с туристически дейности и проектните им предложения са подадени през новия програмен период. „Проверяваме дали това са обекти, които реално функционират или се използват за лични нужди“, коментира експертът. Преди тяхното одобрение от ДФЗ ние извършваме проверката. Резултатите от извършената проверка ще бъдат предоставени на Фонда и същите те ще бъдат взети предвид от тях при разглеждането на проектното предложение“, каза още Стефан Спасов.Предстои да бъдат проверени още 12 проекта, кандидатствали за развитие на туристически дейности. Поредността им се определя от медиите.", "date": "2019.06.10", "title": "Експерти извършиха проверка на хотел в с. Гургулят"}
{"url": "https://www.novinite.bg/articles/176728/40-novi-kameri-sledyat-karame-li-v-bus-lentite-v-stolicata", "text": "40 камери от днес следят бус лентите – целта е да увеличим скоростта на движение на градския транспорт и точността. Това написа кметът на София Йорданка Фандъкова в профила си в социалната мрежа \"Фейсбук“.Моля, шофьорите да не нарушават правилата. А КАТ вече имат всички инструменти, за да осигуряват спазването на закона за движение, пише кметът на столицата. \"Поредните 20 нови автобуса тръгват от днес по линии 85 и 280. Те са на природен газ, с най-високия екологичен стандарт и осигурена достъпност за майки с колички и трудно подвижни хора. От този транш нови автобуси остават още 20, които ще обслужват линия 204“, пише още Фандъкова. За 5 г. обновихме 90% от всички градски автобуси на линия и намалихме 2,5 пъти вредните емисии от обществения транспорт. Модернизацията не спира – през тази година очакваме още 13 нови трамвая и 15 електробуса, които ще бъдат експлоатирани от \"Столичен електротранспорт“, отбелязва още столичният кмет.", "date": "2019.06.10", "title": "40 нови камери следят караме ли в бус лентите в столицата"}
{"url": "https://www.novinite.bg/articles/176714/Institutat-za-istoricheski-izsledvaniya-predstavya-nauchnite-si-postijeniya", "text": "Дейността, постиженията и инициативите на Института за исторически изследвания ще бъдат представени на 12 юни 2019 г. от 14:00 ч. зала „Проф. Марин Дринов” – БАН (ул. „15 ноември” № 1). Събитието е в рамките на кампанията „БАН представя своите институти“ и е част от честванията на 150-годишнината на Българската академия на науките.Програмата включва презентация на проекти на Института, свързани с актуални теми като Западните Балкани, миграциите на хора и идеи в България и Унгария през периода ХІХ–ХХІ в., епистоларното наследство на Марин Дринов и др. Документална изложба „70 години живяна история – Институтът за исторически изследвания в образи и дати” и изложение на книги на учени от Института ще бъдат разположени в централното фоайе на БАН от 11 до 14 юни 2019 г.", "date": "2019.06.10", "title": "Институтът за исторически изследвания представя научните си постижения"}
{"url": "https://www.novinite.bg/articles/176730/I-pri-vtorata-iznenadvashta-proverka-v-kashta-za-gosti-nyama-narusheniya", "text": "Експерти на Държавен фонд „Земеделие“ и Министерство на земеделието, храните и горите извършиха проверка на хотел в с. Гургулят.Кандидатът е подал проектно предложение чрез МИГ Сливница-Драгоман за финансиране на проект „Оборудване за отопление на съществуващ хотел (водогреен котел на твърдо гориво 116 kW)” по \"Програма за развитие на селските райони\" (2014-2020 г.). Стойността на исканата субсидия е 58 157 лв. Този хотел е изграден със средства по Програма САПАРД. Проектът е одобрен през декември 2006 г. и е платен през 2008 г., съобщиха от фонда.„След построяването през 2008 г., обектът функционира като предоставя туристически услуги. Бил е проверяван от ДФЗ преди да бъде изплатено окончателното финансиране по Програма САПАРД. В периода 2009-2013 г., в рамките на мониторинговия период, са извършени пет последователни проверки. Обектът функционира, като предоставя туристически услуги“. Това обяви Стефан Спасов, началник отдел в Министерството на земеделието, храните и горите след извършената проверка, предаде БГНЕС.Той поясни, че хотелът действа като туристически обект и не се използва за лични нужди. Има собствен интернет сайт, в който са обявени цени на услуги и форма за резервация, има договор с интернет сайт за резервации. „При изписване на името на туристическия обект, той фигурира и в други сайтове, които предоставят хотелски услуги. По данни на собствениците, средната заетост на обекта на месец е около 25 нощувки“, каза още той.Николинка Миланова, която е собственичка на хотела коментира, че е кандидатствала по програма САПАРД и е била одобрена. Обектът се посещава от гости основно през почивните дни. „Кандидатствам за отопление, защото се изгарят по 100 кубика дърва за 1 година и е трудно да се поддържа отопление“, каза. Тя заяви, че проверката не я притеснява, защото не използва хотелът за собствено жилище.Стефан Спасов уточни, че 14-те обекта, чиято проверка започна от вчера, са свързани с туристически дейности и проектните им предложения са подадени през новия програмен период. „Проверяваме дали това са обекти, които реално функционират или се използват за лични нужди“, коментира експертът. Преди тяхното одобрение от ДФЗ ние извършваме проверката. Резултатите от извършената проверка ще бъдат предоставени на Фонда и същите те ще бъдат взети предвид от тях при разглеждането на проектното предложение“, каза още Стефан Спасов.Предстои да бъдат проверени още 12 проекта, кандидатствали за развитие на туристически дейности. Поредността им се определя от медиите.", "date": "2019.06.10", "title": "И при втората изненадваща проверка в къща за гости няма нарушения"}
{"url": "https://www.novinite.bg/articles/176729/Slavchev-Fandakova-da-poeme-politicheskata-otgovornost-za-Grafa", "text": "Десет дни след окончателното приключване на ремонта на улица „Граф Игнатиев” част от настилката около трамвайните релси при новоремонтирания пл. \"Славейков\" и при кръстовището с улица \"Иван Шишман\" се надигна, а плочките са счупени. Още при откриването, столичният кмет Йорданка Фандъкова е уведомена за дефектите по „Графа”, но както самата тя още тогава спомена, дефектите няма да бъдат ремонтирани, защото не пречели на цялостното движение. Столичната община наложи глоба от само 109 хил. лв. на \"Джи Пи Груп\" заради лошо качество и констатирани проблеми при ремонта, а щетите за Столицата са огромни. Гаранцията на ремонта на улица \"Граф Игнатиев\" е 8 години, а той струваше на данъкоплатците над 24 млн. лв. без ДДС.През март тази година инж. Симеон Славчев, общински съветник от „Политическа група 5”, заедно с колегата си Иван Велков поискаха от кмета Фандъкова да даде категорични отговори дали общината е давала съгласие да се изкореняват дърветата по „Графа”, колко дървета са били „временно” отстранени и какво е състоянието им след приключването на ремонта? Според отговора на кмета на Столична община тя не е давала указания, не е издавала разрешителни и няма информация за изкореняване и последващо връщане на дървета по Граф Игнатиев, а за нарушенията е наложила символична глоба от 57 000лв.Във връзка с това, председателят на ПП МИР Симеон Славчев, поиска оставката на столичния кмет и добави, че това е най-малкото, което Фандъкова дължи на столичани. „Сега е готово, но е некачествено, а резултатът от безобразния ремонт на „Граф Игнатиев”, който премина през всички фази на абсурда, тепърва ще се развива с пълна пара” подчерта общинския съветник.Днес стана ясно, че Министерството на регионалното развитие и благоустройството е глобило Столична община с над 1,5 млн. лв. заради установени нередности в обществените поръчки за ремонти в централната част на града. По думите на Славчев „Близо 800 хил. лв. е наложената глоба за проблемите около изпълнението на ремонта на улица „Граф Игнатиев”, което е с близо 700 хил лв. повече отколкото Фандъкова поиска от изпълнителите на ремонта. Разликата, разбира се, ще я платят данъкоплатците.”По думите на Славчев е недопустимо и противозаконно спечелена обществена поръчка с одобрен проект да се подменя в движение, както многократно се случи на Графа, а и не само там. „Управление на принципа „проба-грешка” стана запазена марка за ГЕРБ.Погрешните управленските решения, които общинските съветници на ГЕРБ вземат, доказват вината, която носят за всеки провален ремонт в София. И въпреки че не лепят плочките и не запълват фугите те носят вината за случилите се некачествени ремонти, за провалени проекти и за пилеенето на общински средства „ бе категоричен още съпредседателя на ПГ 5. „Г-жа Фандъкова трябва лично да поеме политическата отговорност за Графа” заяви Симеон Славчев и поиска от прокуратурата да информира до къде е стигнало разследването за ремонтите по Графа.През октомври 2018 от „Политическа група 5” първи поискаха оставката на тогавашния зам.кмет по транспорта Евгени Крусев заради промяна на договора за \"Граф Игнатиев\", която първоначално бе отказана от кмета на Столична общината, но след самосезирането на прокуратурата и повдигнатите срещу Крусев обвинения, тя бе принудена да я поиска и да я приеме. „Тогава г-жа Фандъкова излезе и ясно заяви позицията си, че от този момент натам лично отговаря за Графа. Време е вината да бъда поета лично от нея!” категорично заяви Симеон Славчев.", "date": "2019.06.10", "title": "Славчев: „Фандъкова да поеме политическата отговорност за „Графа”"}
{"url": "https://www.novinite.bg/articles/176731/Mladen-Marinov-Obstanovka-i-v-procesite-nalaga-sazdavaneto-na-antiteroristichni-centrove", "text": "Промяна в оперативната обстановка и в процесите налага създаването на антитерористични центрове. Това каза пред журналисти министърът на вътрешните работи Младен Маринов във връзка с опита за терористичен акт на 16-годишно момче в Пловдив, съобщава Агенция Фокус.\"Идеята за тези центрова е обсъждана с г-н Гешев и с главния прокурор и на ниво Министерски съвет. Това се прави с цел да се концентрира и обработва информацията, така че най-бързо да се стига до тази информация и действията, които се предприемат, да са координирани между всички институции.\", посочи вътрешният министър.По думите му, в момента има Национален контратерористичен център, който работи в структурата на Националната агенция \"Държавна сигурност\".\"Той е точката за контакт, която имаме с външните партньри. Промяната обаче не винаги означава, че има проблем. Напротив. Ние трябва да направим промяната преди да е дошъл проблемът и тогава, когато е необходима.\", разказа Младенов.Попитан дали органите на реда имат информация за сходни на този в Пловдив случаи, той заяви, че в интерес на работата е те да не стават обществено достояние.\"Аз не бих искал това дете да влиза в обществения фокус. По този начин ние го лишаваме от възможността то да се адаптира, в която и да е друга среда. С това дете трябва да се работи в посока то да се изведе от тази среда, в която е влязло\", коментира Младенов.Според силовия министър е нужна и информационна кампания сред учениците.\"Тя и сега се прави, но това не е работа само на МВР. Трябва да зелегне и в Закон за тероризма. Там има изписани мерки, които всяка институция трябва да изпълнява\", допълни той.Този случай конкретно бил оповестен пък, защото е имало подготовка и набашяне на вещества, които в определена компилация могат да създадат взрив.\"В момента, в който колегите са преценили, че ситуацията не търпи отлагане, тогава са се намесили\", допълва Младен Маринов.", "date": "2019.06.10", "title": "Младен Маринов: Обстановка и в процесите налага създаването на антитерористични центрове"}
{"url": "https://www.novinite.bg/articles/176737/Maya-Manolova-Firmite-za-barz-kredit-se-prevrashtat-vav-firmi-za-barz-krah-na-grajdanite", "text": "„От мен като омбудсман се очаква да защитя гражданите, защото за част от тях плащането на огромни лихви, разноски, обезщетения и неустойки е непосилно. Много от хората изпадат във финансовото блато, застрашени са от финансово изключване, заради лавинообразното нарастване на дълговете им. Така от моментно решение в труден за гражданите финансов момент, фирмите за бърз кредит се превръщат във фирми за бърз крах за тях“. Това каза омбудсманът Мая Манолова по време на инициираната от нея в институцията кръгла маса по проблемите на гражданите с фирмите за бързи кредити.„През последните седмици имаме жалби и от адвокати, и от магистрати със систематизиране на проблемите, с които се сблъскват в своята практика. Става дума за сериозни нарушения от страна на фирмите за бързи кредити, на заобикаляне на закона и включване в договорите за бързи кредити на най- разнообразни неравноправни клаузи“, каза Манолова. По думите й форумът има за цел не само да „алармира за проблемите“, но и да се набележат мерки за тяхното преодоляване, включително да се обърне внимание и на Асоциацията за отговорно небанково кредитиране за тяхното съществуване. На дискусията бяха цитирани данни на БНБ, според които 2 млрд. 522 млн. са отпуснатите кредити за първото тримесечие. Пак по нейни данни 200 млн. лева са т.нар. лоши кредити или забавените за връщане такива. „Това число обаче не трябва да се приема еднозначно, тъй като една голяма част от тези кредити се продават на колекторски фирми. По данни на асоциацията на колекторите, 19 % от необслужените кредити, които са продадени на фирми за събиране на вземания, идват именно от бързи кредити“, посочи Манолова. Проблемът с необслужените кредити е в първата тройка, заедно със сложната геополитическа ситуация и с киберпрестъпността, от рисковете за 2019 г. пред финансовите системи на Еврозоната, посочва Европейската централна банка. „България е в топ 5 на страните от ЕС по лоши кредити. За 2018 г. необслужените кредити са на стойност 800 млн., като 600 млн. от тях са потребителски от физически лица“, цитира статистика общественият посредник.Омбудсманът припомни, че сред мерките, които институцията е предприела, за да защити гражданите, е законопроектът, изготвен заедно с магистрати, адвокати и граждански организации и внесен преди повече от 4 месеца в Народното събрание за промени в Гражданско процесуалния кодекс. Неговата цел е въвеждането на задължение за съда в заповедното производство да следи служебно за неравноправни клаузи в договорите. Така всичките огромните лихви, неустойки и обезщетения ще бъдат отменени като нищожни от българските съдилища. Общественият защитник подчерта, че до две седмици в институцията ще представи законопроект за частния фалит, който ще бъде още една възможност за гражданите, които са изпаднали във финансова безтегловност и нямат перспектива пред себе си и своите семейства, да получат втори шанс. „Много задълбочено и от дълго време работим с колегите за такъв закон. Ще го внесем в парламента и ще упражним натиск за приемането му от народните представители. Разбира се, преди това ще направим обсъждания с отговорните институции“, каза още омбудсманът. Манолова припомни, че миналата година концепцията на този законопроект е била широко обсъдена с представители на работодателски организации, синдикати, различни министерства, банковата асоциация, депутати. „Очакват се и конкретни действия от Комисията за защита на потребителите (КЗП). Те имат правомощието да внасят колективни искове, решенията, по които след това са задължителни и за взаимоотношенията на всеки един гражданин, нищо че не е участвал в този иск, с фирми за бързи кредити“, отбеляза Манолова. Тя беше категорична, че внимателно ще прецени с екипа си необходимостта от внасяне на допълнителни законодателни предложения и даде за пример въвеждането на лицензионен режим на фирмите за бързи кредити и оперативен контрол върху тяхната дейност. На форума подробно бе обяснено какви са проблемите на хората с фирмите за бързи кредити. Те често имат неустойка за неосигуряване на поръчител, който трябва да взима например 7 пъти по-високо възнаграждение от минималната заплата. Друг проблем е осигуряването на банковата гаранция, която е ясно, че не могат да получат предвид ниското социално положение на кредитоискателя. „Абсурдно е искането за предоставяне на поръчител или банкова гаранция в тридневен срок след отпускането на кредита. Т.е. фирмата изначало е наясно, че няма как да бъде изпълнено едно такова условие“, коментира омбудсманът и допълни, че това е начин за увеличаване на възнаградителната лихва.По думите й честа практика на фирмите за бързи кредити е да включват т. нар. пакети с допълнителни услуги, които са още един начин за увеличаване на същата тази възнаградителна лихва, както и начин да се прескочи в някои случаи многократно годишния процент на разходите по един кредит. Сред другите проблеми, които открои Манолова, бяха взимането на такса за извънсъдебно събиране на кредита, което според омбудсмана означава, че тези фирми искат от хората предварително да си платят за това, че ще ги притесняват по телефона, с писма, вкъщи, на работното им място, а също и че взимат такси за домашно посещение. „Имаме оплаквания от граждани за несъразмерно високи застрахователни премии“, каза общественият защитник и като даде пример, че за кредит от 2 000 лв., се иска 1 540 лв. застраховка, която при това важи само в рамките на една седмица. Манолова беше категорична, че изброените примери са в нарушение на правилата и трябва да бъдат не само преустановени, но и санкционирани. Според нея проблемът е в липсата на контрол върху фирмите за бързи кредити, защото единственият орган, които ги контролира, е Комисията за защита на потребителите, но тя няма как да контролира ежедневно близо 100 фирми в сектора. Омбудсманът акцентира още, че за да бъде упражнявана такъв вид дейност, е необходимо лицензиране на фирмите за бързи кредити, което БНБ би могла да издава.", "date": "2019.06.10", "title": "Мая Манолова: Фирмите за бърз кредит се превръщат във  фирми за бърз крах на гражданите"}
{"url": "https://www.novinite.bg/articles/176707/Inteligentnite-mladi-hora-sa-naj-uyazvimi-ID-lesno-gi-verbuva", "text": "Обвиненият в подготовка на терористичен акт 16-годишен от Пловдив не е бил в състояние да го извърши в момента, в който майка му разбира за комуникацията с човек, представил се за член на ИДИЛ. Това каза криминалният психолог Иван Тричков, работил с момчето, преди да се намесят службите, пред bTV.Според службите той е вербуван от групировката \"Ислямска държава\".След разговори с него, той започва да се връща към нормалната си същност, добави експертът.Той обясни, че много важна е била реакцията на майката, която е усетила, че нещо става със сина й.Тя е видяла необичайност в поведението му, след като той е престанал да общува със семейството и е искал по-дълго да остава сам.Психологът също така поясни, че особено уязвими са интелигентните млади хора, които търсят някакви допълнителни знания в интернет, а хората, които се закачат за подобни младежи, са много добре обучени.Според Тричков 16-годишният ученик е гледал някакви видеа за това как се прави самоделна бомба. Това е било под формата на някакво обучение, по думите му.Той бе категоричен, че всичко е станало случайно, понеже младежът е от будните и интелигентни хора, които търсят знания навсякъде. Освен това той знае езици и комуникацията е протичала на английски език около 6 месеца.Относно приемането на исляма, според специалиста момчето не го е приело, а просто му симпатизира, като това се е случило по време на комуникацията с хората, които са се опитали да го вербуват.Явно са му поднесли така религията, че тя му е харесала, те са добре обучени да намират какъв дефицит има в дадения човек и явно са намерили неговия, коментира криминалният психолог.В тази възраст децата търсят своите реалистични герои и тези хора явно са се представили под такава форма, добави още той.Характерът на комуникацията освен това е бил стъпка по стъпка, в началото по-леко и с времето се е задълбочавала, обясни още Тричков.Той посъветва родителите да внимават как се държат децата им и заяви, че по последна информация е спрян всякакъв достъп на момчето с интернет.", "date": "2019.06.10", "title": "Интелигентните млади хора са най-уязвими, ИД лесно ги вербува"}
{"url": "https://www.novinite.bg/articles/176736/Maj-skochi-ot-blok-v-stolichniya-kvartal-Tolstoj", "text": "Мъж скочи от жилищна сграда в столичния квартал „Толстой“ и почина, съобщиха от пресцентъра на МВР, цитирани от „Фокус“. Сигнал за инцидента е подаде в 11:35 ч. Мъжът е паднал от високо върху козирката на входа на блока. В 11:40 ч. е пристигнала линейка на място и малко след като е бил качен в нея, той е починал, съобщи говорителят на Центъра за спешна медицинска помощ (ЦСМП) – София Катя Сунгарска.   Мъжът е бил на 68 години. Не се съобщават повече подробности.", "date": "2019.06.10", "title": "Мъж скочи от блок в столичния квартал „Толстой“"}
{"url": "https://www.novinite.bg/articles/176735/Sofia-Fit-Fest-2019-shte-bade-dva-pati-po-golyam-s-novi-otkriti-zoni-za-krosfit-strijt-fitnes-stanciya-i-Legion-Run-prepyatstviya", "text": "„Открий своята сила, открий своята тренировка!“ е мотото и на тазгодишния Sofia Fit Fest 2019, който ще се проведе на 4, 5 и 6 октомври в зала „Арена Армеец“. Тази година изданието на фестивала е два пъти по-мащабно. Ще бъдат представени над 35 вида фитнес дисциплини за групови тренировки и общо над 40 от най- успешните и популярни фитнес презентъри от цял свят и България.  Площта на Sofia Fit Fest 2019 е значително увеличена, в сравнение с предишната година – 2 000 кв.м. открита зона и 1 300 кв.м. закрита част, всяка от които с целодневна активна програма. И тази година най-мащабното събитие за групови тренировки се провежда в партньорство с Фондация „София – Европейска столица на спорта“. Един от най-успешните и легендарни спортисти в България – Йордан Йовчев, активно подкрепя Sofia Fit Fest 2019. Тази година той е официалният посланик на фестивала, включва се в лекторската програма, както и със собствена спортна демонтрация на станцията за стрийт фитнес, чийто възможности ще ни демонстрират и от Клуб по гимнастика и стрийт фитнес „Street Workout Bulgaria”.„С най-голямо желание и удоволствие и тази година съм част от Sofia Fit Fest. Защото има какво да предадем на всеки, който е или иска да бъде физически активен, който иска да прекара емоционално и забавно време с нас. На фестивала ще съм мотиватор и лектор, и ще се включа с личния си пример, който се надявам, че ще вдъхнови много нови фенове на активния начин на живот.“, сподели Йордан Йовчев по повод предстоящото издание на фестивала. Sofia Fit Fest 2019 ще предложи на своите посетители специално изградена открита кросфит зона, на която тази година ще се проведат състезания и с награден фонд.    Зоната се изгражда в партньорство с доказани професионалисти – кросфит треньори и мениджъри на две от най-развитите и популярни кросфит зали в София, CrossFit 681 и Crossfire. А участниците ще имат възможността да бъдат тренирани лично от Ставри Ставрев – първият българин, класирал се на най-престижните игри по кросфит в САЩ тази година, на които за 200 квоти се бориха над 400 000 атлета от цял свят. Една от целите на фестивала – да представя иновациите и последните световни тенденции в света на груповия фитнес, се осъществява и тази година. За първи път в България на Sofia Fit Fest 2019 ще бъде представена концепцията MYFUNTONE и нейният основател, шведката Яна Спринг. А превърналата се в световен феномен Strong By Zumba, тази година ще се тренира с една истинска звезда и мастър треньор от САЩ – Нейт Офър. Сред изненадите на Sofia Fit Fest 2019 са и Legion Run препятствията, специално конструирани за фестивала.„Хората в България все повече осъзнават нуждата и ползите от по-активния начин на живот, съчетаващ здравословно хранене и спорт. Вярваме, че Sofia Fit Fest ще им предостави не само нужната информация и допълнителна мотивация, но и практически съвети как да се възползват максимално от най-новите постижения и тенденции в сферата на фитнеса и спорта в зала.”, каза Марина Ранкова, създател и организатор на Sofia Fit Fest и един от водещите спортни инструктори у нас. Трите фестивални дни събират в себе си множество тренировки, демонстрации, семинари и обучения. На 4 октомври програмата е посветена на специализирани обучения и сертификации за спортни инструктори и треньори, водени от лицензирани професионалисти от цял свят.На 5 и 6 октомври участниците на Sofia Fit Fest 2019 могат да се насладят на активна програма, провеждаща се на 2 сцени, с най-популярните и утвърдени български и международни фитнес презентъри, покриващи почти всички най- обичани спортни класове (дисциплини) за групови тренировки. Всеки участник може да наблюдава или участва във всеки един клас от фестивалната програма свободно и спрямо своите предпочитания и възможности. Sofia Fit Fest е за всеки, независимо от неговите възраст, пол или ниво на спортна подготовка. Sofia Fit Fest е най-мащабният провеждан до сега международен фитнес фестивал в България.Посветено на груповите тренировки и на спорта в зала, събитието предлага спортни занимания като степ аеробика, аеробика, зумба, спининг, кросфит и още над 30 вида дисциплини. Sofia Fit Fest е без аналог у нас, събирайки на едно място множество международни презентъри и провеждайки десетки обучения за професионални инструктори и треньори, семинари за активен начин на живот и здравословно хранене, като част от основната програма на фестивала.", "date": "2019.06.10", "title": "Sofia Fit Fest 2019 ще бъде два пъти по-голям, с нови открити зони за кросфит, стрийт фитнес станция и Legion Run препятствия"}
