{"url": "http://www.novinite.bg/articles/147796/Novata-reklama-razgnevi-veganite", "text": "Най-новият рекламен клип на веригата за бързо хранене KFC вбеси вегани и природозащитници. Интересното е, че дори някои от най-големите фенове на веригата също коментираха, че от компанията този път са преминали границите, информира ДАРИК. В „The Whole Chicken“ (Цялото пиле) няколко симпатични кокошки „танцуват“ в ритъма на песента на DMX X Gon' Give It To Ya. Идеята е да се подчертае, че продуктите на веригата за бързо хранене са направени от 100% пилешко. Маркетинг директорът на KFC Мег Фарън заяви, че компанията е горда със своето пиле и не се притеснява да го покаже. По думите й проектът „Цяло пиле“ е смела крачка, с която искат да се докажат пред верните фенове на веригата. Смелата реклама обаче си навлече гнева на вегани, природозащитници, както и на много от феновете. Някои дори я определиха като „гнусна“. Директорът на организацията за защита на правата на животните (PETA) заяви, че според нея рекламата на KFC е правена от природозащитници, защото провокира състрадание към горките животни, а не желание да ги изядеш: „Всеки, който погледне тези умни, социални, чувствителни и красиви птици в очите ще осъзнае, че те са индивиди, а не просто храна“. Противоречиви са и мненията на потребителите в социалните мрежи – едни я определят като гениална, а други – като ужасяваща.", "date": "2017.07.28", "title": "Новата реклама разгневи веганите"}
{"url": "http://www.novinite.bg/articles/147751/Posleden-raboten-den-za-deputatite-izbirat-noviya-upravitel-na-NZOK", "text": "Днес е последният работен ден на парламента преди лятната ваканция.Очаква се депутатите да изберат новия управител на НЗОК. Поста вероятно ще заеме единственият кандидат – професор Камен Плочев.Народното събрание отново ще отвори врати на 1 септември. ", "date": "2017.07.28", "title": "Последен работен ден за депутатите, избират новия управител на НЗОК"}
{"url": "http://www.novinite.bg/articles/147752/DjambazkiNe-Makedoniya-se-zakacha-s-Balgariya", "text": "\"Не Македония се закача с България. Има последователна политика на Балканите да се пречи на сближаването на братските народи на двете държави\". Това заяви за \"Здравей, България\" евродепутатът Ангел Джамбазки, дни преди Скопие и София да подпишат договора за добросъседство. Правителствата и на двете страни вече дадоха съгласие за историческия документ. \"Тази политика на разделяне се извършва от 1934-та година, когато беше измислена македонската нация. Има една група хора, които служат на чужди интереси, които пречат на сближаването\", допълни той. \"Аз никога не съм виждал на живо Цветан Василев\" - така Джамбазки коментира твърденията в обвинителния акт за КТБ, според които милиони са отивали от банката към партията на Николай Бареков, която беше коалиционен партньор на ВМРО.    ", "date": "2017.07.28", "title": "Джамбазки:Не Македония се закача с България"}
{"url": "http://www.novinite.bg/articles/147748/Amerika-zasilva-sankciite-sreshtu-Rusiya-Iran-i-Severna-Koreya", "text": "САЩ засилват санкциите срещу Русия, Иран и Северна Корея. След Камарата на представителите законопроектът беше одобрен и от Сената. За да влезе в сила текстът, остава той да бъде подписан от Доналд Тръмп, информира НОВА.Законопроектът ще направи по-трудно за президента да премахва или облекчава санкции срещу Москва.Руският президент Владимир Путин заплаши с ответни мерки, а Евросъюзът изрази тревога заради големи бизнес проекти. ", "date": "2017.07.28", "title": "Америка засилва санкциите срещу Русия, Иран и Северна Корея"}
{"url": "http://www.novinite.bg/articles/147782/Razkriha-grad-na-martvite-na-Perperikon", "text": "Град на мъртвите разкри екипа на проф. Николай Овчаров при археологически разкопки на Перперикон. Некрополът се намира до най-голямата средновековна базилика в Родопите. Археолозите са се натъкнали на над 100 гроба, оформени като саркофази с камъни и покрити с каменни плочи, информира ДАРИК. \"До седмица те ще бъдат отворени\", зави проф. Овчаров. Той поясни, че гробовете, разкрити при разкопки на историческия връх до момента ка над 500, което означавало, че Перперикон е най-голямия град в Родопите през средновековието.  Разкритите около базиликата гробове са от 12-14 век. Преди това пространството около храма е било площад. Овчаров не изключва тук да се е намирал форума на града през 5-6 век.", "date": "2017.07.28", "title": "Разкриха град на мъртвите на Перперикон"}
{"url": "http://www.novinite.bg/articles/147756/Policiyata-ne-izklyuchva-plovdivskiyat-biznesmen-da-se-e-samoubil", "text": "Нова версия за смъртта на пловдивския бизнесмен, който беше открит прострелян в парк в Пловдив. Полицията не изключва Данаил Божилов да се е самоубил, информира НОВА.Мъжът беше намерен мъртъв преди дни с една огнестрелна рана в сърцето. Разследващите обаче работят и по версията за убийство. ", "date": "2017.07.28", "title": "Полицията не изключва пловдивският бизнесмен да се е самоубил"}
{"url": "http://www.novinite.bg/articles/147747/Arestuvani-balgarki-v-Turciya-ostavat-v-aresta", "text": "Жените - майка и дъщеря, били в компанията на британец. Той и по-младата жена са разследвани за връзки със сирийския клон на обявената от Анкара за терористична, организация на кюрдите ПКК, информира НОВА.От българското външно министерство потвърдиха за случая и обясниха, че засега не е ясно дали срещу задържаните ще бъде повдигнато обвинение или ще бъдат освободени.Максималният срок за задържане е 7 дни, сред което трябва или да бъдат освободени, или обвинени в престъпление. ", "date": "2017.07.28", "title": "Арестувани българки в Турция остават в ареста"}
{"url": "http://www.novinite.bg/articles/147750/Den-za-borba-s-hepatit-C", "text": "Борбата с хепатит C – на фокус в парламента. Депутати и министри ще подкрепят инициатива за елиминацията на тежката болест до 2030 година, съобщава НОВА.В момента в света 71 милиона души страдат от коварната болест. Само у нас се предполага, че около 100 000 души са носители на хепатит. Според експерти - за  бъде елиминирано заболяването, регулярно трябва да се провеждат скрининги сред населението, тъй като болестта протича безсимптомно и пациентите разбират нея, едва когато вече са настъпили усложнения.Сред най-рисковите групи са хората на възраст 40-65 г., които са имали кръвопреливане или медицинска манипулация в миналото. ", "date": "2017.07.28", "title": "Ден за борба с хепатит  C"}
{"url": "http://www.novinite.bg/articles/147758/Dneven-horoskop-za-petak", "text": "\r\n\r\nЖивеете с мисълта, че познавате хората много добре, но ще разберете, че това не е съвсем вярно. Възможно е да обидите ваш близък днес и то доста сериозно. Опитайте да оправите нещата, защото не е добре да сте в лоши отношения.\r\n\r\nОпитайте да се придвижите напред с някой нов проект или план. С каквото и да се захванете, трябва да бъдете много позитивно настроени, за да се справите. Вашите амбиции ще вдъхновят и други хора да се включат.\r\n\r\nСлушайте много внимателно всичко, което ви се казва днес. Всичко това е важно и подробностите наистина имат значение. Ако следите детайлите внимателно ще успеете да се справите с всяка ситуация по-късно.\r\nАко сте представител на друга зодия, можете да намерите дневния си  \r\n", "date": "2017.07.28", "title": "Дневен хороскоп за петък"}
{"url": "http://www.novinite.bg/articles/147763/Amerikanec-kojto-planiral-da-ubie-Barak-Obama-v-zayatvora-za-3-godini", "text": "Американец, който изразил симпатии към \"халифата\" на \"Ислямска държава\" и възнамерявал да убие Барак Обама, когато той бе президент на САЩ, бе осъден на 37 месеца затвор от федерален съд в Бостън, предаде Франс прес, цитирани от ДАРИК.   През 2015 г. Алекс Ернандес, сега на 32 години, привлякъл вниманието, като обсъждал намерението си да убие президента на САЩ. Тогава той бил в затвор в щата Масачузетс.   Властите внедрили агент, който се представил като човек, способен да осигури фалшиви документи за самоличност на Ернандес, защото той искал да напусне страната след извършване на убийството. На срещи с агента през декември 2015 и февруари 2016 г. Ернандес заявил, че иска да нападне Белия дом. Приелият исляма затворник обвинявал правителството, че представя за злодеи неговите \"братя\", които по думите му \"се борят за създаване на структурите и законите на халифата в Близкия изток\", съобщи федералната прокуратура.   \"Ако нападнете главата, останалото ще се срине\", казал той. Той уточнил, че иска да ходи на уроци по стрелба, за да може да стреля \"като снайперист\" и да изучи боравенето с експлозиви, за да заложи бомби близо до обществени сгради и \"да предизвика хаос\" докато изпълнява плана си.   Ернандес ще излежава 37-месечната присъда заедно с предишна присъда от 5 до 8 години затвор за незаконно притежание на оръжия и притежание на наркотици.", "date": "2017.07.28", "title": "Американец, който планирал да убие Барак Обама, в заятвора за 3 години"}
{"url": "http://www.novinite.bg/articles/147759/Blizo-50-dushi-sa-raneni-pri-vlakova-katastrofa-v-Barselona", "text": "Близо 50 души са ранени при влакова катастрофа в Барселона, предаде Ройтерс.Инцидентът е станал на гара „Франция” в града, предаде бТВ.За момента не се съобщава за загинали. Петима от пострадалите са в по-тежко състояние, съобщават местните медии.Според съобщения в социалните мрежи влакът не е спрял навреме и се е ударил в бетонната конструкция в края на перона.", "date": "2017.07.28", "title": "Близо 50 души са ранени при влакова катастрофа в Барселона"}
{"url": "http://www.novinite.bg/articles/147749/Nov-predsedatel-na-Sofijskiyat-rajonen-sad", "text": "Новоизбраният председател на Софийски районен съд ще встъпи официално в длъжност в петък. Александър Ангелов бе избран за шеф на най-големия съд в страната с неочаквано единодушие в съдийската колегия на Висшия съдебен съвет, информира НОВА.Това е втората процедура за избор на председател, след като първата се провали поради липса на кандидати.Съдът остана без председател, след като в края на миналата година методи лалов и заместниците му подадоха оставка в знак на несъгласие с политиката на ВСС. ", "date": "2017.07.28", "title": "Нов председател на Софийският районен съд"}
{"url": "http://www.novinite.bg/articles/147757/Bezredici-i-otnovo-zabranen-dostap-do-Hramoviya-halm", "text": "Израелската полиция отново е збранен досттъпа до Храмовия хълм в Йеросалим. Ограничението е за мъже под 50-годишна възраст, информира бТВ.Причината са нови безредици след премахването на мерките за сигурност пред джамията Ал Акса.Близо 120 души бяха ранени снощи, след като хиляди мюсюлмани се отправиха за молитва на Храмовия хълм.Палестинците отпразнуваха като победа демонтирането на пропускателните пунктове в подходите към джамията, но сблъсъците със силите на реда не престанаха. За да спре демонстрантите, полицията използва гумени куршуми, шокови гранати и палки.Днес се очаква десетки хиляди мюсюлмани да се включат в петъчната молитва.", "date": "2017.07.28", "title": "Безредици и отново забранен достъп до Храмовия хълм"}
{"url": "http://www.novinite.bg/articles/147762/Vladimir-Putin-zayavi-che-ne-moje-da-dava-ocenki-na-rabotata-na-Tramp", "text": "Владимир Путин заяви, че не може да дава оценки на работата на американския президент Доналд Тръмп, тъй като това е работа на народа на САЩ, предаде ТАСС, цитирани от ДАРИК.   След среща с финландския държавен глава Саули Нинистьо президентът на Русия каза в отговор на журналистически въпрос: \"Що се отнася до избирането на президента Тръмп, това не е наша работа и не ние трябва да даваме оценка на работата на господин Тръмп на неговия висок пост\".Путин изрази съжаление, че руско-американските отношения се принасят в жертва на вътрешнополитическите процеси в САЩ. Той изрази надежда, че \"сегашното състояние на нещата все някога ще свърши\" и тези отношения ще преминат \"в друго качество\".  Путин добави, че ако Вашингтон наложи готвените нови санкции срещу Москва, това ще бъдат \"действия с утежняващи обстоятелства и особен цинизъм\" и че те са явен опит на САЩ \"да осигурят собствените си интереси за сметка на своите съюзници\". Той подчерта, че решението за евентуалния руски отговор на тези санкции ще бъде взето, когато те влязат в сила.   Руският президент декларира, че сътрудничеството между Русия и Китай не е насочено против друга страна и че то е \"един от най-важните елементи на сигурността и стабилността в света\". На общата пресконференция финландският президент изрази разбиране във връзка с руско-китайските военноморски маневри \"Запад\" в Балтийско море. Нинистьо също декларира, че предстоящите учения \"Аврора\" в Балтийско море с участието на Финландия и САЩ не са насочени към други държави и не са \"дрънкане на оръжие\". За сирийската криза Путин каза, че главната цел на Русия е \"окончателно спиране на кръвопролитията и осигуряване на условия за мирно политическо уреждане\". Той добави, че е информирал финландския си колега \"за ситуацията около вътрешноукраинската криза\".   Владимир Путин е във Финландия по повод 100-годишнината от независимостта на страната. През декември 1917 г., веднага след болшевишката революция, Финландия, която дотогава е била част от Руската империя, обявява независимост.", "date": "2017.07.28", "title": "Владимир Путин заяви, че не може да дава оценки на работата на Тръмп"}
{"url": "http://www.novinite.bg/articles/147755/Podgotvyat-se-mashtabni-protesti-vav-Venecuela", "text": "Опозицията във  Венецуела подготвя демонстрации в цялата страна за петък. Това става въпреки наложената от властите забрана за протести около изборите за Учредително събрание в неделя. Вотът беше насрочен от президента Николас Мадуро, за да може да бъде променена конституцията, информира НОВА.Междувременно, Съединените щати наредиха на семействата на американските дипломати да напуснат Kаракас преди вота в неделя.От началото на вълната протести срещу правителството са загинали повече от 100 души. ", "date": "2017.07.28", "title": "Подготвят се мащабни протести във Венецуела"}
{"url": "http://www.novinite.bg/articles/147767/Planetata-Venera-e-nashata-naj-blizka-sasedka-ot-planetiteVIDEO", "text": "Планетата Венера е нашата най-близка съседка от планетите. Тя е земеподобна планета, много близка по големина и общи качества до Земята. Наричат я дори „планетата-сестра на Земята“, пише ДАРИК. Тя е с по-малък размер от Земята - диаметърът и е 12100 км. Обикаля около Слънцето по орбита с радиус около 108 млн. километра. Орбитата й е най-близка до окръжност, за разлика от орбитите на останалите планети. Нейното променящо се положение по небето е привличало вниманието на наблюдателите от древен Вавилон още 2000 г. пр. н. е., а първите известни таблици за нейното движение са били съставени по времето на цар Амизадуга, през първата половина на XVII век пр. н. е..Венера е най-яркият обект на небето след Слънцето и Луната. Орбитата й е вътре в орбитата на Земята, затова на небето тази планета никога не се отклонява от Слънцето на повече от 47 градуса и може да се види вечер на западния небосклон или сутрин на източния. Затова често я наричат Вечерница или Зорница.Венера е приковавала вниманието на човека почти толкова дълго, колкото и Луната. Докато Луната е била покровителка на лова и плодородието, въплътени при древните гърци в богинята Артемида, Венера олицетворява богинята на любовта Афродита - ранг, който тя наистина е заслужила с игривите промени във външния си вид.", "date": "2017.07.28", "title": "Планетата Венера е нашата най-близка съседка от планетите(ВИДЕО)"}
{"url": "http://www.novinite.bg/articles/147776/Kradec-se-sableche-i-zapochna-da-hvarlya-banknoti-v-shtata-Florida", "text": "Властите в щата Флорида съобщиха, че са арестували мъж, който обрал банка, съблякъл се и избягал на улицата, като хвърлял откраднатите пари, предаде Асошиейтед прес, цитирани от ДАРИК.Всичко това 25-годишният Александър Спърбър направил, защото се събудил във вторник и решил, че искал да стане комик. Вместо това ФБР го обвини за извършване на банков грабеж. Във федералната жалба пише, че мъжът казал, че е паркирал колата си, престорил се, че има оръжие и поискал от касиера пари. Той му дал около 4,7 хиляди щатски долара в чанта. След това се задействала алармена димка в банката, която боядисала в червено дрехите и наранила лявата китка на мнимия бандит. Той бил откаран в болница и е в добро здравословно състояние.", "date": "2017.07.28", "title": "Крадец се съблече и започна да хвърля банкноти в щата Флорида"}
{"url": "http://www.novinite.bg/articles/147781/Premiera-na-Pakistan-e-osvoboden-ot-dlajnost", "text": "\r\nВърховният съд на Пакистан постанови да бъде отстранен от длъжност премиерът Наваз Шариф по подозрение в корупция, информира бТВ.\r\nСъдът взе решението си в резултат, когато панамска юридическа фирма публикува документи, които разкриват, че двамата синове и дъщерята на Шариф тайно са притежавали най-малко три офшорни компании, регистрирани на Британските Вирджински острови.\r\nРазследването установи, че семейството на Шариф не може да отчете откъде притежава голямото си богатство. Съдът нареди и да започне наказателно разследване срещу премиера и семейството му.\r\n \r\nРешението на петчленния  съдебен състав не беше изненада и , тъй като мнозина правни експерти и опозиционни лидери очакват наказателни мерки срещу Шариф и семейството му.\r\nШариф отрича да е виновен по случая.\r\n", "date": "2017.07.28", "title": "Премиера на Пакистан е освободен от длъжност"}
{"url": "http://www.novinite.bg/articles/147792/Amerikanski-diplomati-van-ot-Rusiya", "text": "\r\nРусия предписва общият брой на служителите в дипломатическите и консулски учреждения на САЩ във федерацията да бъде съкратен до 1 септември на 455 души и по този начин - изравнен с броя на служителите от руските дипломатически мисии в Щатите. Това се казва в разпространено днес изявление на външното министерство в Москва, съобщават световните агенции, информира бТВ.\r\nРуската федерация взема ответни мерки, след като Конгресът на САЩ гласува нови санкции срещу нея – действие, което според Москва е породено от \"русофобия”.\r\nОт 1 август Русия забранява на САЩ да използват складовите помещения на ул. \"Дорожная\" в Москва и вилата в столичния лесопарк Серебряний бор.\r\n \r\nВ края на декември администрацията на тогавашния президент Барак Обама експулсира 35 руски дипломати и запорира два обекта на руската мисия в САЩ, като спря достъпа на лица от руския персонал до тях. Сега, въпреки настояването на президента Доналд Тръмп за по-сдържана реакция, Конгресът прие мерки, с които отмяната на санкциите става значително по-трудна.\r\nАко САЩ вземат нови мерки за съкращаване на броя на руските дипломати в страната, Москва ще отвърне с \"огледален отговор\", посочва външното министерство на Русия. \"Запазваме си правото да предприемем на взаимни начала и други мерки, които може да засегнат интересите на САЩ\", подчертава руското дипломатическо ведомство.\r\n", "date": "2017.07.28", "title": "Американски дипломати вън от Русия"}
{"url": "http://www.novinite.bg/articles/147766/Kitajski-miliarder-podkupval-slujiteli-na-OON-beshe-priznat-za-vinoven", "text": "Китайски милиардер, който искал да построи конферентен център на ООН в Макао, беше признат за виновен от съд в Ню Йорк за подкупване на служители на световната организация, съобщи Асошиейтед прес. Обвинението представи пред съда доказателства, че 69-годишният Нгъ Лап Сен е дал между 2010 и 2015 г. стотици хиляди долари подкупи на двама посланици в ООН, за да подкрепят проекта му за построяване на конферентния център, където си е правил сметката десетки хиляди хора да харчат пари в негов хотел и търговски център. Присъдата ще бъде оповестена по-късно, информира ДАРИК. Обвиняемият е бил задържан през септември 2015 г. по обвинение, че е искал да внесе нелегално в САЩ 4,5 милиона долара в брой. По-късно той е бил обвинен, че е дал 500 хиляди долара подкуп на председателя на 68-мата сесия на Общото събрание на ООН, бившия представител на Антигуа и Барбуда Джон Аш срещу съдействие за построяването на обекта. Аш, срещу когото също бе предявено обвинение, почина през юни миналата година. Другият служител, подкупен от китайския магнат, е посланикът на Доминиканската република Франсис Лоренсо, който беше признат за виновен, но пуснат на свобода под гаранция до огласяването на присъдата.", "date": "2017.07.28", "title": "Китайски милиардер подкупвал служители на ООН, беше признат за виновен"}
{"url": "http://www.novinite.bg/articles/147786/Prirodnoto-bedstvieto-v-Istanbul-be-prichineno-ot-superkletka", "text": "Природното бедствието, което връхлетя Истанбул в четвъртък, било причинено от т.нар. суперклетка - вид гръмотевична буря, характеризираща се с наличието на мезоциклон, съобщава НОВА.Феноменът се дължал на следното: докато земята е била топла, нависоко е било много студено и тази голяма разлика в температурите носела голяма буреносна енергия, обясняват специалисти.Поройният дъжд, придружен със силен вятър и градушка, причини огромни щети. Има и ранени хора. От Центъра за бедствия и кризи към общината съобщават, че за 20 минути са паднали 40 л/кв.м. Регистрирани са 32 светкавици и гръмотевици.Градушката била с големината на орех. Тя ударила внезапно и повредила десетки хиляди автомобили. Изпочупени са прозорците на много къщи. Бурята е изкоренила стотици дървета, паднали са няколко кранове на местно пристанище, а гръм в квартал „Кягътхане” предизвикал пожар. ", "date": "2017.07.28", "title": "Природното бедствието в Истанбул бе причинено от суперклетка"}
{"url": "http://www.novinite.bg/articles/147746/Razkasana-oblachnost-a-nad-zapadnite-rajoni-shte-e-predimno-slanchevo", "text": "Днес от запад на изток облачността ще се разкъсва и намалява и над западните райони ще е предимно слънчево. В Източна България все още ще има превалявания, но вече по-слаби и на по-малко места. Ще духа умерен, временно силен северозападен вятър. Максималните температури ще са предимно между 24° и 29°. Това съобщи дежурният синоптик Мартин Славчев от Националния институт по метеорология и хидрология (НИМХ) при Българската академия на науките (БАН). Атмосферното налягане е близко до средното за месеца, през деня ще се повишава.  По Черноморието облачността ще е значителна, с валежи от дъжд. Ще духа умерен, временно силен северозападен вятър. Температурите ще се понижат и максималните ще са между 23° и 25°. Температурата на морската вода е 24 - 26°. Вълнението на морето ще е 2-3 бала.  В планините от запад на изток облачността ще намалява до предимно слънчево. Превалявания ще има в Източна България. Ще духа умерен и силен северозападен вятър. Максималната температура на височина 1200 метра ще е около 18°, на 2000 метра – около 12°.", "date": "2017.07.28", "title": "Разкъсана облачност, а над западните райони ще е предимно слънчево."}
{"url": "http://www.novinite.bg/articles/147778/Rabotnik-zagina-pri-incident-na-vlakovata-liniya-Plovdiv-Sofiya", "text": "\r\nРаботник загина при инцидент на влаковата линия  – , ранен е друг, информира бТВ.\r\nВърху двамата е паднала бетонна конзола, тежаща 20 тона.\r\nТе са извършвали ремонт на жп надлез близо до гара „Тодор Каблешков” в района на село Злати трап.Движението на влаковете по линията е спряно.\r\nСигналът е подаден в 5 часа сутринта.\r\n", "date": "2017.07.28", "title": "Работник загина при инцидент на влаковата линия Пловдив – София"}
{"url": "http://www.novinite.bg/articles/147753/Zapali-se-avtobus-na-patya-Chernomorec-Burgas", "text": "Автобус се е запалил на пътя Черноморец-Бургас. При инцидента няма пострадали, съобщават от МВР, цитирани от НОВА.В превозното средство са пътували руски туристи, които са отивали на Летище Бургас. Сигнал за инцидента е подаден в 7.20 часа тази сутрин.На място са изпратени противопожарни и полицейски екипи. Пътниците са изведени невредими. Създадена е организация да бъдат превозени до летището с друг автобус.Пожарът е угасен, предстои да бъде извършен оглед. По първоначални данни преди да се появят пламъците водачът е усетил силна миризма на горящи кабели.  ", "date": "2017.07.28", "title": "Запали се автобус на пътя Черноморец-Бургас"}
{"url": "http://www.novinite.bg/articles/147760/Deputatite-se-samnyavat-za-izvarsheni-narusheniya-v-upravlenieto-na-NDK", "text": "Има съмнения за извършени нарушения в управлението на НДК. С този извод завърши работата си временната парламентарна комисия по случая, пише ДАРИК. Депутатите препоръчаха на Сметната палата да направи одит на НДК, а компетентните органи да се заемат с темата. Мнозинството отказа предложението на опозицията да удължи работата на комисията до края на септември. Дебатите по казуса бяха оспорвани. Заради НДК, от левицата се заканиха на управляващите с вот на недоверие през есента. ", "date": "2017.07.28", "title": "Депутатите се съмняват за извършени нарушения в управлението на НДК"}
{"url": "http://www.novinite.bg/articles/147768/Pojarnikari-ot-Gorna-Oryahovica-otkriha-tyaloto-na-7-godishnoto-dete", "text": "Откриха тялото на 7-годишното дете, удавило се в река Вит, в района на плевенското село Комарево, пише ДАРИК. Пожарникари от Горна Оряховица участваха в издирвателната операция, съобщи Агенция \"Фокус\".  Преди три дни е подаден сигнал на тел. 112, че 7-годишно момче при опит да премине през брод в река Вит в района на село Комарево, е паднало в реката, която го отнесла в дълбок вир. Незабавно е сформирана група за издирване от спасители. По-късно в екипа са се включили и служители на Сектор СОД – Горна Оряховица. Така е намерено тялото 7-годишното изчезнало дете.", "date": "2017.07.28", "title": "Пожарникари от Горна Оряховица откриха тялото на 7-годишното дете"}
{"url": "http://www.novinite.bg/articles/147770/Otmeniha-festivala-Summer-Chaos-v-Burgas-poradi-slab-interes", "text": "Поради слаб интерес към тазгодишното издание на фестивала Summer Chaos 2017, планирано за 31 юли с участници Kreator, Tarja Turunen, Crematory и Fallen Arise, събитието няма да се състои, обявиха организаторите, информира НОВА.Ниските предварителни продажби на билети правят изпълнението на продукцията невъзможно.Всички закупени билети за фестивала ще бъдат върнати. Това ще стане в от 14 до 31 август.Организаторите се извиняват на всички фенове за причиненото неудобство. ", "date": "2017.07.28", "title": "Отмениха фестивала Summer Chaos в Бургас, поради слаб интерес"}
{"url": "http://www.novinite.bg/articles/147772/Potushiha-srednoshten-pojar-v-Kyutendil", "text": "Сигнал в РСПБЗН Кюстендил за пожар в дървена постройка в центъра на кв. „Изток“ в Кюстендил е постъпил тази сутрин, в 04.23 ч. Пожарът е угасен от 3 противопожарни екипа, информира ДАРИК. Изгоряла е 50 кв. м сграда, спасени са 3 съседни сгради и каравана. Няма пострадали хора, причините за възникването на пожара се изясняват от РУ Кюстендил. Техническа неизправност в газова бутилка е причинила пожар в частен имот в Кюстендил. Пожарът е угасен, материални щети не са допуснати.", "date": "2017.07.28", "title": "Потушиха среднощен пожар в Кютендил"}
{"url": "http://www.novinite.bg/articles/147764/Silni-valeji-v-Istanbul-gradushka-kolkoto-oreh-v-Odrinsko", "text": "Пороен дъжд се изсипа над Истанбул във вечерните часове. Валежът, придружен с градушка и силна буря, продължи близо 20 минути и нанесе огромни щети, пише ДАРИК. Има повредени покриви, изпочупени прозорци, избухнаха пожари, реки от вода заляха пътищата. Преустановено бе движението в европейската част на мегаполиса. Летището Ататюрк за кратко преустанови работа, самолетите се отклоняваха към други летища. Един строителен кран падна върху покрива на гарата Хайдарпаша на азиатския бряг на мегаполиса и нарани един човек, който бе настанен в болница. От падането на крана избухна пожар, който бързо бе потушен. Пострада и арменското гробище, намиращо се в квартала Пангалтъ,община Шишли.От бурята се е съборила една от стените на гробищния парк. Двама души са ранени.От центъра за бедствия и кризи към истанбулската голяма община съобщиха, че за 20 минути са паднали 40 литра валежи на квадратен метър; 372 светкавици и гръмотевици са регистрирани по време на пороя.Мълния порази дървен склад в квартала Кяътхане, избухна пожар, но бе овладян от екипи на пожарната. Екипи на центъра за бедствия и кризи към истанбулската голяма община участваха в спасителните дейности. 6388 души с 1194 коли и 417 моторни помпи са включени в отстраняването на щетите.   Пороен дъжд, придружен с градушка и гръмотевици, се изсипа в района около ГКПП Капъкуле. От одринската метеорологична служба съобщиха, че на Капъкуле е валяла градушка с големина на орех.Изпочупени били стъклата на много коли, нанесени са и други материални щети. Градушката е поразила и слънчогледовите насаждения в Одринско.   От одринската община с високоговорители предупреждават, че има опасност от нови валежи и наводнения в района на Одрин и Къркларели.   От истанбулската служба за бедствия и кризи предупредиха и населението на Истанбул за възможни нови силни валежи и препоръчаха да не се излиза навън през нощта.", "date": "2017.07.28", "title": "Силни валежи в Истанбул, градушка колкото орех в Одринско"}
{"url": "http://www.novinite.bg/articles/147774/Izdirva-se-33-godishen-maj", "text": "\r\nСтоличното Пето РУ издирва Явор Драганов Фенерджиев /33г./ от София. Той напуснал дома си на 21 юли и оттогава е в неизвестност, опредаде БНТ.\r\n33 - годишният  е висок около 180 см, с къса, кестенява коса и сини очи. Бил е облечен със светло синя риза, червен елек и тъмни джинси.Умоляват се всички, които имат информация за издирвания, да се обадят на тел.112, 02/9825938, 02/9825920 или в най-близкото районно управление на МВР.\r\n", "date": "2017.07.28", "title": "Издирва се 33-годишен мъж"}
{"url": "http://www.novinite.bg/articles/147777/Osvobodiha-edna-ot-zadarjanite-balgarki-v-Turciya", "text": "\r\nТурските власти освободиха едната от двете българки, задържани в турския курорт Дидим, информира бТВ.\r\nВчера стана ясно, че две българки – майка и дъщеря, и един британец са арестувани по подозрение, че са членове на въоръженото крило на сирийската Партия на демократичния съюз, смятана за терористична в Турция.\r\nВчера Министерството на външните работи съобщи, че на двете не са повдигнати обвинения, а максималният срок за задържане е седем дни, сред което трябва или да бъдат освободени, или обвинени в престъпление.\r\nДнес по-възрастната жена, чийто инициали са В.П.Р.А., е била освободена.\r\nПо-рано днес кореспондентът на БТА Нахиде Дениз, че британецът, а не българките са подозрителни за властите.\r\n", "date": "2017.07.28", "title": "Освободиха една от задържаните българки в Турция"}
{"url": "http://www.novinite.bg/articles/147779/Golyamo-zadrastvane-na-Sveti-Vlas-Pomorie", "text": "Огромно задръстване е затворило пътя Свети Влас-Поморие, съобщиха слушатели на Дарик Бургас. Според техния разказ колоната е дълга поне 20 километра и всяко движение за момента е замряло, информира ДАРИК. Няма тежко пътно-транспортно произшествие, което да е причина за това, коментираха от Областна дирекция на полицията. Оттам обясниха тежкия трафик с прекалено голямото количество автомобили на пътя. ", "date": "2017.07.28", "title": "Голямо задръстване на Свети Влас-Поморие"}
{"url": "http://www.novinite.bg/articles/147771/Kanalizaciyata-v-Sozopol-preliva-zaradi-nezakonno-vklyuchili-se-obekti", "text": "Собственици на хотели край Созопол се оплакват, че канализацията прелива заради незаконно включили се към нея обекти, информира бТВ.След сигнал на плажуващи за мръсотии, стичащи се към морето, проверка на екоинспекцията установи, че има незаконно включване към дъждовната канализация.  \"Канално-помпената станция, която се намира на Каваците, няма възможност да притласка водите и от там започва да връща отпадните води... Има отклонение видимо, което отива в канала с дъждовни води. И от там отива директно в морската акватория\", уточни Тонка Атанасова, директор на РИОСВ – Бургас.Помпената станция е изградена преди повече от 10 години, преди бума на строителството в района. Смяната на помпите с по-мощни ще струва скъпо.В разгара на лятото морската вода по Южното Черноморие е чиста, категорични са от здравната инспекция в Бургас. Последните проби показват леки отклонения в показателите само на три от плажовете – Северния плаж в Приморско, Иракли и на част от Елените. Показателите и на трите плажа обаче остават добри за къпане.   Здравните власти ще следят качеството на морската вода до края на лятото.", "date": "2017.07.28", "title": "Канализацията в Созопол прелива заради незаконно включили се обекти"}
{"url": "http://www.novinite.bg/articles/147784/65-000-sa-podali-zayavleniya-za-celeva-pomosht-za-otoplenie", "text": "Сумата на новия месечен размер на целевата помощ за отоплителния сезон 2017/2018 г. е 73,02 лева, общият размер за петте месеца на целия отоплителен сезон - 365,10 лв. Кандидатстващите лица и семейства подават документи в дирекциите \"Социално подпомагане\" от 17 юли т.г. по настоящ адрес, кампанията ще продължи до 31 октомври, информира БНТ.От агенцията припомнят, че считано от 17 юли т.г. увеличеният размер на пенсиите и на месечните помощи за деца с трайно увреждане не се отразява при определяне на диференцирания минимален доход за достъп до този вид помощ. За първите две седмици на кампанията са постъпили 65 136 заявления за целева помощ за отопление, издадените заповеди за отказ са 270. За отоплителния сезон 2016/2017 г., когато размерът на помощта бе 72,46 лв. месечно или общо 362,30 лева, целева помощ за отопление беше отпусната на 217 635 лица и семейства.В ход е и кампанията за отпускане на еднократна целева помощ за първокласници, която е в размер на 250 лева. До 28 юли 2017 г. подадените заявления са 11 358. Издадените заповеди за отпускане на помощта са 6805, които се отнасят за 6997 деца. Няма издадени заповеди за отпускане на помощта в натура, отказите са 108.Срокът за подаване на заявление-декларация за отпускане на помощта след записване на детето в първи клас е не по-късно от 15 октомври на учебната 2017-2018 година. За миналата учебна година с еднократна целева помощ от 250 лева бяха подпомогнати 43 999 семейства за 44 849 деца, записани в първи клас. Изплатената сума за цялата страна бе 11 212 250 лева.", "date": "2017.07.28", "title": "65 000 са подали заявления за целева помощ за отопление"}
{"url": "http://www.novinite.bg/articles/147773/Remontat-na-bul-Praga-varvi-spored-srokovete", "text": "Ремонтът на бул. \"Прага\" върви според сроковете, а този на \"Орлов мост\" ще започне в началото на август и ще продължи около 2 седмици. Движението при кръстовището няма да бъде затваряно а само отделни участъци. Това заяви пред БНТ Евгени Крусев, зам.кмет по транспорта в София, информира БНТ.Евгени Крусев, зам.кмет по транспорта в София: \"Ремонтът на бул.\"Прага\" върви абсолютно според сроковете. Техниката работи от ранни зони. Надявам се да приключи до средата на месец август. Ремонтът на \"Орлов мост\" ще започне в първата половина на август. Няма да се затвори кръстовището в нито един момент, ще го стесняваме отделни участъци, за да не се затруднява движението. Надявам се, че до около 10-14 дни ще се справят. Настилката, която използваме е за изключително тежко движение с полимер-модифициран битум , което не позволява на асфалта да се деформира под натиска на тежките автобуси и да продължи дълго години. Стойността на проекта е около 250 хиляди лева на \"Орлов мост\" и няколко десетки метра част от Цариградско шосе в посока хотел \"Плиска\". Всички строителни дейности, които ще се извършват, ще бъдат за сметка на строителя.Ремонти дейности по АМ \"Тракия\" няма да има. Алтернативен път до Бургас е подбалкански път I-6 ,който е в добро състояние. По АМ \"Хемус\" затруднение създава ремонтът на тръбата за Варна на тунел на Витиня. Предвижда се в средата на август да бъде пуснато. В посока Варна движението се отклонява по пътен възел \"Витинска река\" при 30 км. на магистралата. Алтернативен път за Враца и Видин е през Искърското дефиле, за Варна е и АМ \"Тракия\" и старопланинските проходи.", "date": "2017.07.28", "title": "Ремонтът на бул. \"Прага\" върви според сроковете"}
{"url": "http://www.novinite.bg/articles/147788/V-Krivodol-izlyazoha-na-protest", "text": "\r\nСтотина жители на  излязоха на  пред сградата на общината, инфо4рмира НОВА.\r\nТой е срещу некомпетентното управление на кмета Петър Данчев и с искане за остваката му.\r\n \r\nМестните винят Данчев в злоупотреби. Твърдят, че са подавали многобройни сигнали до прокуратурата.\r\n", "date": "2017.07.28", "title": "В Криводол излязоха на протест"}
{"url": "http://www.novinite.bg/articles/147790/Vlak-blasna-jena-v-Lovech", "text": "49-годишна жена е блъсната тази сутрин от пътнически влак в Ловеч, съобщиха от областната дирекция на МВР. Инцидентът е станал малко преди 06:30 ч. в района на жилищния квартал \"Червен бряг\", информира ДАРИК.   Засега не е ясно дали жената сама се е хвърлила под влака. Тя е починала на място. До нея е намерена личната й карта.   По случая е образувано досъдебно производство.   От ж.п. гарата в Ловеч казаха, че влакът е тръгнал в 06:15 ч. от Ловеч за Левски и след инцидента е останал на място двайсетина минути. Машинистът е отказал да продължи да управлява влака и бил сменен от свой колега. Следващите пътнически влакове по направлението Троян - Ловеч - Левски и обратно закъснели с близо два часа, но движението по линията вече е нормализирано и се осъществява по разписание, съобщиха още от ж.п. гарата. От полицията допълниха, че и ж.п. прелезът е отворен за движение.", "date": "2017.07.28", "title": "Влак блъсна жена в Ловеч"}
{"url": "http://www.novinite.bg/articles/147791/Balgarche-se-rodi-na-borda-na-Lufthanza", "text": "Бебето, което се роди на борда на самолет на „Луфтханза”, е българче, информира НОВА.Малкият Николай проплакал над Атлантическия океан по време на полет от Колумбия до Германия, съобщават от германската авиокомпания.38-годишната майка Десислава родила 192-ия пасажер в самолета с помощта на трима лекари на борда.Говорителка на германския национален превозвач каза, че и майката, и новороденото са добре.Най-вероятно в акта за раждане на детето ще бъдат вписани само координатите на мястото, където машината се е намирала по време на раждането. Височината на полета била 39 000 фута (около 11 800 метра) при 49 градуса северна географска ширина и 21 градуса западна географска дължина.Самолетът „Airbus A340-300” излита от колумбийската столица Богота на 25 юли в 21:00 ч. местно време. По време на полета жената изпитва симптоми на преждевременно раждане. Екипажът премества някои пътници в предните редици, а задната част на самолета се превръща във временна родилна зала. Цялата площ е затворена с преграда. Раждането протича без усложнения и съдействие за него е оказано от кабинния екипаж и тримата лекари, които били на борда като пътници. Десислава благодари на всички, които са й помогнали.За да предостави на майката и нейното новородено дете възможно най-бърза последваща медицинска грижа, капитанът на полета решава да направи междинно кацане в Манчестър.След като медицински екипи поемат майката и бебето, необикновеният полет продължава по направление към Франкфурт.\"Досега не съм имал такъв случай в 37-годишната си практика. Целият екипаж свърши една изключителна работа, при това работа в екип, допринасяйки за раждането на детето. След кацането отидох незабавно при майката и нейното бебе, за да ги поздравя. Освен раждането на моя син, това беше най-вълнуващият момент в живота ми\", споделя Курт Майер, капитан на полета.\"Когато бебето се роди, информирах останалите пътници чрез интерком системата. Всички аплодираха и бяха много щастливи, че всичко е минало добре\", казва старшата стюардеса Каролин ван Ош.Ражданията в самолет са голяма рядкост. От 1965 г. това е едва 11-ата поява на бебе на бора на машина на „Луфтханза”. По принцип авиокомпанията позволява на бременни жени да летят само до края на 36-тата седмица от бременността.  ", "date": "2017.07.28", "title": "Българче се роди на борда на „Луфтханза”"}
{"url": "http://www.novinite.bg/articles/147795/Vlakovete-mejdu-Plovdiv-i-Stambolijski-sa-spreni", "text": "Заради прекъсната контактна мрежа между гарите Пловдив и Стамболийски, от 10.00 ч. днес е спряно движението на влаковете за София и обратно в посока Пловдив, информира БНТ.Тежката бетонна конзола, която падна върху релсите, е блокирала и трите линии. За пътниците, които пътуват с влаковете, чието разписание е след този час, са осигурени автобуси в засегнатия участък.Аварията е следствие на инцидента, който стана близо до гара \"Тодор Каблешков\", с. Златитрап, при който загина един работник, а друг пострада и е в болница. Екипи на НКЖИ имат готовност веднага да започнат ремонт на контактната мрежа, но след като приключат следствените дейности, посочиха от пресцентъра на компанията.", "date": "2017.07.28", "title": "Влаковете между Пловдив и Стамболийски са спрени"}
{"url": "http://www.novinite.bg/articles/147787/Chati-ot-Sofiya-shte-ostanat-bez-topla-voda-13-dni", "text": "Поради забавяне на административните процедури и последващите от това промени в графиците за изпълнение на строително-монтажните работи по реконструкцията на авариралия през зимата магистрален топлопровод, работата на ТЕЦ \"София-Изток\" ще бъде спряна в периода от 30 август до 11 септември, включително, съобщиха от \"Топлофикация София\".   В посочения период без топла вода ще останат клиентите от ж.к. \"Дружба\" 1 и 2, Промишлен район \"Гара Искър\", ж.к. \"Младост\" 1, 1А, 2, 3, 4, ж.к. \"Дървеница\", кв. \"Мусагеница\", кв. \"Витоша\", ж.к. \"Студентски град\", ж.к. \"Изток\", ж.к. \"Изгрев\", ж.к. \"Дианабад\", ж.к. \"Лозенец\", ж.к. \"Гео Милев\", кв. \"Яворов\", кв. \"Иван Асен Втори\", ж.к. \"Подуяне- център\", кв. \"Редута\", ж.к. \"Слатина\"; кв. \"Цариградски комплекс\", Академия на МВР, ВТУ \"Т. Каблешков\"; м. \"Къро\"; кв. \"Полигона\", НРТЦ, ЗИТ, БАН - ХМС, БАН-Враня, резиденции.   С оглед на минимизирането на неудобствата за потребителите, графикът за спиране на централата е съчетан с профилактиката на газоснабдяващите съоръжения.   Информацията за сроковете на спиране на топлата вода и засегнатите квартали е публикувана в сайта на дружеството - www.toplo.bg, и във Фейсбук - www.facebook.com/www.toplo.bg.   Повече подробности клиентите могат да получат на информационния телефон в колцентъра на компанията - 0700 11 111. За времето на ремонтите, на клиентите няма да бъдат начислявани сметки за топла вода и това ще бъде отразено в месечните съобщения.", "date": "2017.07.28", "title": "Чати от  София ще останат без топла вода 13 дни"}
{"url": "http://www.novinite.bg/articles/147794/Zaradi-prekomerna-konsumaciya-na-zahar-vse-poveche-britanci-s-s-psihichni-otkloneniya", "text": "Средностатистическият британски мъж консумира 67 грама захар дневно, което води до увеличение на отклоненията в настроенията му с една пета, пише в. \"Дейли Мирър\", информира БНТ.За сравнение, поданиците на Нейно Величество, които консумират под 39,5 грама дневно от този продукт, нямат подобни проблеми.Според авторката на проучването Аника Нупел от лондонския \"Юнивърсити колидж\" британските мъже консумират двойно повече захар от препоръчваните здравословни норми. Сладкият продукт силно влияе върху психичното здраве на силния пол, когато се консумира в прекомерни дози. Големите количества водят до депресии и чувство за тревожност. Изследването установило, че три четвърти от допълнителните количества захар, влизащи в менюто ни, идват от сладките храни и напитките.", "date": "2017.07.28", "title": "Заради прекомерна консумация на захар все повече британци с с психични отклонения"}
{"url": "http://www.novinite.bg/articles/147797/Saboriha-okonchatelno-pametnika-1300-godini-Balgariya", "text": "Събориха окончателно паметника „1300 години България” пред НДК. Премахването беше съпроводено от множество протести, подпален кран и повече от месец ремонтни дейности, информира бТВ.След като бяха свалени бронзовите пластики и металните конструкции, днес приключи и демонтажът на бетонните структури. Той се извърши  с хидравлична ножица и водна завеса, както и багер с хидравличен чук.В началото на другата седмица ще започне и изготвянето на плановете за възстановяването на войнишкия мемориал на I и VI пехотен полк, а преждевременно ще се реши и как точно да бъде запълнено пространството на вече съборения паметник, тъй като временно ще стане част от парка на НДК.Още при откриването на паметника „1300 години България” в документите за строителството му са описани множество недостатъци на обекта. Той така и не е получил Акт 16 от властта преди 1989 г. През 1981 г. София е трябвало да се сдобие с монумент. Строежът започва на 1 април, строителите бързат. През зимата на 1988 г. ръководството на НДК съобщава, че 8 плочи са паднали, а 16 са се отлепили. Същата година има планове за неговото преоблицоване, но те така и не са осъществени.В края на декември 2014 г. Столичният общински съвет взе решение за премахването му и възстановяването на негово място на мемориалните плочи на I и VI софийски пехотен полк. Плочите са били на мястото до 1977 г., когато са съборени заради строителството на НДК.", "date": "2017.07.28", "title": "Събориха окончателно паметника „1300 години България”"}
{"url": "http://www.novinite.bg/articles/147783/Roditeli-i-uchiteli-iskat-po-kratka-lyatna-vakanciya", "text": "Промените, свързани с продължителността на ваканциите на учениците, ще бъдат въведени по настояване на  и учители. Така от образователното министерство обясниха новия план за почивните дни, който предвижда по-кратка  и по-дълги ваканции по време на учебната година, информира НОВА.Според ведомството почивката на българските ученици през летния сезон трябва да се уеднакви с тази на връстниците им от другите страни от Европейския съюз. В някои от тях децата имали едва 6-седмична пауза в най-топлите месеци през годината.", "date": "2017.07.28", "title": "Родители и учители искат по-кратка лятна ваканция"}
{"url": "http://www.novinite.bg/articles/147775/Leka-kola-izletya-ot-patya-i-padna-po-tavan-v-reka", "text": "Каскада в реката. Лека кола излетя от пътя и падна по таван в река Благоевградска Бистрица. Инцидентът е станал около 5.00 часа тази сутрин по пътя Благоевград-местността Бодрост, информира НОВА.На остър десен завой водачът е загубил управление, излязъл от пътя и паднал в пропаст. След полет от няколко метра колата се приземила по таван в реката.Като по чудо шофьорът е невредим и успял сам да излезе през задната врата. Причината за инцидента се изяснява. ", "date": "2017.07.28", "title": "Лека кола излетя от пътя и падна по таван в река"}
{"url": "http://www.novinite.bg/articles/147785/Humanitarna-kriza-grozi-Jemen", "text": "Ако не бъдат събрани необходимите два милиарда долара, това ще обрече на смърт хиляди деца през следващите няколко месеца и милиони ще продължат да живеят на ръба на оцеляването - това е заключението на директора на Световната програма по прехрана Дейвид Бийзли, след тридневната му обиколка в Йемен, инфорнмира БНТ.\r\nСтраната е заплашена и от епидемия на холера. За последните 3 месеца са регистрирани повече от 400 хиляди случая на заболяването.\r\nТрета година страната е раздирана от военнен конфликт между хутите - бунтовници от шийтско движение, лоялни на бившата власт и проправителствени войски.\r\n", "date": "2017.07.28", "title": "Хуманитарна криза грози Йемен"}
{"url": "http://www.novinite.bg/articles/147789/Drehi-menteta-izzeti-ot-magazini-na-Zlatni-pyasaci", "text": "Голямо количество фалшиви дрехи и аксесоари са иззети при специализирана полицейска операция в курорта „Златни пясъци”, информира ДАРИК. Конфискуваните стоки са на стойност 211 хил. лв.  Те са открити в два търговски обекти. Техните собственици са предлагали облекла, спортна екипировка и парфюми на различни марки без необходимата документация за изрично съгласие от страна на притежателя на съответните брандове. Образувани са досъдебни производства срещу съдържателите на магазините - две жени и мъж на възраст между 28 и 50 години, които са криминално проявени. 657 кутии нелегален тютюн за наргиле пък е задържа митическа мобилна група във Варна. Те са открити в магазин и склад на едро, който е зареждал обекта. ", "date": "2017.07.28", "title": "Дрехи ментета иззети от магазини на „Златни пясъци”"}
{"url": "http://www.novinite.bg/articles/147754/Advokatat-na-Aneliya-Veleva-Kaza-che-e-nevinna-i-az-napalno-j-vyarvam", "text": "\"Анелия Велева казва, че е невинна и аз напълно й вярвам\". Това заяви за \"Здравей, България\" Росица Драганова, която е адвокат на активистката от НФСБ, която беше арестувана за трафик на мигранти.По думите на юриста, Велева е попаднала случайно в автомобила, чиито пътници бяха арестувани при акцията на АМ \"Тракия\" преди дни: \"Тя се е возила в автомобила, за който властите твърдят, че е бил следен и в който е бил и мъжът, с който тя живее на семейни начала\".Тя изрази съмнения, че въпросната кола има връзка с другите превозни средства, които са били задържани при спецоперацията и в които са се превозвали незаконни мигранти. \"Има противоречиви показания на двамата полицейски служители, които са извършвали оперативната дейност по следенето на групата\", допълни тя. Драганова уточни, че клиентката й е подала необходимите документи и вече не е член на партията на Валери Симеонов. ", "date": "2017.07.28", "title": "Адвокатът на Анелия Велева: Каза, че е невинна и аз напълно й вярвам"}
{"url": "http://www.novinite.bg/articles/147761/Turciya-izteglya-poslanik-Syulejman-Gokche-ot-Balgariya", "text": "Турция изтегля посланик Сюлейман Гьокче от България. Дипломатът си тръгва предсрочно и ще представлява страната си в Гватемала. Той ще бъде сменен от 51-годишния Хасан Улусой, дипломат от кариерата и експерт в областта на човешките права и международната сигурност. Досегашният турски посланик у нас Сюлейман Гьокче се прочу с това, че в края на 2015 г. приюти за кратко в посолството Лютви Местан, който бе свален от лидерския пост на ДПС, информира ДАРИК. По-късно дипломатът демонстрира близост с Местан и новата му партия ДОСТ. Редица български политици настояха Гьокче да бъде изгонен от България. Според експерта по балкански въпроси и българо–турските отношения Любомир Желев, бивш търговски аташе в Анкара, Гьокче е в немилост вече месеци наред. По думите му Турция отчита някои провали във външната си политика и взима мерки за съживяване на политиката си на Балканите. Смяната на посланик Сюлейман Гьокче е част от промяната в екипа на турското правителство, който работи на Балканите и в частност в България, обясни Любомир Желев: „На 19 юли беше направена голяма рокада в състава на турското правителство, като всички министри и отговорни длъжностни лица, които имаха по някакъв начин отношение към политиката на Турция към България през последните 1-2 години бяха сменени. Това е един знак, че Турция оценява някои провали в своята външна политика на Балканите и взема мерки за коригиране на положението и съживяване на турската политика на Балканите и в България конкретно“.Посланик Сюлейман Гьокче отдавна е в немилост и от четири –пет месеца активната фигура, която изпълнява политиката на Турция у нас е генералният консул в Пловдив Хюсеин Ергани. Освен скандалното поведение и намесата във вътрешните работи на България има и друга причина Гьокче да изпадне в немилост, коментира Любомир Желев: „Ръководителят на военната мисия към посолството в София до преди две години полковник Али Язъджъ е един от организаторите на опита за преврат, след като стана личен адютант на президента, той е арестуван и подсъдим за участие в заговора на Фетхуллах Гюлен“.Турция си е взела бележка от реакцията в България в отговор на грубата намеса в политическия живот на страната и смяната на посланика е знак, че Турция има намерения да следва една по-различна политика спрямо България. „Няма какво да си кривим душата – България и Русия в момента са единствените да кажем приятели-съседи на Турция, на които тя може да разчита. С всички останали страни от своето близко или по-далечно обкръжение Турция е в състояние на студена война – като се започне от Холандия, Германия и Австрия – стигне се до Гърция и Кипър. За Сирия и Ирак да не говорим“, подчерта Желев. Според експерта новият посланик на Турция у нас Хасан Улусой поне четири месеца след началото на мандата си няма да допусне активни действия, които дразнят и предизвикват недоволство.", "date": "2017.07.28", "title": "Турция изтегля посланик Сюлейман Гьокче от България"}
{"url": "http://www.novinite.bg/articles/147780/Emanyuel-Makron-shte-poseti-Balgariya-na-25-avgust", "text": "Президентът на Франция Еманюел Макрон ще посети България на 25 август по покана на държавния глава Румен Радев и на министър-председателя Бойко Борисов, информира НОВА.На срещите у нас ще бъдат обсъждани теми от дневния ред на Европейския съюз, европейската перспектива на страните от Западните Балкани, охраната на външните граници на ЕС, както и въпроси на двустранното сътрудничество между България и Франция. ", "date": "2017.07.28", "title": "Еманюел Макрон ще посети България на 25 август"}
{"url": "http://www.novinite.bg/articles/147799/Restorant-na-50-metra-nad-zemyata-vav-Varna", "text": "Предпочитаната сред най-елитните туристически дестинация по света атракция от днес ще радва и варненци. Става въпрос за небесен ресторант, какъвто има  в Брюксел, Париж, Рим, Лас Вегас, Дубай, ЮАР и други градове в света.   Dinner in the sky (Вечеря в небето) е кулинарен спектакъл, който предлага съчетание от адреналин и гурме изживяване на 50 метра над земята. Атракцията представлява платформа с размери 14 на 5 метра. Издига се над земята с помощта на кран, пише ДАРИК.Платформата на Dinner in the sky побира 22 души около масата с трима души персонал по средата - главен готвач, сервитьор и домакин. Пътешествието в облаците над Варненския залив е гарнирано и с музика. Пушенето обаче е забранено, а на гостите се разрешава да вземат със себе си само телефон.   Конструкцията е обезопасена според всички европейски стандарти. Всяка седалка има свободно движение от 180 градуса и е оборудвана с 4-точков колан, разкри Иван Йотов, изпълнителен директор на Dinner in the sky Bulgaria. Той обясни, че няма ограничение за възраст и тегло, а само за ръст – минимум 150 см, за да бъде подсигурен човек на седалките.Ще има 5 качвания на ден – 4 коктейла и една вечеря. Първата сесия е в 16,00, а последната– в 22,30 часа. Интересът към атракцията е сериозен. За сесиите днес има свободни места само за единия коктейл. Засега за атракцията са се записали предимно варненци, разкри още Йотов.   На небесния ресторант през следващите две седмици ще се качат и популярни български готвачи. За Деня на Варна пък за варненци ще има специална изненада, която се организира с Общината.   Небесният ресторант ще бъде в морската столица  до 15 август. Изграден е в атракционната зона на пристанището. Амбицията на организаторите е екстрата да стане традиционна за Варна.  ", "date": "2017.07.28", "title": "Ресторант на 50 метра над земята във Варна"}
{"url": "http://www.novinite.bg/articles/147798/Premierat-Bojko-Borisov--Sram-me-e-ot-deputati-kato-Jivko-Martinov", "text": "Срам ме е от такива депутати като Живко Мартинов, но аз самият съм разпоредил разследването срещу него и той веднага беше изгонен и от парламента, и от партията, коментира премиерът Бойко Борисов в с. Кабиле, община Тунджа, скандала за партиен рекет с тонове суджук, информира БНТ.Когато разбрах, на мига сме направили оперативните следствени действия с ДАНС, доказали сме престъплението и сме го дали на прокурора, каза още министър-председателят и допълни, че точно такива съпротивителни сили трябва да имат държавата и институциите без значение от коя партия е народният представител.", "date": "2017.07.28", "title": "Премиерът Бойко Борисов : Срам ме е от депутати като Живко Мартинов"}
{"url": "http://www.novinite.bg/articles/147769/Parlamentat-izbra-prof-Kamen-Plochev-za-upravitel-na-NZOK", "text": "Парламентът избра проф. Камен Плочев за управител на Националната здравноосигурителна каса /НЗОК/. В гласуването участваха 206 депутати, от които 205 бяха \"за\", а един се въздържа, пише ДАРИК. Проф. Плочев има 38 години професионален опит в системата на здравеопазването, част от които в сферата на управлението. Той е завършил висшето си образование в Медицинска академия - София. Има присъдена научна степен \"Доктор на науките\" по научна специалност \"Инфекциозни болести\" от ВМА, а през 2012 г. му е присъдена академична длъжност \"Професор\". Има следдипломна квалификация по \"Здравен мениджмънт\". Владее английски и руски езици. \"Проф. Плочев притежава безупречен авторитет и много добра професионална репутация\", заяви при представянето му в пленарна зала председателят на Комисията по здравеопазване Даниела Дариткова. Мандатът на проф. Плочев ще е до 2020 г.", "date": "2017.07.28", "title": "Парламентът избра проф. Камен Плочев за управител на  НЗОК"}
{"url": "http://www.novinite.bg/articles/147793/Skandali-i-zloupotrebi-se-nalagat-kato-etiket-na-upravlenieto-na-GERB-spored-BSP", "text": "Като етикет на управлението се налагат скандалите и злоупотребите. Моделът НДК е еманация на управлението на ГЕРБ. Това заяви в парламента секретарят на ПГ на \"БСП за България\" Жельо Бойчев в декларация от името на групата по повод края на първата сесия на 44-ото Народно събрание, пише ДАРИК.   Според Бойчев кабинетът \"Борисов 3\" е започнал със скандални назначения и лобистки законопроекти, заложил е на език на омразата и чертаене на разделителни линии в обществото. \"Продължавате да нямате законодателна и управленска програма. Но за какво ли ви е тя, нали си имате власт, пари и обществени поръчки\", коментира Бойчев.   Първото обещание, което забравихте, е за минимална пенсия от 300 лв. и преизчисляване на пенсиите, задоволихте се с имитация на политика и решения на парче, заяви той. По думите му следващите излъгани били заетите в сектор \"Сигурност\". Отложихте проектите за модернизация на българската армия, каза той.   Обещахте попълване на щата на МВР и полицай във всяко населено място, а каква е реалността - ходят със скъсани обувки и сами трябва да си купуват униформи, посочи той. \"Казват, че престъпниците първи усещат слабостта на властта. Свидетели сме на безпрецедентно насилие над личността. Няма ред, няма държавност, няма държава. Всеки краде и бие където му падне\", коментира Бойчев.   Обявихте образованието за приоритет, но не подкрепихте предложението за помощите на семейства с ниски доходи, каза Бойчев. За пореден път подлагате на риск началото на учебната година, посочи той.   При първото правителство на Борисов беше пицата на Дянков, а при третото правителство на Борисов е суджука, обобщи депутатът.   Бойчев посочи само два положителни примера от работата на парламента, при които е бил постигнат консенсус - общата декларация относно погрома на македонския парламент и общата декларация в подкрепа на договора за добросъседство с Република Македония.   \"Дотук с положителните примери. Остана неразбрано нашето добро намерение важните външнополитически решения да се вземат след обсъждане в българския парламент, отказахте да изработим български сценарий за развитието на Европа, да не допуснем България да бъде изтласкана в периферията\", отбеляза той.   Като антипод на всичко това се изправя ПГ на \"БСП за България\", каза Бойчев. По думите му БСП е истинската алтернатива на ГЕРБ и системно изпълнява всичките си ангажименти. Групата на БСП се е очертала като най-активната в този политически сезон, смята той. България може и заслужава по-добро бъдеще и перспектива и ние сме готови да я дадем, каза още Жельо Бойчев.", "date": "2017.07.28", "title": "Скандали и злоупотреби се налагат като етикет на управлението на ГЕРБ , според БСП"}
{"url": "http://www.novinite.bg/articles/147765/Prez-minalata-godina-dad-14-000-migranti-sa-napusnali-stranata", "text": "Около 14 120 чужди граждани пребиваващи у нас, които не са били граждани на ЕС, са напуснали територията на страната ни през миналата година - доброволно или принудително. Това показват данни от анализ на Евростат за прилагането на законодателството в областта на миграцията сред страните на ЕС-28 през 2016 г,к пише ДАРИК. Най-голям брой чужденци са били принудени да напуснат страната ни през 2015 г. - над 20 800 мигранти. През 2014 г. техният брой е бил над 12 хиляди, през 2013 - над 5000, а през 2012 - над 2000, отчитат статистически данни на Евростат. През миналата година 2 170 чужди граждани не са били пуснати да влязат през българските граници, като по този показател техният брой през последните 5 години варира в рамките на 2000 - 2500 мигранти годишно, които са били спирани още на границите ни, показва европейската статистика. По данни на Държавната агенция за бежанците за първите шест месеца на тази година у нас са потърсили закрила 2 084 лица, които не са били граждани на ЕС. Сред мигрантите, потърсили закрила у нас през първото шестмесечие преобладават мъжете - 1657, а жените са 427. Най-многобройна е била групата на афганистанците - над 800 души, сирийци - 545, иракчани - 314. От тази група граждани на трети страни, потърсили закрила у нас, преобладават мъжете на възраст 18-34 г., които са били 1047 души, а възрастните мъже над 65 г. са били едва трима. От групата на жените най-много са били във възрастовата граница 18-34 г. - около 100 жени от Сирия. Най-голям брой малолетни деца до 13 г. за първите 6 месеца на годината са пристигнали от Сирия - 163, Афганистан - 69 и Ирак - 68, отчитат данните на ДАБ.", "date": "2017.07.28", "title": "През миналата година дад 14 000 мигранти са напуснали страната"}
