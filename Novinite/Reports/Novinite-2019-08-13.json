{"url": "https://www.novinite.bg/articles/179104/Praskane-sreshtu-byala-amerikanska-peperuda-na-teritoriyata-na-grad-Vidin", "text": "Поради увеличената популация на гъсеници Община Видин предприе мерки за масирана обработка срещу бяла американска пеперуда – второ поколение. На 12 август е извършена дезинсекция на над 900 дървета в най-засегнатите квартали на града. Важно условие за успешното провеждане на борбата с вредителите е изрязването и изгарянето на вече оформените гнезда от гъсеници по дърветата в личните  дворове и обработката на междублоковите пространства. Процесът цели не пълното унищожение на този вид насекоми, а намаляване числеността на популацията му.", "date": "2019.08.13", "title": "Пръскане срещу бяла американска пеперуда на  територията на град Видин"}
{"url": "https://www.novinite.bg/articles/179120/Ovladyan-e-pojarat-kraj-Haskovo", "text": "Втори ден продължава борбата с огнената стихия край Пловдив и Хасково. Десетки огнеборци и пожарни автомобили са мобилизирани в гасенето. Огънят до завода за преработване на отпадъци край пловдивското село Шишманци вече е локализиран.И в Хасковско пламъците към момента са под контрол. Но е възможно пожарът да се разгори по-силно в следобедните часове, когато градусите се повишат.Опасност за хората от пожара в Хасковско няма. Около 100 души продължават да се борят със стихията вече второ денонощие. 8000 декара обхванаха пламъците между селата Брягово, Родопи и Любеново. От тях над 4000 декара са горска територия.Все още голяма част от засегнатата от пожара в Хасковско е в дим. Пламъците са стигнали на няколкостотин метра от къщите в село Любеново. Вчера пламъците са спрени и към село Брягово.„В момента нещата изглеждат под контрол. Екипите са на място”, обясни директорът на пожарната в Хасково Николай Вълчев.Mеждувременно от местната прокуратура съобщиха, че разследват причините за огнения инцидент. Образувано е досъдебно производство. По делото се извършват процесуално-следствени действия за изясняване на причините, като предстои да бъде направен оглед след пълното локализиране на пожара, както и ще бъдат назначени пожаро-техническа и оценъчни експертизи и др.От Министерството на отбраната пък съобщиха, че тази сутрин 20 военнослужещи с 5 автомобила на поделението в Хасково са се включили в борбата с огнената стихия.Предполага се, че тръгналият от Брягово вчера пожар е причинен от човек, а местните хора искат сурови наказания.Районната прокуратура в Хасково вече разследва причините за пожара, назначени са експертизи. Димът, който се носи във въздуха над село Шишковци вече намалява и миризмата вече не е много силно. В борбата с огнената стихия са се включили 6 пожарни и 20 огнеборци.Директорът на  пожарната комисар Николай Николов дойде на място и успокои, че въздухът в района не е замърсен. Местните обаче правят подписка с искане за поставяне на измервателни станции и твърдят, че миризмата е непоносима. Искат и по-сериозни мерки за превенция на пожари в завода.„РИОСВ контролира въздуха, предвид посоката на вятъра. Не са отчетени критични нива, опасни за живота и здравето на хората. Въпреки това, обръщам се към гражданите – уплътнете прозорците, затворете вратите. Докато не се обърнем към вас и не ви кажем, че нещата са напълно безопасни”, заяви директорът на Главна дирекция „Пожарна безопасност и защита на населението” комисар Николай Николов.От пожарната не могат да се ангажират с информация кога огънят ще бъде потушен.", "date": "2019.08.13", "title": "Овладян е пожарът край Хасково"}
{"url": "https://www.novinite.bg/articles/179121/Indoneziya-vrashta-na-Avstraliya-stotici-tonove-bokluk", "text": "Осем контейнера с боклук - с тегло около 210 тона - напуснаха втория по големина град Сурабая в Индонезия в понеделник на борда на товарен кораб, пътуващ за Сингапур, съобщи местната митническа агенция.Този ход идва по-малко от седмица, след като Австралия обеща да спре износа на подлежащи на рециклиране отпадъци на фона на глобалните опасения относно замърсяването с пластмаса на океаните и увеличаването на усилията на азиатските държави срещу приемането на боклука.Миналия месец Индонезия заяви, че ще върне австралийския боклук, след като властите откриха опасен материал и домакински боклук, включително използвани пелени и електронни отпадъци, в контейнери, които трябваше да съдържат само отпадъчна хартия., напуснаха Индонезия в понеделник, заяви Алвина Кристин Зебуа, говорител на митническата агенция в Източна Ява.Тя не можа да уточни кога контейнерите може да пристигнат обратно в Австралия.Миналия месец Индонезия върна седем контейнера за превоз на незаконно внесени отпадъци във Франция и Хонконг, които бяха иззети на остров Батам близо до Сингапур.Тези контейнери бяха натоварени с комбинация от боклук, пластмасови отпадъци и опасни материали в нарушение на правилата за внос.Властите в Батам също се готвеха да върнат още 42 контейнера с отпадъци, включително на САЩ, Австралия и Германия.Китай получаваше по-голямата част от пластмасови отпадъци от цял свят, но миналата година затвори вратите си в опит да почисти околната си среда.Огромните количества отпадъци бяха пренасочени към Югоизточна Азия, включително Малайзия, Индонезия и в по-малка степен Филипините.Около 300 милиона тона пластмаса се произвеждат всяка година, съобщава Световния фонд за природата (WWF), като голяма част от тях се озовават в бунища или замърсяват моретата, което се превърна в нарастваща международна криза.", "date": "2019.08.13", "title": "Индонезия връща на Австралия стотици тонове боклук"}
{"url": "https://www.novinite.bg/articles/179077/Plevneliev-Prodaljavame-da-se-borim-za-zavoda-na-Volkswagen", "text": "„България не само продължава да се бори за това „Фолксваген” да построи следващия си завод у нас, но ние имаме и своите шансове това да се случи. Намерихме начини да оптимизираме офертата си. Срещите между представители на автомобилния клъстър и Министерство на икономиката продължават. В много скоро време България ще покаже още по-добра оферта“, заяви Росен Плевнелиев относно конкуренцията между България и Турция за новия завод на \"Фолксваген\".„Ние ще продължим да се борим с всички законови методи, казвайки на „Фолксваген”, че ние се гордеем, че сме членове на ЕС и НАТО и ние сме тази държава от ЕС и НАТО, която им предоставя най-добрите условия“, коментира Плевнелиев пред Нова.По думите му всички на Балканите наблюдават много внимателно какво ще се случи. „Ако „Фолксваген” изберат Турция, това ще изпрати един изключително лош сигнал към всички демократично мислещи хора на Балканите”, каза още той.„Категорично не съм съгласен с тезата на министър-председателя на Долна Саксония, че именно защото и в Турция има много демократично мислещи хора, една инвестиция на „Фолксваген” там би подкрепила тях”, посочи Росен Плевнелиев.  „Истината е, че сме на финала. Истината е, че решение още няма. Докато една от двете държави не подпише договор с „Фолксваген”, всяка една от двете страни продължава да участва в състезанието. Един такъв концерн като „Фолксваген”, няма да допусне на финалната права да остане само един участник, който в един момент да не си спази обещанията и да му извива ръцете”, категоричен бе Плевнелиев.„Изборът между двете държави изглежда така – от една страна имаме държава-членка на ЕС и на НАТО, която има по-изгодни разходи за производство и която е много по-прогнозируема. От друга страна имаме Турция с всичките й проблеми. Изборът на „Фолксваген” изпраща много силен сигнал към демократичните общности в региона”, каза още той.Според него ако бъде избрана България, това засилва изключително много позицията както на ЕС, така и на Германия по отношение на Балканите. „Ако бъде избрана Турция, това губим илюзии, че всичко е въпрос на човешки права и свободи, а всъщност става въпрос за едни пари и там диктаторът е обещал повече пари”, допълни Плевнелиев.Относно хакерската атака срещу НАП, той коментира: „Такива атаки като тази срещу НАП създават проблеми за бизнес средата у нас. Един такъв пробив може да е свързан и с политическа заявка, и с определени сценарии за изнудване на държавата или бизнеса. Затова подобни неща не бива повече да се случват. Определено по този случай трябва да има осъдени''.", "date": "2019.08.13", "title": "Плевнелиев: Продължаваме да се борим за завода на Volkswagen"}
{"url": "https://www.novinite.bg/articles/179106/Nikolaj-Nikolov-S-pravo-horata-ot-Lagera-ne-iskat-da-jiveyat-v-geto", "text": "Млади социалисти от БСП – Красно село подкрепиха инициатива на граждани за подобряването на състоянието на инфраструктурата в ж.к. „Лагера“. Те се срещнаха с жители на района, които организират подписка, с която настояват за решания на проблеми, които се бавят повече от 30 години.Организаторите на подписката се събраха на знаково място в квартала – пространството между блокове 40, 42 и 43. На метри от тях, вместо ограда, строителите на луксозен комплекс са издигнали 3-метрова бетонна стена. Такъв тип съоръжения трябва да отговарят на определени параметри за височина, но в конкретния случай това изискване не е спазено.Стената е изградена в разрез с опрелените регламенти. Тя допълнително влошава и без това трагичното състояние на пространството между тези три блока - няма осветление, паркоместа, тротоари, отводнителни шахти. Улиците не са асфалтирани, а зелени площи на практика не съществуват. „Квартал в една модерна европейска столица не може да изглежда по този начин. Тези проблеми са пряко свързани и със сигурността ни“, сподели Николай Лозенски от Инициативния комитет „Бъдеще за ж.к. Лагера“.Няма изградена инфраструктура, но е издигната 3-метрова бетонна стена, която служи като разделителна линия между новия строеж и съществуващите блокове. За 30 години общината не намери време и средства да облагороди междублоковото пространство. С право гражданите са недоволни и не искат да живеят в гето. Това заяви общинският съветник Николай Николов, който е и председател на БСП – Красно село. „Подкрепяме справедливите искания на хората от квартала. Сложихме каските и жълтите жилетки, за да свалим символично тази „Берлинска стена“ – нещо, което беше обещано още през месец март от районната администрация. Но до момента няма резултат, въпреки признанието, че са допуснати нарушения“, посочи Николов.Според него е очевидно, че общината е абдикирала от своите отговорности за подобряване на средата в квартала, а гражданите са оставени на произвола на съдбата.Акцията на младите социалисти е част от кампанията на Младежкото обединение в БСП – София „24х24“.", "date": "2019.08.13", "title": "Николай Николов: С право хората от „Лагера“ не искат да живеят в гето"}
{"url": "https://www.novinite.bg/articles/179109/V-Haskovsko-goryat-8000-dekara-polovinata-sa-gori", "text": "Пожарът край хасковските села Брягово, Любеново и Родопи е обхванал 8000 декара площ, половината от които са горски фонд. Това обяви директорът на Главна дирекция \"Пожарна безопасност и защита на населението\" гл. комисар Николай Николов, който посети мястото на пожара.\"93-ма човека пожарникари и горски служители, хора от Българската армия продължават усилията. Следобед се прогнозира смяна на посоката на вятъра и усилването му, което евентуално би създало някакви проблеми Заради това и хората са вътре на терен, за да може от самото начало да овладеем ситуацията. Прогнозите са, че, ако така продължават нещата, би трябвало тази нощ да имаме хора само на дежурство, които да обикалят периметъра\".Районната прокуратура в Хасково е образувала досъдебно производство за това, че по непредпазливост е запален чужд имот. По делото се извършват процесуално-следствени действия за изясняване на причините, като предстои да бъде направен оглед след пълното локализиране на пожара, както и ще бъдат назначени пожаро-техническа и оценъчни експертизи. Вероятно пожарът е причинен от човешка немарливост\", обясни директорът на Общинското лесничейство Георги Масларов: \"Пожарът идва отнякъде и после става горски. И после стават неуправляеми нещата. В последните 35 години аз не знам някой да е наказан за това, че ние гасим чужди грехове\".Пожарът край Дупница е загасен, отчете комисар Николов. В понеделник до село Тополница пламнаха сухи треви и дървета. Комисар Николов отправи предупреждение към хората: \"Намираме се в тежка пожароопасна ситуация на територията на цялата страна. Кодът е висок. Предупреждението е сериозно, така че всички трябва да бъдем внимателни да не предизвикваме пожар. Ако пък забележим, своевременно да уведомим, за да можем бързо да се намесим\".Продължава гасенето на пожара край село Шишманци\"Седем екипа на пожарната продължават да гасят пожара в депото за отпадъци край село Шишманци. Вятърът разнася дима в различни посоки. В населените места, към които се насочва, се извършват замервания на въздуха. Няма регистрирани критични нива на замърсяване. Пожарът е локализиран. Осигурени са достатъчно вода и пръст за засипване на отпадъците, но тлеенето е в дълбочина и на този етап не може да се прогнозира кога ситуацията ще бъде овладяна напълно\". Това заяви директорът на Главна дирекция \"Пожарна безопасност и защита на населението\" главен комисар Николай Николов, който посети тази сутрин депото и предупреди: \"Уплътнете прозорците и затворете вратите, докато не се обърнем към вас и ви кажем, че нещата са напълно безопасни\".Димът започна да се усеща повече край Белозем и Болярино. Следобед, когато се очаква смяна на посоката на вятъра, мобилна станция за измерване на въздуха ще бъде насочена към района Шишманци и Раковски. Наблюдава се непрекъснато и АМ \"Тракия\". \"От двете страни – посока София и посока Бургас – има колеги от Пътна полиция, които имат за задача своевременно да уведомят, ако видимостта на магистралата бъде намалена\", увери Николов. Причините за пожара тепърва ще се установяват, като на този етап предположението е самозапалване. В хода на разследването ще се проверява и версията за умишлен палеж. Директорът на Регионалната инспекция по околната среда и водите в Пловдив Стефан Шилев каза, че живеещите от района ще бъдат своевременно информирани за резултатите от замерванията на въздуха и допълни: \"След приключване на пожара ще се направи проверка на място, за да се види какви са причините за възникване на пожара. Най-вероятно е високата температура, но все пак ще се направи проверка дали дейностите в депото се извършват в съответствие с комплексното разрешително и ако има някакви нарушения, ще бъдат взети съответните мерки\".Само за седмица на територията на Пазарджишка област са възникнали 13 пожара на сухи треви и стърнища. Основните причини са неизправност на техниката, с която се жъне, и човешка небрежност. От полицията определят обстановката като \"усложнена\" и предупреждават да не се почистват нивите и дворовете чрез изгаряне на тревни отпадъци, да не се пали огън на открито при ветровито време и да не се изхвърлят безразборно угарки от цигари.", "date": "2019.08.13", "title": "В Хасковско горят 8000 декара, половината са гори"}
{"url": "https://www.novinite.bg/articles/179102/BSP-Nastoyavame-Letishte-Stara-Zagora-da-vazstanovi-dejnostta-si", "text": "„Настояваме да се запази възможността Летище Стара Загора да възстанови летищната си дейност като гаранция за бъдещо силно икономическо развитие на целия Старозагорски регион“. Това се казва в Позиция на ОбС на БСП в Стара Загора. Поводът е актуалната тема за Летището през последните дни. Позицията е обръщение към всички граждани на Стара Загора и областта. Социалистите настояват държавата в лицето на Министерството на икономиката и кметът на общината Живко Тодоров  да представят информация за предприетите до момента действия по отношение на Летището. Решението за бъдещето му трябва да бъде взето с активното участие на старозагорци, включително и чрез допитване.Позицията е изпратена до министъра на икономиката, областния управител, кмета на общината, изпълнителния директор на „Държавната консолидационна компания“ ЕАД и до медиите. Ето и пълния текст на Позицията:Уважаеми старозагорци,Уважаеми дами и господа, През последните дни темата за Летище Стара Загора и неговото бъдеще отново е актуална. Обезпокоени сме от липсата на точна информация за намеренията на управляващите спрямо този стратегически важен за общината и региона обект.Позицията на държавата и местната власт в лицето на ГЕРБ по темата се мени постоянно. В програмата си за управление за мандат 2015–2019 г. кметът Живко Тодоров обеща „Бъдеще за Летище Стара Загора”, а по различни поводи е заявявал, че е един от най-големите привърженици на идеята то да се превърне в международен карго център. ГЕРБ обявиха летището като един от приоритетите за развитие на региона, към което има интерес от инвеститори и дейността му може да бъде възобновена на база на публично-частното партньорство. Миналата година министърът на икономиката г-н Емил Караниколов съобщи, че се подготвя проект за логистичен хъб между Европа и Азия, съчетан с използване на пистата на Летище Стара Загора. Независимо от поредицата изявления, този обявяван нееднократно като приоритет за ГЕРБ проект, остана само гръмки думи и голи обещания към старозагорци. В навечерието на Местните избори на ход са нови обещания от областната управа и кмета на Стара Загора - 2 хиляди декара от летището да бъдат присъединени към Индустриална зона „Загоре”. Това на практика означава ликвидиране на възможността Летище Стара Загора някога да заработи отново като летище. Унищожаването му може да се квалифицира като престъпно деяние и разрушаване на потенциала на Стара Загора за бъдещи инвестиции и икономическо развитие. Летище Стара Загора, заедно с АМ „Тракия“ и ЖП инфраструктурата, са своеобразен портал на останалия свят към Стара Загора. Във връзка с големите потоци от товари, идващи от изток, Европа се нуждае от поне пет нови карго летища, които да бъдат построени в източната й част. България има всички шансове едно от тях да бъде на нейна територия, а Стара Загора е сред най-подходящите градове в страната заради географското си положение и транспортни комуникации. Убедени сме, че бъдещето икономическо развитие на Стара Загора е свързано със съществуването на модерно карго летище, което, освен с работните места, ще бъде и мощен стимул за инвестиции и икономически напредък на целия регион и България. Затова е важно да го запазим. Стратегическият интерес е не само български, но и европейски.Решенията днес са факторите за промяна на нашия живот в бъдеще!Позицията на БСП в Стара Загора е последователна и ясна – ние сме за запазване на летището като такова, независимо под чие управление ще бъде. Обявяваме се и за развитие на Индустриалната зона. Но от години сигнализираме, че общината закъсня, пропилявайки време в три мандата, Стара Загора да има изградена индустриална зона, в която да работят предприятия на крупни индустриални инвеститори. Категорично настояваме замисленото разширяване на Индустриална зона „Загоре“ да се случи в най-кратки срокове, но това да не става за сметка на Летище Стара Загора. Летището трябва непременно да бъде запазено като такова дори и в близко бъдеще да не е възможно възстановяване на летищната му дейност. Тази позиция се споделя и от бизнеса, и от специалисти и експерти, и най-вече от гражданите на Стара Загора. Всякакви други решения, водещи до ликвидацията на летището, означават отказ на управляващите да мислят и действат стратегически.Настояваме държавата в лицето на Министерството на икономиката и кметът на общината да представят информация за предприетите до момента действия по отношение на Летище Стара Загора. Решението за бъдещето на Летище Стара Загора трябва да бъде взето с активното участие на старозагорци, включително и чрез допитване. Настояваме да се запази възможността Летище Стара Загора да възстанови летищната си дейност като гаранция за бъдещо силно икономическо развитие на целия Старозагорски регион.", "date": "2019.08.13", "title": "БСП: Настояваме Летище Стара Загора да възстанови дейността си"}
{"url": "https://www.novinite.bg/articles/179107/VSS-publikuva-koncepciyata-na-Ivan-Geshev-za-upravlenie-na-prokuraturata", "text": "\r\nВисшият съдебен съвет публикува внесената от кандидата за главен прокурор Иван Гешев Концепция за стратегическо управление на прокуратурата на Република България. Тя ще бъде обсъдена от ВСС на 24 октомври. Същият ден Съветът ще гласува и следващият главен прокурор.\r\n\r\n\r\n\r\n\r\n", "date": "2019.08.13", "title": "ВСС публикува концепцията на Иван Гешев за управление на прокуратурата"}
{"url": "https://www.novinite.bg/articles/179118/Afrikanska-chuma-ima-i-v-sofijskoto-selo-Jelyava", "text": "Положителна проба за болестта Африканска чума е установена и при свинете в село Желява. Това съобщи д-р Димитър Рачев, от ОДБХ-София област, цитиран от БГНЕС.Според изпълняваните мерки от Българската агенция по безопасност на храните (БАБХ), следва в 20-километровата зона всички прасета да бъдат умъртвени.Очаква се издаването на заповед за сформиране на комисия и започване на обходи за констатиране на наличие на живи прасета, които ще бъдат принудително умъртвени и загробени. От общината в Елин Пелин умоляват всички стопани, които до днешна дата са заклали своите животни, да подадат информация до кметовете на населените места и общината в град Елин Пелин, с цел изготвяне на списък. На основание на тези списъци ще бъдат отпускани средства за обезпаразитяване на местата за отглеждане на животни. Средствата ще бъдат отпускани от държавния бюджет, а не от Община Елин Пелин.Оттам напомнят, че при установяване на анормално, нетипично поведение на животно, всеки стопанин е задължен да уведоми ветеринарния лекар или главен инспектор, отдел здравеопазване на животните, към ОДБХ – София област – д-р Димитър Рачев.", "date": "2019.08.13", "title": "Африканска чума има и в софийското село Желява"}
{"url": "https://www.novinite.bg/articles/179108/Korneliya-Ninova-Nojicata-se-raztvarya-a-neravenstvata-i-regionalnite-razlichiya-se-uvelichavat", "text": "Ножицата се разтваря, а неравенствата и регионалните различия се увеличават. Това каза лидерът на БСП Корнелия Нинова по време на пресконференция в централата на партията, предаде „Фокус“.„На Изпълнително бюро обсъдихме няколко важни въпроси. Искаме днес да ви занимаем с една тема, която някак си тихомълком мина, но ние смятаме за стратегическа за България. Това е официалната информация от НСИ и БНБ – поредната притеснителна. Искаме нея да коментираме“, каза още Нинова.Тя отчете, че по данни на БНБ има 90 нови милионери.„800 хил. работещи бедни според министъра на труда и социалната политика и 1,5 млн. живеещи под прага на бедността. Ножицата се разтваря, неравенствата се увеличават. Според нея се задълбочават регионалните различия, което води до обезлюдяване на райони.„Идват местни избори и целия информационен поток е съсредоточен в това коя партия кого издига, какви са вътре противоречията. Сериозният въпрос е как ще се развиват общините. Хората ги интересува дали ще имат път от единия град до другия, дали ще работи общинската болница, водата ще поскъпва ли“, коментира Нинова.", "date": "2019.08.13", "title": "Корнелия Нинова: Ножицата се разтваря, а неравенствата и регионалните различия се увеличават"}
{"url": "https://www.novinite.bg/articles/179110/Balgariya-se-nadyava-yaponski-proizvoditel-na-avtomobili-da-investira-u-nas", "text": "България се надява японски производител на автомобили да инвестира у нас. Японските инвестиции в България са били във фокуса на разговорите между премиера Бойко Борисов, външния министър Екатерина Захариева и първия дипломат на Япония Таро Коно.Японският външен министър е на посещение у нас по покана на вицепремиера Захариева. Това е първата визита на това ниво от 12 години.Икономическо сътрудничество, Западни Балкани, общи ценности и подкрепа за политиката на Япония спрямо Северна Корея и Южнокитайско море – това са основните теми на разговорите между Таро Коно и Екатерина Захариева. 40% ръст в стокообмена се отчита, след като миналата година Шиндзо Абе стана първият японски премиер, дошъл на посещение у нас. Сега България се надява на още повече инвестиции:\"Много се надяваме да видим скоро време и производител на коли, а не само на авточасти от Япония в България\", каза Екатерина Захариева.От своя страна японският външен министър Таро Коно заяви, че особен интерес има към българския IT сектор.\"Япония има нужда от висококвалифицирани IT инженери и България е силна в този сектор\".От миналата година Япония развива и Инициатива за сътрудничество на Западните Балкани, а България е основен фактор за стабилността на региона, заяви Таро Коно. България и Япония развиват два съвместни проекта за страните от Западните Балкани – за управление на риск при бедствия и за насърчаване на малки и средни предприятия.Японският външен министър обсъди в София подкрепата в политиката за разоръжаване на Северна Корея и пълното прилагане на резолюциите на Съвета за сигурност на ООН, както и за свободата на навигация в Южнокитайско и Черно море.Япония отправи покана за посещение на премиера Бойко Борисов в Токио до края на годината или в началото на 2020-а.", "date": "2019.08.13", "title": "България се надява японски производител на автомобили да инвестира у нас"}
{"url": "https://www.novinite.bg/articles/179075/Dneven-horoskop-za-vtornik", "text": "Всичко, което се случва ви идва в повече, но трябва да се мобилизирате и да го преодолеете. Животът не е толкова лош, просто днес е един от онези дни.Днес ще получите добри новини, свързани с финанси. Възползвайте се от ситуацията максимално. Поискайте съвет, няма нищо срамно.Опитайте се да накарате приятелите си да кажат какво искат и от какво се нуждаят. Вие можете да сте им полезни, въпреки че никой не го знае още.Вижте повече на: ", "date": "2019.08.13", "title": "Дневен хороскоп за вторник"}
{"url": "https://www.novinite.bg/articles/179085/461-narusheniya-na-skorostta-sa-zasecheni-za-edna-sedmica-v-oblast-Sliven", "text": "От 5 до 11 август на територията на ОДМВР-Сливен са проведени специализирани операции по контрол и пътна безопасност, разпоредени от директора на ОДМВР-Сливен старши комисар Димитър Величков. Екипи, сформирани от служители на Пътна полиция, Териториална полиция и районните управления в Сливен, Нова Загора, Твърдица и Котел, са проверили 2114 моторни превозни средства и 2186 лица.Констатирани са 762 нарушения на Закона за движение по пътищата и Кодекса за застраховане. Съставени са 647 фиша и 91 акта за административни нарушения. За една седмица на територията на ОДМВР-Сливен с мобилни и стационарни камери са констатирани 461 нарушения на скоростта. Издадени са 426 електронни фиша за превишаване на разрешената скорост в населени и извън места в област Сливен.Най-честите нарушения на ограничението на скоростта са засечени при селата Злати войвода и Трапоклово, на булевардите „Цар Симеон”, „Банско шосе”, „Бургаско шосе” и „Панайот Хитов” в град Сливен. По път ІІ-66 /Ст.Загора-Нова Загора/ и път ІІ-55/Нова Загора-Раднево/. Път ІІ-48 /к-ще „Петолъчка”- Котел/ в района на селата Мокрен и Градец. Път І-6 /София-Бургас/ в района на Шивачево. В поделенията на Пътна полиция и при проверки на пътя са връчени 121 фиша и са отнети 5 шофьорски книжки за неплатени глоби. Установени са 6 неправоспособни водачи. Четирима водачи са хванати да управляват след употреба на алкохол, като двама са с алкохол над 1,2 промила, за което са образувани бързи производства. Двама водачи са управлявали след употреба на наркотични вещества. Общо отнетите свидетелства за управление на МПС са 10. В Сливен, Котел и Нова Загора са съставени общо 86 фиша за неправилно паркиране. Завишена остава патрулната дейност по отношение установяване на лица, които управляват под въздействие на наркотични вещества и алкохол. Осъществява се контрол по национални кампании „Лято” и „Ваканция! Да пазим децата на пътя!”. Тази седмица се провеждат специализирани операции по контрол на скоростта, употребата на алкохол, наркотици, засилено полицейско присъствие има на автомагистрала Тракия и главните пътища в областта, предвид засиления трафик в летните месеци.", "date": "2019.08.13", "title": "461 нарушения на скоростта са засечени за една седмица в област Сливен"}
{"url": "https://www.novinite.bg/articles/179114/Michael-Bibi-za-parvi-pat-v-Balgariya-po-pokana-na-Cacao-Beach-Club", "text": "На 23 август (петък) за първи път в България ще посрещнем Michael Bibi – ключова фигура на британската електронна сцена. Cacao Beach Club кани създателя на парчето Hanging Tree за една незабравима нощ, а заедно с него ще бъдат и българските артисти Gabriel Del и Marsel Rohas. Michael Bibi създаде музикалната си марка с редица успехи в сферата на електронната музика. Британецът, който прави както музиката си, така и вокалите си сам, изгради свой собствен звук, разпознаваем по целия свят.Да създава и пуска музика, както и да посещава най-добрите партита по света са трите неща, които го мотивират, и той няма намерение да позволи на никой или нищо да го спре. Michael прави и всичко възможно да се увери, че музиката му поддържа настроението на всяко едно парти. Самият той казва: „Аз ям, дишам и спя музика“.Страстта на Michael към музиката се поражда още в детството му. В ранна възраст баща му, който е блус и джаз музикант, го взима с него на едно от турнетата му. Там, младия ентусиаст е изложен на различни влияния, които могат да бъдат уловени дори в музиката му днес. Michael продължава да изгражда собственото си име и стил с уникални продукции за лейбъли като Snatch, Viva, Lost Records и SolidGrooves. С много вълнуващи предстоящи проекти и световни турнета Michael Bibi ще дебютира и в Cacao Beach Club на 23 август. След партито с Michael Bibi, не пропускайте и закриването на летния сезон на клуба с участието на Timmo & Wehbba на 31 август. Повече информация за предстоящите партита може да видите тук: /, както и на официалната Фейсбук страница на CACAO BEACH CLUB: CACAOBEACH Билети за 23 август може да намерите в мрежата на Eventim.bg ", "date": "2019.08.13", "title": "Michael Bibi за първи път в България по покана на Cacao Beach Club"}
{"url": "https://www.novinite.bg/articles/179081/Bojko-Borisov-Yaponiya-e-prioriteten-partnor-i-tradicionen-priyatel-na-Balgariya", "text": "Министър-председателят Бойко Борисов се срещна с министъра на външните работи на Япония Таро Коно. В рамките на разговора им в Министерския съвет премиерът Борисов отбеляза, че Япония е приоритетен партньор и традиционен приятел на нашата страна, съобщиха от правителствената информационна служба.Българският министър-председател определи като положително активизирането на двустранния политически диалог на високо равнище и предаде своите искрени поздрави на премиера Шиндзо Абе, който през януари 2018 г. осъществи първата визита на японски министър-председател в България.Премиерът Борисов изрази увереност, че срещите на високо ниво ще дадат допълнителен импулс на икономическите връзки, което от своя страна е предпоставка за увеличаването на обема и обхвата на японските инвестиции, както и на броя на японските туристи в България. Борисов подчерта, че страната ни се е доказала като стабилен и предсказуем партньор с голям потенциал за сътрудничество.Българският министър-председател акцентира върху интереса на България да увеличи износа си за Япония, както и да се засилят бизнес контактите в области като информационни и комуникационни технологии и автоматизация, машиностроене, производство на автомобилни части, строителство.Премиерът Борисов приветства обявената от японския министър-председател Абе инициатива за сътрудничество със Западните Балкани. Борисов изрази готовността на страната ни да продължим доброто взаимодействие по линия на официалната помощ за развитие в региона след успешното провеждане в София на Съвместния семинар по управлението на риска при наводнения в Западните Балкани, който се проведе в началото на настоящата година.Българският министър-председател отбеляза също така, че Западните Балкани са били приоритетна тема в рамките на Българското председателство на Съвета на ЕС.В рамките на разговора министър-председателят Бойко Борисов акцентира и върху влизането в сила на споразуменията между ЕС и Япония за стратегическо и икономическо партньорство. Според премиера това ще окаже допълнително благоприятно влияние и на българо-японското сътрудничество.", "date": "2019.08.13", "title": "Бойко Борисов: Япония е приоритетен партньор и традиционен приятел на България"}
{"url": "https://www.novinite.bg/articles/179092/Dvama-arestuvani-za-potroshenoto-zavedenie-v-Sofiya", "text": "Остановени са трима от общо шестимата мъже, които снощи потрошиха столичното заведение \"Бесо\". Един от тях е задържан, а други двама се очаква всеки момент да бъдат арестувани. Това стана ясно от думите на главния секретар Ивайло Иванов на брифинг в Министерския съвет.Основната версия за вандалската проява са неуредени финансови отношения между двама бизнес партньори, като един от тях е задържан.Те имат друг общ бизнес, а заведението е било само терен за саморазправата, обясни още Иванов.\"Недопустимо е такива неща да се случват през 2019 г. в заведение, което се посещава от много хора. Тези времена отдавна са отминали. Ако имат някакви неуредени отношения - има съд, но по този начин няма да стане и държавата ще отговори с всички възможони средства. В лицето на професионалното и политическото ръковдство на МВР заявявам, че няма да допуснем такива действия, няма да ги толерираме и поръчителите ще понесат своите последствия съгласно закона\", закани се главният секретар.Ивайло Иванов посочи и че след инцидента не е съобщено в полицията, а МВР се е самосезирало след медийни публикации. Според него това е знак, че бизнес партньорите не са искали намесата на държавата.\"До този момент сигнал в МВР не е подаван, нашите действия стартираха след публикации в медиите, самосезирахме се, изпартихме колеги от 6 РУ, които потвърдиха за инцидента. Явно не са искали да се намесва МВР и държавата\", заключи главният секретар.Той добави и че до края на деня очаква всички извършители да бъдат заловени и да им бъдат повдигнати обвинения.", "date": "2019.08.13", "title": "Двама арестувани за потрошеното заведение в София"}
{"url": "https://www.novinite.bg/articles/179113/Udaljiha-razsledvaneto-sreshtu-Lyutvi-Mestan", "text": "Удължиха с още 2 месеца срока на разследване на катастрофата с лидера на партия ДОСТ Лютви Местан, при която загина 6-месечно бебе, съобщиха от окръжната прокуратура в Кърджали. Причината е, че вещите лица все още не са изготвили назначената по делото съдебна автотехническа експертиза. Все още единственият обвиняем по случая е Лютви Местан. Това е второто удължаване на срока за приключване на разследването, което трябваше да бъде завършено на 14 юни.Катастрофата с политикът стана на кръстовище край момчилградското село Загорско на 14 април тази година. При опит на Лютви Местан с \"Фолксфаген Фаетон\" да се включи в главния международен път за Гърция последва сблъсък с \"БМВ\", движещо се от Кърджали по посока ГКПП \"Маказа\". При катастрофата загина 6-месечно момиченце, возещо се със семейството в \"БМВ\"-то. Няколко часа след инцидента Лютви Местан беше задържан от полицията и му беше повдигнато обвинение за причиняване на смърт при непредпазливост.", "date": "2019.08.13", "title": "Удължиха  разследването срещу Лютви Местан"}
{"url": "https://www.novinite.bg/articles/179105/Fandakova-Za-4-g-sme-investirali-55-mln-leva-v-obshtinskoto-zdraveopazvane", "text": "Тази година инвестирахме около 400 хиляди лева във физиотерапии в общо три поликлиники и една общинска болница. Това каза кметът на София Йорданка Фандъкова пред журналисти, след проверката на доставеното ново оборудване за нуждите на физиотерапията - сектор \"Физикална и рехабилитационна медицина“ в Диагностично-консултативен център - 14.  \"Тук провеждат своята рехабилитация нашите \"Златни момичета\" – отборът по художествена гимнастика. Видяхте колко много пациенти има. След обновяването на физиотерапията има повече от два пъти увеличение на броя на пациентите, които се лекуват и възстановяват тук. За мен здравето на хората е най-важното за качеството на живот на хората в нашия град. Ние искаме да живеем в здрав и активен град. За последните 4 години инвестираме 55 млн. лв. в общинското здравеопазване. Общинският съвет подкрепа идеите за развитие на общинското здравеопазване\", каза кметицата.", "date": "2019.08.13", "title": "Фандъкова: За 4 г. сме инвестирали 55 млн. лева в общинското здравеопазване"}
{"url": "https://www.novinite.bg/articles/179091/Otnovo-pochistvat-ot-olovo-kvartalite-kraj-Notr-Dam", "text": "Парижката префектура започна нова мащабна операция за почистване от олово на кварталите край катедралата Нотр Дам, съобщи радио \"Франс енфо\", цитирано от „24 часа“.Това е втората поредица от мерки за почистване на улици и площади във френската столица след пожара в емблематичната църква през април, когато заедно с пушека и пепелта в околната среда попаднаха близо 400 тона олово от покрива на сградата.По данни на радио \"Франс енфо\" първата операция, когато районът бе чистен главно с вода, е била призната за неефективна.Сега улиците около Нотр Дам първо ще бъдат измити със специален химически препарат под свръхвисоко налягане. После асфалтът, пейките и стълбовете ще бъдат намазани със специален гел, който поглъща оловото. След седмица, щом изсъхне, той ще бъде отстранен.Когато всички процедури приключат, ще бъде направена нова проверка за съдържанието на олово в тази част от града.Местните власти съобщиха, че програмата за специално почистване ще продължи до 23 август. Ще бъдат затворени няколко улици и близката метростанция, а редица автобусни маршрути ще бъдат променени.В момента всички ремонтни дейности, свързани с катедралата, временно са спрени, за да се разработят по-ефикасни мерки за защита от олово, които да предпазят хората, работещи на обекта. Ако инспекторите по труда ги одобрят, от 19 август работата постепенно ще бъде подновена.", "date": "2019.08.13", "title": "Отново почистват от олово кварталите край Нотр Дам"}
{"url": "https://www.novinite.bg/articles/179076/Prodaljava-akciya-Skorost", "text": "\r\nПродължава акция \"Скорост\". Пътните полицаи не само у нас, но и на територията на всички страни в Европейския съюз ще следят денонощно за превишаване на допустимата скорост и други нарушения на водачите.\r\n\r\n\r\n\r\n\r\n", "date": "2019.08.13", "title": "Продължава акция \"Скорост\""}
{"url": "https://www.novinite.bg/articles/179096/Gorski-pojar-bushuva-i-na-ostrov-Tasos", "text": "Горски пожар избухна тази сутрин и на Тасос - най-богатият на гори остров в Гърция, съобщи \"Катимерини\". За борба с огнената стихия са изпратени 56 пожарникари и 25 пожарни коли. Помагат им два самолета и един хеликоптер.Огънят вилнее в района на Парадисос, в югозападната част на острова. Кметът на острова Костас Хаджиемануил съобщи, че усилията са насочени към спиране на пламъците от разпространение по недостижими райони.За момента няма села, които да са подложени на риск.В Гърция в момента бушуват най-малко още четири мащабни горски пожара, между които тези на остров Евбея и на Самотраки.", "date": "2019.08.13", "title": "Горски пожар бушува и на остров Тасос"}
{"url": "https://www.novinite.bg/articles/179117/Obviniha-Plasido-Domingo-v-seksualni-posegatelstva", "text": "Осем жени обвиниха испанския оперен певец Пласидо Доминго в сексуално посегателство. Пред агенция „Асошейтед прес” потърпевшите казали, че през 80-те години той се е опитал да ги принуди да правят секс с него. В замяна им обещавал да получат определени роли. Ако жените откажели, ги наказвал професионално.Нито една от жертвите не е предоставила доказателства и всички са предпочели да останат анонимни. Мотивът им бил, че все още работят в тази сфера и се притесняват от негативна обществена реакция.Доминго отрича всички обвинения, като заявява, че са отправени от анонимни лица. Той допълва, че всичките му връзки са били взаимни.", "date": "2019.08.13", "title": "Обвиниха Пласидо Доминго в сексуални посегателства"}
{"url": "https://www.novinite.bg/articles/179111/Novi-sluchai-na-lajmska-bolest-i-marsilska-treska-vav-Velikotarnovsko", "text": "Нoви cлучaи нa лaймcкa бoлecт и мaрcилcкa трecкa ca рeгиcтрирaни в oблacттa. Пaциeнтитe ca oт oбщинитe Eлeнa и Вeликo Търнoвo и ca уcтaнoвeни в пeриoдa 5 - 11 aвгуcт. Тoвa извecтихa oт Рaдиo \"Фoкуc\" – Вeликo Търнoвo, пoзoвaвaйки ce нa инфoрмaция oт Рeгиoнaлнaтa здрaвнa инcпeкция. И двaмaтa ca лeкувaни в мecтни бoлници. Зa минaлaтa ceдмицa ca oтчeтeни oщe три cлучaя нa вaрицeлa, двaнaдeceт нa eнтeрoкoлити, eдин нa caлмoнeлoзa и шecт нa ocтри рecпирaтoрни зaбoлявaния. Oт нaчaлoтo нa гoдинaтa в oблacттa имa тримa зaбoлeли oт лaймcкa бoлecт и двaмa oт мaрcилcкa трecкa. Здрaвнитe eкcпeрти увeрявaт, чe cтoйнocтитe ca дaлeч oт eпидeмични.", "date": "2019.08.13", "title": "Нови случаи на лаймска болест и марсилска треска във Великотърновско"}
{"url": "https://www.novinite.bg/articles/179072/Ovladyan-e-pojarat-kraj-Haskovo", "text": "Овладян е пожарът край Хасково, който е обхванал около 3000 декара. Огънят обаче не е потушен и има реална опасност от ново разпалване заради вятъра и високите температури. Днес там се очакват около 36 градуса и вятър със скорост от около 30 км в час. В помощ на огнеборците с включват и военослужещи, както и тежка техника за правене на провсеки, горски служители и местни хора. Няма опасност за близките населени места, успокояват пожарникарите. В следобедните часове обаче се очакват нови пикове.  Продължава и борбата за гасенето на пожара на сметище край Пловдивското село Шишманци. Хората от райна казват, че миризмата в района е изключително силна. Горят около 2 декара смесени битови отпадъци. Пожарът е овладян, но не е загасен.", "date": "2019.08.13", "title": "Овладян е пожарът край Хасково"}
{"url": "https://www.novinite.bg/articles/179073/KZP-Vaprosi-i-otgovori-za-Vashata-bezproblemna-lyatna-vakanciya", "text": "- Резервацията Ви в хотела е дублирана...- И какво предлагате?- Момент… С удоволствие ще Ви настаним в другия ни хотел...- Скъпи, този хотел изглеждаше различно в рекламата!- Мила, нека опитам да оправя нещата… Ами, да – обещаха да ни върнат част от сумата зарадимоментното несъответствие.- Чадърът и шезлонгът на плажа се заплащат!- Но те са част от ол инклузив пакета ми...- Нека проверим…. Имате право! Сянката на плажа за Вас е безплатна!Възможно е да попаднем в подобна ситуация по време на лятната ни ваканция. Но всеки проблем има решение! Какви са правата ни и как да постъпим? Ето съветите на експертите от Комисията за защита на потребителите за едни от най-често срещаните ситуации при ползването на туристически услуги през лятото.  Защо е важно хотелът да бъде категоризиран? По категорията на мястото, където ще се настаните, Вие можете да си изградите представа какво Ви очаква там. Категоризацията е в пряка връзка със съответствието на даден хотел с набор от критерии по отношение оборудването на стаите, прилежащите заведения и останалите допълнителни услуги.  Задължителен ли е ценоразписът на нощувките и на допълнителните услуги? Хотелиерът е длъжен да постави такъв ценоразпис на рецепцията. Цените трябва да са в левове, ясно изписани и в еднакъв размер спрямо всички туристи. Тази информация следва да бъде предоставена, както на български език, така и на английски.  Какво задължително трябва да има в СПА хотел? Един хотел може да се рекламира по този начин само ако притежава сертифициран СПА център. Този СПА център трябва да разполага със закрит плувен басейн. Задължително е да има и водна секция с басейн за възстановително и релаксиращо въздействие, масажна или класическа вана. Можете да разчитате още на сауна и влажна високотемпературна секция (например, парна/римска/турска баня), помещение за контрастни процедури и др.  Какво да очаквам от All Inclusive-а? Когато сте избрали хотел на база ол инклузив, Вие можете да очаквате той да предлага поне минималния задължителен асортимент от храни и напитки в съответните часови пояси. По отношение на напитките например, задължително трябва да има топли (кафе, кафе с мляко, чай, мляко, мляко с какао, сметана), безалкохолни, алкохол (водка, бренди, джин, ликьор, мента, мастика, вино, бира) и коктейли. Храненията могат да бъдат в основния ресторант (обикновено закуска, обяд и вечеря), снекбар, лоби бар и/или пул бар (най-често следобедната закуска).  Какво да направя, ако част от обещаните услуги ми бъдат отказани? Мястото за настаняване следва да има готовността да Ви предостави всичко обещано. Вие имате право да получите в пълния обем всички услуги, които са били рекламирани и за които сте заплатили. В противен случай поискайте компенсация – други подходящи за Вас услуги или отбив от цената.  Как да реагирам при драстично разминаване между офертата в интернет и реалността? Ако на място откриете сериозни разлики във вида и категорията на обекта, неговото местоположение и отдалеченост от плажа или обещаните допълнителни услуги с представените в рекламата в интернет, обърнете се към търговеца, на когото сте заплатили. Настоявайте за изясняване на ситуацията и за компенсация.  Как да процедирам при проблем? Уведомете управителя на хотела или представителя на туроператора или турагента, от който сте закупили почивката. Това ще скъси времето, в което ще изпитате дискомфорт. Настоявайте да Ви бъде предоставено това, за което сте заплатили. Ако направите допълнителни плащания поради неизпълнените ангажименти, пазете платежните документи. Те ще са Ви необходими, за да Ви бъдат възстановени въпросните суми. Ако не успеете да решите проблема в диалог с търговеца на място или на по-късен етап, потърсете съдействие от Комисията за защита на потребителите. \"Попадаме на случаи, в които обектът е категоризиран като семеен хотел или като къща за гости, а се рекламира като хотел. Това не е коректно, тъй като неслучайно Наредбата въвежда различни видове обекти и степени на категоризация и съответните изисквания, за да може даден туристически обект да получи този вид и тази категория”, обяснява председателят на КЗП Димитър Маргаритов. По думите му все по-рядко се среща предоставянето на туристическа услуга в некатегоризирани обекти, за разлика от минали години, когато това е било честа практика. „Независимо от това кога отиват на море – в средата на юни, началото на август или в края на септември, туристите трябва да получат едно и също качество на обслужването”, категоричен е Маргаритов. Той апелира към търговците да не се изкушават да свалят качеството на предлаганите от тях туристически услуги и да държат летвата високо до самия край на сезона.", "date": "2019.08.13", "title": "КЗП: Въпроси и отговори за Вашата безпроблемна лятна ваканция"}
{"url": "https://www.novinite.bg/articles/179074/Proveryavat-stopanite-dali-sa-unishtojili-dobrovolno-prasetata-si", "text": "Започват проверки дали собствениците на прасета са изпълнили задължението си да унищужат прасетата, за да се спре разпространението на африканска чума.Срокът изтече вчера. Най-голямо недоволство имаше в Южна България. Кметове от района обаче рязко промениха позицията си и призоваха с декларация частниците да спазят изискваниятаи да унищожат животните.Държавни инспектори ще започнат проверка по самите стопанства, защото определеният срок изтече вчера.", "date": "2019.08.13", "title": "Проверяват стопаните дали са унищожили доброволно прасетата си"}
{"url": "https://www.novinite.bg/articles/179070/BABH-prizovava-za-spazvaneto-na-vsichki-opredeleni-ot-zakona-merki-svarzani-sas-zagrobvane", "text": "Във връзка с подадени сигнали за изхвърляне на отпадъци от свинско месо на нерегламентирани места, Българската агенция по безопасност на храните (БАБХ) напомня, че съгласно чл. 133, ал.2, т. 5 от Закона за ветеринарномедицинската дейност, кметовете и кметските наместници следва да организират обезвреждането на странични животински продукти.В определените от закона мерки е включено предпазването на околната среда от разпространение на зарази по животните и хората. Регламентът и контролът при загробването на животни минава през епизоотичните комисии, кметовете и кметските наместници, които определят местата за обезвреждане на страничните животински продукти.    Българска агенция по безопасност на храните извършва проверки относно  изпълнението на прилаганите мерки за ограничаване разпространението на Африканската чума по свинете.   Всички експерти на БАБХ в страната са в постоянна комуникация с областните епизоотични комисии с цел прилагане на превантивни мерки за недопускане на зарази, вследствие на нерегламентирано унищожаване.", "date": "2019.08.13", "title": "БАБХ призовава за спазването на всички определени от закона мерки, свързани със загробване"}
{"url": "https://www.novinite.bg/articles/179116/Bezplatna-hrana-i-noshtuvka-sa-osigureni-za-blokiranite-turisti-na-ostrov-Samotraki", "text": "Българските туристи, блокирани на гръцкия остров Самотраки, могат да получат безплатна храна веднъж дневно в няколко заведения в близост до пристанището Камариотиса, както и безплатна нощувка, съобщиха от Министерството на външните работи.Облекченията са осигурени от гръцките местни власти заради проблема с фериботните връзки и важат за всички туристи срещу предоставяне на документ за самоличност.  В момента на Самотраки има около 1500 туристи, предимно от Румъния, както и от България, Сърбия, Франция, Великобритания и Италия.Безплатна храна един път на ден се предоставя в следните заведения до пристанището:- Таверна \"The Harbour\" Haran Bros- Таверна \"Synantisi\"- Таверна \"Sta Karvouna\" ( Stergios Lazarou )- Пицария \"Phournélo\"- Ресторант \"Kumata\" (68002, Katsampas – Paleopolis Samothrace)Туристите ще могат да бъдат настанявани безплатно за една  нощ в сградата на Гимназията на острова - Geniko Likio Samothrakis (Eparxiaki odos kamariotisas -Xoras). Безплатен престой за туристите на острова е осигурен  и в къмпинга до пристанището в Камариотиса.Гръцкото министерство на корабоплаването  взе решение фериботът “Андрос Джет” (с капацитет за 600 пътници и 75 автомобила) да започне  курсове от Самотраки до Александруполис и обратно на 14 август 2019 г., сряда. При подходящи  метеорологични условия ще бъде пуснат и втори по-малък кораб, които ще превозва  пътниците.Генералното ни консулство в Солун е в постоянен контакт с гръцките власти, следи ситуацията и е готово да окаже съдействие при необходимост..", "date": "2019.08.13", "title": "Безплатна храна и нощувка са осигурени за блокираните туристи на остров Самотраки"}
{"url": "https://www.novinite.bg/articles/179078/3-560-patni-incidenta-sa-stanali-ot-nachaloto-na-godinata", "text": "През 2019 г. у нас са станали повече от 3 560 пътни инцидента, докато през 2018 година са били с 200 повече, това отчитат от Агенция за безопасност на движението по пътищата.''Въпреки по-малкото катастрофи, загиналите са с един повече – 318 спрямо 317 миналата година'', каза в ефира на bTV Малина Крумова, председател на Държавна агенция „Безопасност на движението по пътищата”.Най-много са инцидентите в София, Пловдив и Варна. Над 750 шофьори са самокатастрофирали като се увеличават случаите на невнимание заради употреба на мобилен телефон.От Агенцията за безопасност на движението по пътищата подготвят анализ, съгласуван с институциите, който да даде комплексни и стратегически мерки за справяне с войната по пътищата в дългосрочен план.Що се отнася до мобилните телефони, експерти предупреждават, че използването им зад волана – на пръв поглед безобидно, е изключително опасно.„Има три вида разсейване – ментално, зрително и ръчно. Телефонът е прекалено опасен, защото включва и трите. Въпрос на отговорност и на личен избор – когато човек има уважително отношение, той няма да си позволи да пише съобщение”, каза в ефира на bTV автомобилният състезател Димитър Илиев.", "date": "2019.08.13", "title": "3 560 пътни инцидента са станали от началото на годината"}
{"url": "https://www.novinite.bg/articles/179082/Spasi-Sofiya-Kakvo-se-sluchva-s-remonta-na-Zapaden-park", "text": "От Спаси София днес изпратиха позиция до медиите, в която питат ръководството на Столичната община какво се случва с ремонта на Западен парк. Активистите многократно са обиколили обекта, но на строителната площадка не е имало нито един работник или техника. “Ремонтът на Западен парк, на стойност 11 млн. лв., трябваше да бъде завършен до края на 2018 г., но на обекта не се работи. Въпреки многократното удължаване на сроковете, само около 20% от предвидените работи в парка са завършени.Смятаме, че г-жа Фандъкова дължи ясен отговор на въпроса какво се случва с проекта и кога най-накрая ще бъде завършен този ремонт” - казва Борис Бонев от Спаси София. Активистите припомнят, че паркът е единствен за редица столични квартали като Люлин, Западен парк, Илинден, но повече от година е неизползваем заради необезопасените изкопи, разораните алеи и стърчащите кабели. Те не приемат оправданието на Столичната община, че строителните дейности в целия парк спират, заради нуждата от препроектиране на една арка на входа на парка. “Обяснението е абсурдно и показва подценяване на интелекта на столичани. Защо се спира работата в целия обект, ако проблем има единствено с една арка?Стотици хиляди граждани са възпрепятствани да ползват парка и Общината е длъжна открито да признае какви са проблемите и кога ще бъдат отстранени.” - настоява Гергин Борисов. “Питаме как г-жа Фандъкова ще излезе пред столичани да поиска четвърти мандат, щом месеци наред бяга от обяснения за неспиращите проблеми на ключовите обекти? Фактът, че подобни забавяния има на всички големи проекти на Столична община, ясно доказва, че проблемът е системен и това ръководство не разполага с необходимите компетенции и капацитет, за да ги изпълни качествено и в срок” - заяви решително Борис Бонев, независимият кандидат за кмет на Спаси София.Гражданите подозират, че вината за огромното забавяне не е на фирмата-изпълнител, а в частното проектантско бюро, на което Общината е възложила проектирането. Припомняме, че одобряването на всички проекти минава през съгласувателна процедура на Столичната община, която изглежда не си е свършила работата и не е отстранила навременно пропуските, заради които сега се налага спиране на обекта. Припомняме, че това е петият сигнал на организацията за ремонта на Западен парк, който от самото начало имаше проблеми. След като стана ясно, че строителната фирма сериозно изостава с дейностите, от Столичната община неколкократно одобриха удължаване на срока и променяха крайната дата на завършване на обекта. От Спаси София сигнализират и че част от информационните табели, задължителни за всеки проект финансиран със средства на ЕС, вече са премахнати, както и че сега проектът е възложен за препроектиране на общинското дружество Софияпроект. “Плащат се пари на частни проектантски дружества за проекти пълни с дефекти, които после трябва да бъдат коригирани от страна на общинските предприятия. Намираме това за лоша практика, предизвикваща редица проблеми и това трябва да бъде прекратено.” - завършват от Спаси София.", "date": "2019.08.13", "title": "Спаси София: Какво се случва с ремонта на Западен парк?"}
{"url": "https://www.novinite.bg/articles/179112/Otkrivat-novi-45-mesta-za-darjavna-porachka-po-Pravo-badeshtite-advokati-uchili-zadochno-stavat-95", "text": "Министерският съвет утвърди промяна във формата на обучение и в броя на приеманите студенти по специалността от регулираните професии \"Право\". Към определените през май 2019 г. места за субсидирано от държавата обучение за редовна форма се добавят 45 и местата за задочно обучение стават 95. Срещу заплащане в държавни висши училища се утвърждават 100 места в задочна форма на обучение, а в частните висши училища - 200 места за задочно обучение. Предлаганата промяна е в следствие на приети изменения и допълнения на нормативни документи, с които предвиденото обучение по специалността \"Право\" от учебната 2019-година да се провежда само в редовна форма на обучение, се отлага за учебната 2020-2021 година. С прието през юли 2019 г. допълнение на Постановление № 64 на МС/ 25.03.2016 г., се предоставя и друга възможност за висшите училища, които обучават по специалност \"Право\". С писмо от министъра на правосъдието се подкрепя направено искане от ректора на Югозападния университет \"Неофит Рилски\" - Благоевград, за утвърждаване на 45 места за прием на студенти по специалност \"Право\" в задочно обучение.   \r\nПравителството прие и проект на Постановление за одобряване на допълнителен трансфер в размер на 12 140 400 лв. по бюджета на Министерството на икономиката за 2019 г. за Държавно предприятие \"Управление и стопанисване на язовири\".\r\n \r\nСредствата са необходими за ресурсно осигуряване на дейността и на язовирите - изплащане на разходи за персонал на работниците и служителите, административни разходи, както и закупуване на дълготрайни материални и нематериални активи.\r\n", "date": "2019.08.13", "title": "Откриват нови 45 места за държавна поръчка по \"Право\", бъдещите адвокати, учили задочно, стават 95"}
{"url": "https://www.novinite.bg/articles/179084/10-mln-leva-ot-izravnitelni-smetki-ochakva-Toplofikaciya-Sofiya", "text": "Изпълнителният директор на \"Топлофикация София\" Кремен Георгиев каза за БНР, че изравнителните сметки на потребителите излизат на касите на 15 август. По думите му от сметките трябва да бъдат събрани 10 млн. лева.По повод заведеното дело от „Булгаргаз“ за неиздължени 35 млн. лева, той коментира: „Търсим парите, най-вероятно ще ги намерим от продукцията, която произвеждаме - електрическа и топлинна енергия. Плащанията по това, което сме произвели, предстоят до края на месеца”.Кремен Георгиев обясни, че задължението е натрупано през първата половина на годината, като не се е увеличило през последните месеци.Той отрече „Топлофикация“ да е спряла да плаща задълженията си.Изпълнителният директор изтъкна, че има визия как дружеството да изплати задълженията си, но отказа да я сподели. Той изрази очакване в следващата половин година да има реални резултати от управленската му концепция.\"Целта на \"Топлофикация София\" е да осигури отопление и топла вода на абонатите си, не само целта на \"Булгаргаз\" е да снабдява абонатите си с газ\", заяви Георгиев.", "date": "2019.08.13", "title": "10 млн. лева от изравнителни сметки очаква „Топлофикация София“"}
{"url": "https://www.novinite.bg/articles/179086/Armiyata-se-vklyuchi-v-gaseneto-na-pojara-v-Haskovsko", "text": "\r\n20 военнослужещи с 5 автомобила от военното формирование 52 740 – Хасково се включиха в гасенето на горския пожар в Хасковско, съобщиха от Министерството на отбраната.\r\n\r\n\r\n\r\n\r\n\r\n", "date": "2019.08.13", "title": "Армията се включи в гасенето на пожара в Хасковско"}
{"url": "https://www.novinite.bg/articles/179079/Kola-katastrofira-na-patya-Sofiya-Pernik-dvijenieto-e-zatapeno", "text": "Катастрофа на пътя между Перник и София затрудни движението тази сутрин. Инцидентът е станал на един от завоите между светофара на Драгичево и бензиностанция \"Лукойл\", съобщиха шофьори.  Лек автомобил се е преобърнал в крайпътната канавка, предава struma.bg. На мястото са пристигнали линейка, полиция и пожарна. Все още не е ясно какво е състоянието на водача.", "date": "2019.08.13", "title": "Кола катастрофира на пътя София - Перник, движението е затапено"}
{"url": "https://www.novinite.bg/articles/179089/Karolev-Bednite-v-Balgariya-sa-mnogo-malko", "text": "Финaнcиcтът Влaдимир Кaрoлeв cмятa, чe изчиcлeниятa нa КНCБ, чe вceки чeтвърти рaбoтeщ e бeдeн, ca нeвeрни. „Тe гo изчиcлявaт нeпрaвилнo. Cпoрeд cтaтиcтикaтa нa Eврoпeйcкaтa cтaтиcтичecкa cлужбa прeз 2018 гoдинa рaбoтeщитe бeдни във възрacтoвaтa групa 18-64 гoдини ca 10,1% при 9,4% cрeднo зa EC. Ниe cмe мaлкo пoвeчe, нo нe cмe тaкa, кaктo кaзвa КНCБ”, кoмeнтирa Кaрoлeв прeд NОVА. Финaнcиcтът e кaтeгoричeн, чe рeaлнo бeднитe хoрa в Бългaрия ca мнoгo мaлкo. \"Тoвa ca хoрa, кoитo ca нa минимaлнa пeнcия и нямaт ceмeйcтвa, кoитo дa ги пoдкрeпят. Другa тaкaвa групa ca хoрaтa c мнoгo ниcкa квaлификaция\", дoпълни тoй.", "date": "2019.08.13", "title": "Каролев: Бедните в България са много малко"}
{"url": "https://www.novinite.bg/articles/179083/MVR-za-pogroma-v-stolichen-bar-Nyama-da-dopusnem-vrashtane-na-otminali-vremena", "text": "Държавата няма да допусне да се завърнат едни отминали времена, заяви главният секретар Ивайло Иванов пред медиите в Министерския съвет във връзка със снощния вандализъм посред бял ден в столицата. През 2019 г. такова нещо е недопустимо, обобщи той.Група мъже нахлуха в заведение на столичния булевард „Тодор Каблешков” и нанесоха сериозни материални щети около 18 часа в понеделник. Без да крият лицата си, те са отправили заплахи към собственика на заведението. МВР се самосезирало още снощи по разпореждане на премиера и главния прокурор, каза още главният комисар.Трима от шестимата извършители вече са задържани, единият е криминално проявен, уточни той. Задържан е бил и единият съдружник, съсобственик на заведението. Криминалисти от СДВР и ГДНП са работили цялата нощ по инцидента.Трима от шестимата извършители вече са задържани, единият е криминално проявен, уточни той. Задържан е бил и единият съдружник, съсобственик на заведението. Криминалисти от СДВР и ГДНП са работили цялата нощ по инцидента.", "date": "2019.08.13", "title": "МВР за погрома в столичен бар: Няма да допуснем връщане на отминали времена"}
{"url": "https://www.novinite.bg/articles/179088/Jegite-vzeha-parva-jertva-vav-Vrachansko", "text": "Високите температури от последните дни във Врачанско взеха първата жертва, съобщи \"24 часа\". През почивните дни мъж е починал в колата си край мездренското село Зверино. Тогава термометрите отчетоха над 35 градуса по Целзий.Жертвата на големите горещини е италианец преселил се да живее в софийското село Габровница. Мъжът е тръгнал към Зверино, за да напазарува. Заради високите температури му прилошало и издъхнал. Най-вероятната причина за смъртта му е инфаркт.\r\nМедиците съветват да се избягва излизането на открити пространства и прекомерно излагане на жаркото слънце. Необходимо е да се пият повече течности и да се стои на сянка. В момента слънчевите лъчи са наистина много опасни и могат да причинят редица от проблеми при млади и стари – започвайки със обикновен слънчев удар и достигайки до отключването на инфаркти и инсулти.\r\n", "date": "2019.08.13", "title": "Жегите взеха първа жертва във Врачанско"}
{"url": "https://www.novinite.bg/articles/179090/Fandakova-S-deca-ot-detskite-gradini-i-uchilishtata-zasadihme-28-000-rasteniya-ot-2017-g", "text": "Oт 2017 г. зaeднo c дeцaтa и учeницитe зacaждaмe дървeтa и цвeтя в двoрoвeтe нa coфийcкитe дeтcки грaдини и училищa. Дo мoмeнтa в инициaтивaтa ce включихa 367 дeтcки грaдини и училищa и зacaдихa 28 000 рacтeния. Тoвa нaпиca във „Фeйcбук“ кмeтът нa Coфия Йoрдaнкa Фaндъкoвa, кaтo публикувa cнимки oт пoрeднoтo издaниe нa инициaтивaтa.„Лятнaтa aкaдeмия зa дeцa и учeници нa Нaциoнaлнaтa худoжecтвeнa aкaдeмия e cъбитиe, кoeтo пoдкрeпямe кaтo чacт oт Кaлeндaрa нa знaчимитe cъбития в Coфия. Блaгoдaря им, чe вчeрa бях чacт oт прaзникa им, пocвeтeн нa oпaзвaнeтo нa прирoдaтa. Рaзcaдът нa дръвчeтa, зa кoитo дeцaтa щe ce грижaт, щe бъдe зacaдeн прeз прoлeттa в зeлeнитe плoщи oкoлo Худoжecтвeнaтa aкaдeмия“, дoпълвa кмeтът.", "date": "2019.08.13", "title": "Фандъкова: С деца от детските градини и училищата засадихме 28 000 растения от 2017 г."}
{"url": "https://www.novinite.bg/articles/179093/Za-sdelkata-za-ChEZ-Kupuvachat-Evrohold-vnese-dokumenti-v-KZK-za-odobrenie", "text": "\"Еврохолд\" внесе документите в Комисията за защита на конкуренцията след придобиването на дружествата на чешката енергийна компания ЧЕЗ в България. Сделката за закупуването на активите на ЧЕЗ беше подписана на 20 юни.Освен от антимонополния орган тя трябва да бъде одобрена и от Комисията за енергийно и водно регулиране.", "date": "2019.08.13", "title": "За сделката за ЧЕЗ: Купувачът \"Еврохолд\" внесе документи в КЗК за одобрение"}
{"url": "https://www.novinite.bg/articles/179094/Yaj-moli-se-i-obichaj-realna-istoriya-za-edna-bezstrashna-promyana-po-FilmBox-Extra-HD", "text": "FilmBox Extra HD ще излъчи едноименната адаптация на романа „Яж, моли се и обичай“ на 17 август от 22:00 часа. Популярният филм пресъздава историята на младата писателка Елизабет Гилбърт (Джулия Робъртс), която има всичко, за което може да мечтае. Въпреки това тя осъзнава, че не е щастлива, развежда се и се отправя на пътешествие по света с идеята да преоткрие себе си. Освен че описва всички изживявания от приключението на Гилбърт, „Яж, моли се и обичай“ показва едни от най-прекрасните места и скрити съкровища в Италия, Индия и Бали. Красивите кътчета, храната и цветните разходки, омагьосват и пренасят зрителите на пътешествие по света, заедно с героинята. Зрителите на FilmBox Extra HD ще имат възможност да преживеят историята от едноименния роман, с рекорден престой в списъка с бестселъри на Ню Йорк Таймс, на 17 август, събота от 22:00 часа.", "date": "2019.08.13", "title": "„Яж, моли се и обичай“ – реална история за една безстрашна промяна по FilmBox Extra HD"}
{"url": "https://www.novinite.bg/articles/179097/I-Cherna-gora-zabrani-pushene-na-zakrito", "text": "Законът в Черна гора за ограничаване на употребата на тютюневи изделия, който ще забрани тютюнопушенето на закрито, влиза в сила от утре, с глоби до 20 000 евро за нарушителите.Законът, забраняващ използването на тютюневи изделия в обществени помещения, с изключение на казина, беше единодушно приет на 31 юли.Новият закон не позволява пушенето във всякакви помещения или зони, където се консумират храни и напитки. ", "date": "2019.08.13", "title": "И Черна гора забрани пушене на закрито"}
{"url": "https://www.novinite.bg/articles/179087/Pacienti-alarmirat-za-lipsata-na-lekarstvo-za-mukoviscidoza-v-aptekite", "text": "Пациентски организации „Заедно с теб“ алармират, че са получили множество сигнали от пациенти, че в аптечната мрежа от началото на месеца липсва лекарството \"креон\", което е необходимо на пациенти с муковисцидоза, съобщиха от организацията.\"Това е жизнено важно ежедневно лекарство - ензим за пациентите с муковисцидоза (основно деца, но и възрастни). Сигналите са за липси от цялата страна: Пловдив, Провадия, Димитровград и др. Креонът се поема от НЗОК, но имаме сигнал, че в някои аптеки се предлага срещу заплащане. Очакваме спешно решение от министъра на здравеопазването г-н Ананиев за осигуряване на правилното, жизненоважно и навременно лечение на тези пациенти, които често стигат до необходимост от белодробни трансплантации\", пише още в писмото на организациите.", "date": "2019.08.13", "title": "Пациенти алармират за липсата на лекарство за муковисцидоза в аптеките"}
{"url": "https://www.novinite.bg/articles/179095/Subsidiite-po-de-minimis-sa-plateni-na-blizo-14000-jivotnovadi", "text": "ДФ „Земеделие“ изплати на всички допустими стопани над 23, 651 млн. лв. по държавна помощ de minimis, която се предоставя съгласно Регламент (ЕС) 1408/2013. През юни УС на ДФЗ утвърди по схемата бюджет в размер на 26, 300 млн. лв. В края на юли 13 743 земеделските стопани получиха 23 млн. лв. по de minimis, След извършени допълнителни административни проверки ДФЗ изплати субсидиите на още 200 животновъди. Така финансова подкрепа беше разпределена между близо 14 000 земеделските стопани, които отглеждат крави и юници, биволи, овце-майки и кози- майки. На подпомагане подлежат регистрирани стопани, подали заявления за директни плащания Кампания 2019 г. Те трябва да са били допустими за финансиране и да са получили субсидии за животни за Кампания 2018 г.", "date": "2019.08.13", "title": "Субсидиите по de minimis са платени на близо 14 000 животновъди"}
{"url": "https://www.novinite.bg/articles/179098/Lebedova-pesen-Robart-Makkaman", "text": "Робърт Маккамън (р. 1952) е американски автор на бестселъри. Пише хоръри, трилъри, научна фантастика, фентъзи и исторически романи, а много от произведенията му са отличени с престижни награди като „Брам Стокър“, „Локус“ и Световната награда за фентъзи.„Лебедова песен“ е епичен постапокалиптичен роман в духа на „Сблъсък“ на Стивън Кинг. Земята е опустошена от ядрена война между САЩ и Русия. Слънцето се е превърнало в бледо петно върху вечно покрития с облаци хоризонт. Няма ток, растителността е изчезнала, водата е отровна, а от небето вали сняг, примесен с пепел и сажди. Цялата планета бавно, но неумолимо замръзва в обятията на ядрената зима. Сред руините на някогашната цивилизация вилнеят зловещи болести, мутирали животни и армии от мародери, а онези, които са съумели да запазят човешкото в себе си, са принудени да се крият в убежищата си или постоянно да бягат.Но в този загиващ свят броди и нещо по-страшно от студа, по-смъртоносно от радиацията и по-лошо от анархията. То е древно и могъщо, има много лица и жадува да подчини всички оцелели, а после да танцува на гробовете им. И единственият, който може да го спре, е едно дете с необикновена дарба.Но дали силите му ще бъдат достатъчни, за да спаси човечеството? Романът е отличен с „Брам Стокър“ и номиниран за Световната награда за фентъзи, а през 2018 г. зрителите на PBS (Обществената телевизионна мрежа на САЩ) го определят като една от 100-те най-любими книги на американците. Шеметно пътешествие в царството на ужаса. – Дийн Кунц Смразяващо видение за бъдещето, което ще ви накара да четете трескаво чак до шокиращия финал. – Джон Сол Завладяваща история с епични пропорции. – Пъблишърс Уийкли 888 с., 35 лв. (мека корица), 39 лв. (твърда корица), ISBN: 978-619-01-0493-3 От похот плътска обладана, коварна мрежа Баочан плетеПредния път ви разказах как Сюе Къ, увлечен в подозрения, дочу иззад прозореца смях,който го уплаши. „Това или е Баочан, или пък Дзингуй – рече си той на ума. – Какво пък,няма да им обръщам внимание, да ги видя какво още ще измислят!“ Той дълго се вслушва,ала отвън цареше пълна тишина. Сюе Къ не смееше нито да кусне от сладките, нито да пийнеот виното. Вместо това той затвори дверите и тъкмо се готвеше да се разсъблече за сън,когато отново му се счу лек шум иззад хартията на прозореца. Сега Сюе Къ здравата сеуплаши от кроежите на Баочан, сърцето му се обърка и той недоумяваше що да стори. Следкато хартията прошумя, той напрегнато се вгледа, ала не последва нищо. Обзе го подозрение,той се загърна с дрехата, седна край лампата и скован се отдаде на дълбоки мисли. По едновреме взе един сладкиш, взе да го върти и оглежда отвсякъде. После рязко обърна очи изабеляза, че хартията на прозореца е овлажнена на едно място. Той отиде да погледне презнавлажненото, обаче в мига, кога наведе око да надзърне навън, от дупчицата го парна лъх исърцето му подскочи от силен уплах, а отвън прозореца се чу хихикане. Тогава Сюе Къ бързодухна лампата и с притаен си легна. Отвън обаче се донесе нечий глас:– Защо вторият господар е решил да спи, без да пие вино и вкуси от сладките, а?Да, това бе гласът на Баочан!Сюе Къ мълчеше като ням и се преструваше на заспал.Мина време колкото две-три думи и отвън отново се донесе говор, тоя път сякаш неприязнен:– Има ли в Поднебесната по-нещастен човек?На Сюе Къ се стори, че е Баочан; ала приличаше и на говора на Дзингуй, което му подсказа,че и двете са решили едно и също нещо. Той неспокойно се въртеше и заспа чак по петастража.Още с първите лъчи на утрото някой потропа на вратата му.– Кой е? – тутакси попита Сюе Къ.Посетителят отвън мълчеше. Ще не ще, Сюе Къ стана и когато отвори – отпреде му стоешеБаочан: с разпусната коса, пригърдена набързо в поръбена със злато връхна риза „пипа“,прилепваща плътно по тялото ѝ, пристегната с нежнозелен, полувехт пояс. Отдолу беше безпола и се виждаха тъмночервени тесни панталони с цветни орнаменти; нозете ѝ пък бяхаобути в нови, везани, алени пантофи. Явно Баочан още не бе се сресала и умила, та Сюе Къот немай-къде я запита, усмихвайки се с усилие:– За какво си станала толкоз рано?Баочан се зачерви леко и не отвърна нищо, но отиде, подреди сладкишите в чиния и гиотнесе. Като видя това, Сюе Къ разбра, че всичко е заради снощи. „Какво толкова! – помислиси. – Ще се сърдят, сърдят, па най-накрая ще им умре желанието и ще престанат да мидосаждат!“След тая мисъл той се успокои и поиска да му полеят, за да се умие. Възнамеряваше даостане на спокойствие ден-два у дома си, едно, да събере ума и духа си, друго, от опасения дане го търсят по една или друга работа навън. След всичко станало предишните „добриприятели“ на Сюе Пан, като видяха, че в дома му не е останал комай никой и че само Сюе Късе разправя с работите вътре, пък е и млад и зелен, у тях се пръкнаха алчни щения – на някоисе прищя да се намърдат в дома Сюе като общи слуги, други умееха да съставят прошения,познаваха някои писари от ямъна, наемаха се да ги подкупят, дори имаше такива, които гоподсторваха да крънка от семейството на Сюе Пан, възползвайки се от сегашното положение;някои направо пуснаха клевети и слухове, та да ги сплашат – всякакви ги имаше. Като видящо за твари са, Сюе Къ всячески ги отбягваше, ала не смееше и да ги отритне направо, тъйкато можеха да подпалят какви ли не пожари, затова нямаше друг избор, освен да си кротуваскришом у дома и да чака решението на властите. Но толкова за това.А сега да видим какво стана после: предната нощ Дзингуй бе пратила по Баочан малко винои сладкиши, за да узнае какво-що за Сюе Къ. Дойде си Баочан и най-подробно ѝ съобщи застаналото. Дзингуй разбра, че рибата не е клъвнала стръвта; сега тя се опасяваше, ченапразно се е суетила и че Баочан може да почне да я презира; прииска ѝ се да каже нещо, тада замаже положението, да се отдума, ала Сюе Къ не ѝ се махаше от ума. Тъй или иначе,главата ѝ не можа да роди нищо, затова тя седеше трапена и мълчеше.В същото време Баочан си мислеше: сега Сюе Пан едва ли ще се върне вкъщи! И ѝ се искашеда намери „изход“, ала се боеше да не я открие Дзингуй, та не смееше да подаде глава. Катовидя обаче какво бе намислила Дзингуй и как предприе първата стъпка, тя реши да използвапопътния вятър и за своята лодка – да улови първа в мрежата си Сюе Къ, пък тогава нямашеопасения, че Дзингуй ще ѝ се противи. Затова и почна да го възбужда с думи. Като видя, чеСюе Къ не е безчувствен, ала не ѝ се много връзва, тя малко се разколеба и не посмя дапродължи неблагоразумно. После, когато той духна лампата и си заспа – жарта ѝ бе обляна следена вода.И Баочан се върна и предаде случката на Дзингуй, да види какъв колай ще му намеригосподарката ѝ, па сетне да реши какво да прави. Като я видя обаче застинала в недоумение –сякаш с напълно вързани ръце, ще не ще, Баочан се залови да я приготви за сън. Ала сама неможа да заспи, въртеше се, обръщаше се, най-сетне я осени мисъл: „Най-добре на заранта дастана рано и да ида уж да си взема съдините, ала ще се облека в нещо по-женствено, няма дарѐша и прибирам косите си, та да изглеждам отпусната и сладострастна. Ще му дам само даме види, а сама ще се направя на сърдита и съвсем няма да му обръщам внимание. Ако се еразкаял за снощи, лодката спокойно ще стигне до брега и без мъка ще го обладая първа. Товасе казва хрумване!“Ала когато Баочан го видя и Сюе Къ продължаваше да се държи досущ като предната вечер,без никакъв признак на сладострастие, тя се разсърди не на ужким, а наистина, и като взепаницата, се прибра; ала нарочно „забрави“ каничката с виното, та да има повод да влезе приСюе Къ отново.", "date": "2019.08.13", "title": "„Лебедова песен“, Робърт Маккамън"}
{"url": "https://www.novinite.bg/articles/179100/Svinevadi-alarmirat-za-sluchai-na-bezrazborno-izhvarleni-ostanki-ot-domashni-praseta", "text": "Протестиращите от сливенското село Крушаре срещу избиването на прасетата от т. нар. заден двор изпратиха второ отворено писмо до премиера Бойко Борисов, министъра на земеделието Десислава Танева, министъра на околната среда Нено Димов, шефа на Агенцията по безопасност на храните Дамян Илиев и медиите, съобщава БГНЕС. В изложението си те изразяват безпокойство от това, че се разкрива вече пета екологична бомба, в резултат на свободно разхвърлени отпадъци от т.нар. „превантивно“ клане на прасета.\"Настояваме да обърнете внимание, че вече откриваме пети случай на изхвърлени отпадъци от клане на прасета в рамките на три дни. Новият случай е в един от каналите на язовир Жребчево директно изхвърлени във водата и около водата. Тук не говорим за случайни инциденти, а системна грешка в политиката по превенция на АЧС и няма смисъл да се тиражира в общественото пространство, че за това са виновни стопаните и местната власт, при положение, че не е предвидено решение и не е популяризиран протокол за действие при превантивното колене на животни''.''Реакция от страна на БАБХ и МЗ по тези случаи няма, а с проблемът са оставени да се оправят местните структури на полиция и пожарна. В условията на епидемия, е редно да се поеме отговорност на най- високо ниво за некачествените мерки за превенция, които както изглежда водят до екологична катастрофа. Блокадата остава!\", пише още в писмото на свиневъдите.", "date": "2019.08.13", "title": "Свиневъди алармират за случаи на безразборно изхвърлени останки от домашни прасета"}
{"url": "https://www.novinite.bg/articles/179069/Slanchevo-s-temperaturi-mejdu-33-i-38", "text": "Днес ще бъде слънчево, около и след обяд – горещо. Ще духа слаб до умерен източен вятър. Преобладаващите максимални температури ще са между 33° и 38°, по-ниски по морския бряг, в София около 33°.Над планините ще е слънчево. Ще духа слаб, по високите и открити части до умерен източен вятър. Остава топло с максимална температура на височина 1200 метра - около 28°, на 2000 метра - около 21°.Над Черноморието отново ще е слънчево. Ще духа умерен източен вятър. Максимални температури на въздуха: 27°-30°. Температурата на морската вода е 26°-27°. Вълнението на морето ще е около 3 бала.", "date": "2019.08.13", "title": "Слънчево с температури между  33° и 38°"}
{"url": "https://www.novinite.bg/articles/179101/Verijna-katastrofa-e-stanala-na-patya-za-Garciya", "text": "Верижна катастрофа е станала на пътя за Гърция, съобщава bTV. Автомобил е спрял внезапно след тунел „Железница” на АМ \"Струма\". В него са се ударили още няколко коли. В първия автомобил е пътувало бебе.При инцидента няма пострадали. Ударените коли са изтеглени край пътя.", "date": "2019.08.13", "title": "Верижна катастрофа е станала на пътя за Гърция"}
{"url": "https://www.novinite.bg/articles/179115/Ninova-Iskame-obsajdane-na-Byudjet-2020-otsega-Gotovi-sme-s-nashite-predlojeniya", "text": "Държавна политика се прави с ум и с грижа за хората, а не с ПР акции \"Искаме обсъждане на Бюджет 2020 отсега. Готови сме с нашите предложения\". Това заяви на пресконференция в централата на БСП лидерът на партията Корнелия Нинова. Тя обясни, че в последните дни е била изнесена притеснителната информация от НСИ и БНБ -   има 90 нови милионери за една година според БНБ, 800 000 работещи бедни според министъра на труда и социалната политика  и 1 500 000 българи живеещи под прага на бедността.\"Ножицата се разтваря и неравенствата се увеличават, не само в доходите, но и регионално в страната, отчете НСИ - средната заплата в София 1424 лв, в Благоевград - 700 лв. Разликата е два пъти и отгоре\", обясни тя. Председателят на левицата допълни, че се задълбочават и регионалните различия, което води до обезлюдяване на региони, напускане на млади хора от страната, струпване в големите градове, откъдето идват и проблемите - трафик, застрояване на зелени площи, замърсяване.Корнелия Нинова подчерта, че идват местни избори и целият информационен поток е съсредоточен в това коя партия кого издига и какви са интригите, противоречията и битките вътре в нея. Според нея сериозният въпрос обаче е как ще се развиват общините. \"Хората ги интересува дали ще има път от единия град до другия, дали ще работи общинската болница, водата ще поскъпва ли и дали ще се подобрява качеството ѝ. Тези въпроси минават през голямата политика\", каза тя. Тя наблегна, че в момента в Брюксел се водят преговори за новия Програмен период 2021-2028.  Нинова обясни, че досега 39 общини в България са ползвали 840 мил. евро по Програмата за региони в растеж. По думите й има информация, че е възможно броят на тези общини да бъде намален за следващия програмен период, а и много по-малки български общини нямат реален достъп до европейските средства. \"Това е още един фактор за задълбочаване на различията, но няма никаква позиция от страна на правителството как ще се развие този процес, как преговарят те по този въпрос и какви са техните намерения за национална политика за регионално развитие\", коментира тя. Лидерът на БСП заяви, че вероятно ще имаме повече средства за кохезионна политика, но как те ще се планират тук в България и как ще се отразят на общините никой нищо не казва. Според нея това са стратегически въпроси за развитието на  България и за жизнения стандарт на българите, но политиците се плъзгат по повърхността в момента. по жълтите новини и интригите около местните избори, а не около същността.\"Държавна политика се прави с ум и с грижа за хората, а не с ПР акции, на което сме свидетели често напоследък\", категорична бе тя. Нинова обясни, че в момента се изготвя проекта за бюджет на България за 2020г. в Министерството на финансите  и вероятно той ще бъде копи-пейст на този от миналата година, пренаписан и сервиран в последния момент в парламента, претупан за една нощ, както сме били свидетели, и край. \"Част от тези големи стратегически въпроси, които поставяме, трябва да намерят своето приложение в бюджета\", каза тя и даде като пример Гърция - отпускат се 2000 евро на новородено дете; мислят за възстановяване на 13-та пенсия, отпускат се стипендии за майки студентки, за да стимулират младите семейства. Нинова припомни, че БСП многократно е предлагала подобни мерки и политики, но винаги са били отхвърляни с аргумент, че това е полулизъм. \"Не, това е грижа и поглед напред. Искаме да поставим тези въпроси на сериозно обсъждане и затова предлагаме в следващите дни и седмици да започнем разговора за бюджета за 2020г., а не в последния момент. Ние сме готови с нашите предложения.  нека да седнем и разумно да обсъдим\", каза тя. По въпроса за следващия програмен период на ЕС Нинова обясни, че левицата ще извика своите евродепутати и ще обсъди с тях важните за страната ни въпроси. \"Призоваваме и другите партии да направят това\", заключи Корнелия Нинова.", "date": "2019.08.13", "title": "Нинова: Искаме обсъждане на Бюджет 2020 отсега. Готови сме с нашите предложения"}
{"url": "https://www.novinite.bg/articles/179119/MS-odobri-ideite-za-promeni-v-Zakona-za-tyutyuna", "text": "Миниcтeрcкият cъвeт oдoбри прoeкт нa Зaкoн зa измeнeниe и дoпълнeниe нa Зaкoнa зa тютюнa, тютюнeвитe и cвързaнитe c тях издeлия, cъoбщихa oт прeccлужбaтa нa кaбинeтa. Цeлтa нa прoмeнитe e дa ce нaмaли aдминиcтрaтивнaтa тeжecт зa икoнoмичecкитe oпeрaтoри в ceктoрa нa прoизвoдcтвoтo и търгoвиятa c тютюнeви и cвързaни c тях издeлия, кaктo и привeждaнe нa нaциoнaлнoтo зaкoнoдaтeлcтвo в cъoтвeтcтвиe c прaвoтo нa Eврoпeйcкия cъюз. Cъc зaкoнoпрoeктa ce прeдвиждa oщe инфoрмaциятa зa cъcтaвкитe и eмиcиитe нa тютюнeвитe и cвързaнитe c тях издeлия дa ce прeдocтaвят caмo oт прoизвoдитeлитe и внocитeлитe нa тeзи издeлия. Дaннитe и инфoрмaциятa щe ce прeдcтaвят пocрeдcтвoм oбщ пoртaл.", "date": "2019.08.13", "title": "МС одобри идеите за промени в Закона за тютюна"}
{"url": "https://www.novinite.bg/articles/179080/Ot-utre-oshte-edna-firma-zapochva-prodajba-na-elektronni-vinetki", "text": "Втори национален доставчик започва продажба на електронни винетки, съобщиха от Агенция „Пътна инфраструктура“. „Конкорд Смарт Инфраструктура“ АД стартира продажбата на е-винетки от днес под търговската марка DigiToll – както на специално разработената онлайн платформа , така и в партньорската мрежа на „Интеркапитал груп“, позната с услугата „Cashterminal”, която разполага с над 1500 платежни терминални устройства в страната.В края на юли „Конкорд Смарт Инфраструктура“ АД доказа оперативна съвместимост със системата на АПИ, съгласно Общите условия за Национални доставчици на услуги.До момента АПИ има договор за Национален доставчик на услуги с „Интелигентни Трафик Системи“ ЕАД, с „Телетол“ АД и с „Конкорд Смарт Инфраструктура“ АД, като „Телетол“ АД все още не е постигнала оперативна съвместимост със системата на АПИ и не може да продава електронни винетки. С въвеждане в търговска експлоатация на електронната система за събиране на пътни такси на база изминато разстояние трите регистрирани национални доставчика ще имат възможност да предлагат и тол услуги след доказване на оперативна съвместимост с електронната система на АПИ.В първата фаза от процедурата за регистрация на Национален доставчик на услуги е „Иком“ АД.Дружеството иска да партнира само в събирането на тол такси.", "date": "2019.08.13", "title": "От утре още една фирма започва продажба на електронни винетки"}
{"url": "https://www.novinite.bg/articles/179099/MVnR-Nyama-opasnost-za-balgarite-blokirani-na-ostrov-Samotraki", "text": "Няма пряка опасност за българските туристи, блокирани на остров Самотраки. Генералното ни консулство в Солун е в постоянен контакт с гръцките власти, следи ситуацията и е готово да окаже съдействие при необходимост, съобщиха от министерството на външните работи.През последната седмица бяха преустановени курсовете на големия ферибот “Азорес Експрес”, което доведе до редица проблеми с транспортирането на намиращите се на острова туристи. В момента на Самотраки има около 1500 туристи, предимно от Румъния, както и от България, Сърбия, Франция, Великобритания и Италия.Осигурена е храна, питейна вода, медицинско обслужване и стоки от първа необходимост. Хотелиерите правят значителни намаления на нощувките, а общинските власти предоставят безплатни стаи за настаняване, включително в училищата. Областната управа финансира раздаването на безплатна храна за нуждаещите се.Гръцкото министерство на корабоплаването е взело решение туристите да бъдат извозени от катамарана “Андрос Джет” (с капацитет 600 пасажери и 75 автомобила), който ще извършва от утре, 14 август, по три курса на ден.Възникнал по-рано пожар на острова е потушен и не застрашава живота на туристите.При нужда от съдействие българските граждани могат да се свържат с Генералното ни консулство в Солун на телефони: +30 2310 829 210; +30 2310 869 520.Припомняме, че стотици българи се оказаха блокирани на гръцкия остров Самотраки, след като на острова от дни гори пожар, а от дни има проблем и с фериботния транспорт.Трети ден туристите не могат да си тръгнат от острова заради повреда на ферибота, който превозва пътници и автомобили от острова до пристанищния град Александруполис. Проблем създава и лошото време, комбинирано със силен вятър.", "date": "2019.08.13", "title": "МВнР: Няма опасност за българите, блокирани на остров Самотраки"}
{"url": "https://www.novinite.bg/articles/179103/Balgariya-se-narejda-na-54-o-myasto-po-niva-na-voden-stres-v-sveta", "text": "Миналият месец се превърна в поредното доказателство за мащабите на климатичната криза, в която се намира светът. Данните показаха, че юли е бил найгорещият регистриран месец в историята, измествайки от тази позиция дори юли 2016 г., когато имаше силно влияние на явлението Ел Ниньо, предаде БТА. Програмата на Европейския съюз за климатичните промени \"Коперник\" анализира данните за температурата от цялата планета.Резултатът показа, че миналия юли е бил с около 0,56рC по-топъл от средната глобална температура в периода между 1981 и 2010 г. Екстремните жеги доведоха до най-високите температури в Аляска, улесниха безпрецедентните пожари в Арктика и предизвика масово топене на ледената покривка на остров Гренландия.\"Месец юли обикновено е най-горещият в годината. Но този юли беше най-горещият, регистриран някога\", казва Жан-Ноел Тепо, ръководител на програмата \"Коперник\". \"Годините между 2015 и 2018 са били четирите най-топли в човешката история. Ако продължим да увеличаваме емисиите парникови газове, които оказват негативно въздействие върху температурите на Земята, ще продължим да отбелязваме и такива рекорди.\"Водата като \"защита\" от високите температури най-надеждното средство за противодействие на горещите вълни и жегите е водата. За съжаление, на нея също може да се разчита все по-малко. Ново проучване на Световния институт по ресурсите установи, че от 1960 г. насам изземването на водата в глобален мащаб е нараснало двойно заради засилващото се търсене - предимно за нуждите на земеделието и промишлеността. Институтът публикува и изследване на най-силно изложените на воден стрес държави. Оказа се, че 17 страни - дом на една четвърт от световното население, са подложени на \"свръхвисок воден стрес\".По-голямата част от държавите в Южна Европа като Гърция, Кипър, Италия, Испания и Португалия, както и традиционно дъждовната Белгия, попадат в категорията на страни с \"висок воден стрес\", включваща 44-те най-засегнати държави на планетата. Това означава, че техните водни ресурси намаляват със средно 40 % на годишна база.България се нарежда на 54-о място по нива на воден стрес в света.Природозащитната организация WWF предупреждава, че водният стрес представлява сериозна заплаха за човешкия живот, поминък и бизнес стабилност.Причината е, че нарастването на населението, социално-икономическото развитие и урбанизацията увеличават потребността от вода, докато климатичните промени влияят на динамиката и количеството на валежите. Дванадесет от 17-те страни, които са най-силно изложени на риск от липса на вода, се намират в Близкия Изток и Северна Африка. Районът е горещ и сух, а промените в климата представляват допълнително предизвикателство за тях. Световната банка установи, че в резултат от това тези държави ще претърпят икономически загуби на стойност между 6 и 14 % от БВП до 2050 г. За да ограничим нивата на водния стрес WWF съветва: - да повишим ефективността на селското стопанство, което днес е отговорно за 40 % от общото количество вода, използвана на годишна база. Земеделските производители биха могли да се ориентират към семена, които се нуждаят от по-малко вода и да подобрят техниките си за напояване, използвайки прецизно поливане;-  да консумираме разумно и ограничим количеството храна, което изхвърляме. Към момента то се оценява на 33 % от произвежданото в световен мащаб;- да инвестираме едновременно в \"сива\" и \"зелена\" инфраструктура. Тръбите и пречиствателните станции могат да работят в тандем с влажните зони и здравите водоеми за справяне с проблемите на водоснабдяването;- да спрем да мислим за отпадъчните води като за \"отпадъчни\". Повторната им употреба създава нов водоизточник. В тези води съществуват полезни ресурси, които могат да се събират, за да се намалят разходите по пречистване на водата.", "date": "2019.08.13", "title": "България се нарежда на 54-о място по нива на воден стрес в света"}
{"url": "https://www.novinite.bg/articles/179071/Edna-chetvart-ot-svetovnoto-naselenie-e-podlojeno-na-svrahvisok-voden-stres", "text": "Миналият месец се превърна в поредното доказателство за мащабите на климатичната криза, в която се намира светът. Данните показаха, че юли е бил най-горещият регистриран месец в историята, измествайки от тази позиция дори юли 2016 г., когато имаше силно влияние на явлението Ел Ниньо. Програмата на Европейския съюз за климатичните промени „Коперник“ анализира данните за температурата от цялата планета. Резултатът показа, че миналия юли е бил с около 0,56°C по-топъл от средната глобална температура в периода между 1981 и 2010 г. Екстремните жеги доведоха до най-високите температури в Аляска, улесниха безпрецедентните пожари в Арктика и предизвика масово топене на ледената покривка на остров Гренландия. , казва Жан-Ноел Тепо, ръководител на програмата „Коперник“.    Най-надеждното средство за противодействие на горещите вълни и жегите е водата. За съжаление, на нея също може да се разчита все по-малко.  установи, че от 1960 г. насам изземването на водата в глобален мащаб е нараснало двойно заради засилващото се търсене – предимно за нуждите на земеделието и промишлеността. Институтът публикува и изследване на най-силно изложените на воден стрес държави. Оказа се, че 17 страни – дом на една четвърт от световното население, са подложени на „свръхвисок воден стрес“. По-голямата част от държавите в Южна Европа като Гърция, Кипър, Италия, Испания и Португалия, както и традиционно дъждовната Белгия, попадат в категорията на страни с „висок воден стрес“, включваща 44-те най-засегнати държави на планетата. Това означава, че техните водни ресурси намаляват със средно 40 % на годишна база. България се нарежда на 54-о място по нива на воден стрес в света. Природозащитната организация WWF предупреждава, че водният стрес представлява сериозна заплаха за човешкия живот, поминък и бизнес стабилност. Причината е, че нарастването на населението, социално-икономическото развитие и урбанизацията увеличават потребността от вода, докато климатичните промени влияят на динамиката и количеството на валежите. Дванадесет от 17-те страни, които са най-силно изложени на риск от липса на вода, се намират в Близкия Изток и Северна Африка. Районът е горещ и сух, а промените в климата представляват допълнително предизвикателство за тях. Световната банка установи, че в резултат от това тези държави ще претърпят икономически загуби на стойност между 6 и 14 % от БВП до 2050 г. ", "date": "2019.08.13", "title": "Една четвърт от световното население е подложено на свръхвисок воден стрес"}
