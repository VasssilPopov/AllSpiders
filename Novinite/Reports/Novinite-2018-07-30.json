{"url": "https://www.novinite.bg/articles/162552/Rumen-Petkov-AEC-Kozloduj-e-izpravena-pred-zaplaha-ot-yadrena-avariya-zaradi-natisk-ot-Evropa", "text": "Румен Петков сигнализира за редица смущаващи процеси и процедури в българската енергетика. Един от тях според него е свързан с обществена поръчка и откриване на процедура с пряко възлагане за АЕЦ „Козлодуй”, с което се посяга грубо върху интереса на българската държава, сигурността на централата и се обслужват чужди интереси. „Общо казано, ние ще дадем 3 млн. лв. на „Уестингхаус-Швеция“, за да ни напишат анализ колко е хубаво тяхното гориво. За това ние от АБВ се обърнахме към редица анализатори и те считат, че това е един експеримент, който представлява посегателство върху сигурността на двата блока, допълни той. Писмо от страна на тогавашния шеф на ЕВРАТОМ - Агенция по доставките Стаматиос Цалас от 2016 г. е изключително цинично и е ярък пример на политически рекет и демонстрация на зависимост на висш държавен чиновник“, посочи Петков. „При положение, че всяка ядрена централа има възможност да избира между френско, канадско, руско, американско ядрено гориво, този висш държавен чиновник да пише писмо, в което императивно разпорежда да се вземе ядрено гориво от „Уестингхаус-Швеция“, е цинизъм. Това е една от причините в Европа да се насажда евроскептицизъм, избиващ в евроомраза. Тук има или рушветчийство на много високо равнище, или форма на зависимост. За нас от АБВ е непонятно защо парламентарната комисия по енергетика не се противопоставя на това решение и то не е подложено на парламентарен контрол”, допълни той. Според него всички централи в Европа, които са работели с това гориво, имат проблеми от инженерно- техническо естество, което означава, че буквално държавата ни се използва като опитно зайче за тестване на ядрено гориво, което се е провалило веднъж в Чехия и в Украйна. “Ако българската държава не каже: „Не!”, то българските институции ще станат съучастници в създаване на предпоставки за сериозен ядрен инцидент в Козлодуй“, заяви председателят на АБВ. Той сигнализира и за нередности в обществени поръчки, свързани с газопреносната мрежа. „На 2 март 2016 г. е открита процедура по обществена поръчка за изграждането на транзитен газопровод за Турция в участъка КС „Лозенец” до ОС „Недялско”. Този участък е с дължина 20 км. и е остойностен на 47 128 000 лв. без ДДС - по 2,5 млн. лв. на километър. Когато се изгражда 180-километровия колектор България – Гърция, той е определен на 290 млн. лв., което е 1,6 млн. лв. на километър. Значи някой краде 1 милион на километър или „Булгартрансгаз“ не знаят какво поръчват. Този някой в случая е „Главболгарстрой”, поясни Румен Петков. „Поръчката е от март месец 2016 г., когато е подписан договор, срокът на изпълнение е 18 месеца, а в публичното пространство се обяви, че отсечката ще бъде открита и въведена в експлоатация на 2 август от министър-председателя. Забавяне с 11 месеца на най-скъпото газопреносно съоръжение в страната. Министър- председателят трябва да знае, че отива да открива обект, който е оскъпен с 25 милиона лева и някой ще си бърше ръкавите с него. Ако отива, трябва да знае откъде започва разпределението на тия 25 милиона. И тук големият въпрос е – защо в НС това не направи впечатление на никого?”, коментира лидерът на АБВ. По думите му обществената поръчка също се прави със специфични изисквания, на които да отговаря единствено „Главболгарстрой“, като същевременно има основание да счита, че са били предложени немски тръби и в последствие са били заменени с по-евтини. „Изключително смущаващо е предвидения ремонт и реконструкция на 4 газ станции, като три от тях вече са били модернизирани и открити през 2016 г.“, обяви още Петков. „Това са компресорните станции в Странджа, Лозенец, Ихтиман и Петрич, които преди две години са били модернизирани на обща стойност над 200 млн. лв. Сега е обявена процедура за реконструкция на 3 от тях, на обща стойност 150 млн. лв. – Лозенец, Ихтиман и Петрич. Още повече, че две от тях вероятно ще бъдат изведени от газопреносния поток“, каза Петков. Не на последно място той коментира приемането на една тежка лобистка поправка в Закона за енергетиката, която засяга стратегически интереси на България за реализиране на газов хъб. Те са свързани с концесията, която е единствено и само за добив на природен газ от икономическата ни зона в Черно море. „Концесионерът ни към този момент е „Петрокелтик“ ООД - Люксембург. Концесионерът през последната година системно не изпълнява концесионния си договор. Ние от АБВ ще настояваме в МОСВ да бъде направен сериозен анализ на извършеното и неизвършеното от него. Самият той преди няколко месеца е поискал прекратяване на концесията с аргумент, че не може да я изпълнява. Имаме основание да считаме, че в резултат на неустойки дължи на държавата десетки милиони”, подчерта председателят на АБВ. „Вместо да се вземат мерки, се прави промяна в закона, в която изрично се разрешава такъв тип съоръжения да могат да действат в перспектива. С тази промяна се обслужва стриктно интереса на концесионера, който вече е внесъл молба в КЕВР с искане за издаване на такъв тип лиценз“. Петков е категоричен, че ще сезира МОСВ за тези нарушения, както и че има основание да се счита, че концесионерът не изпълнява екологичните норми и изискванията за изхвърляне на отпадните води със съдържание на цианид, олово и арсен и те до момента са били изхвърляни в Черно море. „Даваме тези примери с цялото смущение, че са източник на корупционни практики. Обезпокоени сме от факта, че това също не смущава никой в Народното събрание. Това са парите на България и някой ги краде. Една част от тях с участието на 240 народни представители. БСП на първо място, подкрепени от ГЕРБ. Това, което коментирам, не е обект на парламентарен контрол. Значи в парламента няма опозиция”, категоричен бе Румен Петков.", "date": "2018.07.30", "title": "Румен Петков: АЕЦ „Козлодуй“ е изправена пред заплаха от ядрена авария, заради натиск от Европа"}
{"url": "https://www.novinite.bg/articles/162520/Novi-minimalni-pokritiya-za-Grajdanska-otgovornost", "text": "Финансовото министерство публикува проект на Закон за изменение и допълнение на Кодекса за застраховането. Промяната се налага заради необходимостта от въвеждането в българското законодателство на разпоредбите на Директива (ЕС) 2016/97 на Европейския Парламент и на Съвета от 20 януари 2016 година относно разпространението на застрахователни продукти.Директивата отмени Директива 2002/92/ЕО на Европейския парламент и на Съвета относно застрахователното посредничество, като преработи и доразви уредбата за разпространението на застрахователни продукти, както на равнище на застрахователното посредничеството, така и на равнище на прякото предлагане на застрахователни продукти от самите застрахователи.Предложеното изменение и допълнение на Кодекса за застраховането има за цел да повиши гаранциите за защита на интересите на ползвателите на застрахователни услуги при сключване и изпълнение на застрахователни договори. Предвиждат се и отделни промени във връзка с прилагането на изисквания на Директива (ЕС) 2016/2341 относно дейностите и надзора на институциите за професионално пенсионно осигуряване, Директива 2009/103/ЕО на Европейския парламент и на Съвета относно застраховката \"Гражданска отговорност\" при използването на моторни превозни средства и за контрол върху задължението за сключване на такава застраховка.", "date": "2018.07.30", "title": "Нови минимални покрития за „Гражданска отговорност“"}
{"url": "https://www.novinite.bg/articles/162521/Vojnata-po-patishtata-vze-oshte-dve-jertvi", "text": "През изминалото денонощие на територията на страната са станали 20 тежки пътно-транспортни произшествия /ПТП/, съобщават от МВР.Двама души са загинали, а 26 са пострадалите.В София за денонощието са регистрирани 28 леки и две тежки катастрофи, при които има двама ранени.", "date": "2018.07.30", "title": "Войната по пътищата взе още две жертви"}
{"url": "https://www.novinite.bg/articles/162524/Golyama-ViK-avariya-e-prichina-za-bezvodieto-v-Plovdiv", "text": "От вчера хиляди домакинства, особено по високите етажи в Пловдив, са без вода. Причината за безводието е голяма авария на магистрален водопровод в района на Домостроителния комбинат, съобщи главният инженер на ВиК - Пловдив инж. Антон Гълъбов за БНР.Той уточни, че повредата в планирания за ремонт на участък от стария етернитов водопровод е много по-голяма. Наложило се да се направи мащабна изолация, за да се отстрани аварията. Два екипа на ВиК-Пловдив работиха 24 часа непрекъснато, за да приключат до 7,30 ч. тази сутрин. До обяд водоподаването в целия град ще бъде възстановено напълно, увери инж. Гълъбов. ", "date": "2018.07.30", "title": "Голяма ВиК-авария е причина за безводието в Пловдив"}
{"url": "https://www.novinite.bg/articles/162515/Ot-obshtinata-za-kulturata-Znakovi-obekti-sa-jertva-na-bezdejstvie-zs", "text": "Заместник-кметът на София Тодор Чобанов обвини Министерство на културата в бездействие след пожара в бившите Царски конюшни в центъра на столицата. В социалните мрежи Чобанов нарече инцидента \"разрушителен и вероятно умишлен акт на посегателство срещу културното наследство в града\". \"Ще успеем ли да спасим каквото остава за спасяване от Царските конюшни\", пита Чобанов, чийто ресор е културата. В началото на годината Столична община е изпратила до министъра подробно мотивирано предложение за обявяване на комплекса \"Царските конюшни\" за културна ценност от национално значение, но отговор не е получен, изтъква той. \"Уважаеми г-н Министър на културата, ще \"доживеят\" ли знакови обекти в риск подчинените на министерството структури и експерти да си свършат работата? Или ще наблюдаваме как един по един стават жертва на бездействието и странни инвестиционни намерения? Защо не се връщат отнетите при съмнителни обстоятелства статути и не се дават статути на тези обекти, които са в рискова ситуация?“, пита Чобанов По-рано днес от Столичната община обявиха, че ще задължат собственика на изгорялата сграда да я възстанови в автентичния й вид. Прочети още на: https://www.dnes.bg/sofia/2018/07/29/ot-obshtinata-za-kulturata-znakovi-obekti-sa-jertva-na-bezdeistvie.383571", "date": "2018.07.30", "title": "От общината за културата: Знакови обекти са жертва на бездействие! zs"}
{"url": "https://www.novinite.bg/articles/162516/KZK-sprya-porachkata-za-novite-tramvai-po-liniya-5-v-stolicata", "text": "Комисията за защита на конкуренцията (КЗК) спря поръчката за закупуването на нови трамваи, които трябваше да заменят сегашните, движещи се по линия №5. Това каза общинският съветник в СОС и съпредседател на „Политическа група 5“ Симеон Славчев пред БГНЕС. „Причината за становището на КЗК е допусната техническа грешка. Победител в конкурса иначе е „Шкода“, която в документите си на два реда е поставила цената си, а не на един. Това е причината за спирането на процедурата. На пръв поглед изглежда дребна грешка, но това е законът“, обясни Славчев. Той допълни, че в този момент спирането на поръчката не е фатално, защото ремонтът на релсовото трасе на трамвай № 5 още не е започнало и това няма да доведе до объркване в плановете. Сега трябва да се отстрани техническата грешка, което по думите на общинския съветник в СОС няма да отнеме много време.", "date": "2018.07.30", "title": "КЗК спря поръчката за новите трамваи по линия 5 в столицата"}
{"url": "https://www.novinite.bg/articles/162526/1000-litra-mlyako-razdade-plovdivski-rajonen-kmet", "text": "Благотворителна акция за жители от район „Северен” проведе кметът на района инж.Ральо Ралев, съвместно с частна фирма . 1000 литра прясно мляко  бе раздадено на пенсионерите от трите пенсионерски клуба в района - ПК „Надежда” на ул.”Гонда вода” №1, ПК на ул.”Хан Телериг” №5 и ПК „Герджика” на бул.”Марица” №51. Мляко получи и  комплекса за социални услуги „Олга Скобелева” в гр.Пловдив.  Инж.Ралев лично раздаде дарението на възрастните хора, а те благодариха от сърце за направения жест.„Успяхме да изненадаме пенсионерите, и то положително. В менюто на децата и възрастните хора е важно млякото да присъства ежедневно.” – коментира инж.Ралев. ", "date": "2018.07.30", "title": "1000 литра мляко раздаде пловдивски районен кмет"}
{"url": "https://www.novinite.bg/articles/162531/Bedstvenoto-polojenie-na-teritoriyata-na-obshtina-Teteven-be-otmeneno", "text": "На 30.07.2018 г. в 10:30 часа, след заседание на Общински кризисен щаб със Заповед № 487/30.07.2018 г. на Кмета на Община Тетевен, се отменя бедственото положение на територията на община Тетевен, обявено на 24.07.2018 г.Д-р Мадлена Бояджиева благодари на всички, оказали съдействие. ,,Въпреки тежката обстановка, работихме в синхрон с всички институции“ – добави още тя, като предупреди да останем с повишено внимание, предвид данните от метеорологичната прогноза.Ситуацията в засегнатите райони е нормализирана, няма бедстващи хора. Водоподаването е възстановено и са ремонтирани всички водопроводи. Към момента няма наводнени домове и дворове. Пожарната служба се е отзовала на 37 сигнала.След обявеното бедствено положение Кметът на Община Тетевен – д-р Мадлена Бояджиева, назначи две комисии:Комисията за оглед, установяване и оценяване на техническата инфраструктура на територията на община Тетевен направи остойностяване на всички засегнати обекти от общинската инфраструктура. На 27.07.2018 г. е внесено искане към Междуведомствената комисия за възстановяване и подпомагане към Министерски съвет, което изисква финансови средства за:Комисията за огледи на засегнати от наводнението имоти на територията на община Тетевен извършва огледи по постъпили общо 66 сигнала. За периода официално са постъпили 19 писмени и 47 устни сигнала – към тел. 112, дежурните телефони в Община Тетевен и кметствата за цялата територия на община Тетевен, като продължават да се приемат искания за оглед на щети, причинени от наводненията.Право на възстановителна помощ от Междуведомствената комисия за възстановяване и подпомагане към Министерския съвет имат собствениците на законно построени и единствени жилища или лицата, които имат учредено вещно право на ползване на тези жилища, като за едно и също жилище не може да бъде отпускана повече от една възстановителна помощ. При съсобственост възстановителната помощ се предоставя на лицата в размер, пропорционален на идеалните им части. Лицата следва да подадат декларация по образец, предоставена им при огледа на имотите за нанесените щети. Пълните условия, на които трябват да отговарят лицата, са публикувани на официалния сайт на Община Тетевен.", "date": "2018.07.30", "title": "Бедственото положение на територията на община Тетевен бе отменено"}
{"url": "https://www.novinite.bg/articles/162517/Grajdani-nedovolstvat-sreshtu-novite-podzemni-kofi-za-bokluk-na-Graf-Ignatiev", "text": "Граждани недоволстват срещу новите подземни кофи за боклук на столичната ул. \"Граф Игнатиев\", съобщава БиТиВи.Хората се притесняват, че съоръженията няма да се поддържат добре и ще разнасят неприятна миризма. Според някои от тях идеята за тези контейнери е добра, но мястото им не е пред жилищна кооперация.Такива контейнери вече има на улиците \"Солунска\" и \"Витоша\". Минувачи разкриват, че има силна миризма и са отворени.Общината обяви, че няма да промени разположението на кофите.Проектанти коментират, че подобни контейнери имало из цяла Европа. \"Това е камера, в която ще има контейнери и отгоре покривало, което не трябва да бъде повод за тревога. Това че са тук не предполага да има миризма и не предотвратява проблема с миризмите\", каза арх. Иво Панталеев, който е проектант на проекта.Проектантите изтъкват, че в центъра на столицата имало малко пространство и много системи, а подземните контейнери нямало да заемат място.", "date": "2018.07.30", "title": "Граждани недоволстват срещу новите подземни кофи за боклук на \"Граф Игнатиев\""}
{"url": "https://www.novinite.bg/articles/162519/Speshni-merki-sreshtu-afrikanskata-chuma-po-svinete-v-Slivo-pole", "text": "В град Сливо поле кметът на общината препоръчва на частните стопани да умъртвят животните си, преди те да се разболеят и заразата да обхване свинефермите в областта. В района се намират три от най-големите свинекомплекси в България, където в момента се отглеждат близо 100 000 животни. Тодорка Друмева от русенското село Черешово отглежда в двора си само едно прасе. Наясно е с последиците от африканската чума затова предпочита да умъртви животното преди то да се разболее. Тодорка Друмева, с. Черешово: Ако моето се разболее, ще се разболее и на съседа. Честно да си кажа няколко дни се двоумихме. Мъчно ни беше. По-добре едно да заколиш, отколкото стотина. Близо 80 са регистрираните свине във всички единайсет населени места в община Сливо поле. Валентин Атанасов, кмет в община Сливо поле: Единият вариант е тези от тях, които желаят да си заколят прасетата, да ги съхранят, за да могат да ги консумират. А който не желае - да си спазва всички изисквания, които ветеринарите са наложили. Това е риск. Двойната ограда и дезинфекцията на всички хора и автомобили, които влизат в свинекомплексите в района са целогодишна мярка срещу разпространението на болести по животните, категоричен е един от изпълнителните директори Вихрен Димитров. Вихрен Димитров, изпълнителен директор на свинекомплекс: Ако се намери вирус в домашно прасе, тогава в радиус от 10 км се отцепва района и става карантинна зона. За 90 дни трябва да се наложи карантина и тогава какво правим? Искаме да ни се даде коридор и право да търгуваме под контрола на властите. Към този момент сигнали за заразени или мъртви животни на територията на община Сливо поле няма.", "date": "2018.07.30", "title": "Спешни мерки срещу африканската чума по свинете в Сливо поле"}
{"url": "https://www.novinite.bg/articles/162535/Izgorya-etaj-na-zavedenie-v-Lovniya-park-v-Sofiya", "text": "Целият втори етаж на заведение в Ловния парк на булевард \"Симеоновско шосе\" в София изгоря при пожар в неделя през нощта. По неофициална информация това е \"Вила Виктория\".Сигналът е подаден в 4:50 тази сутрин. На място веднага пристигнали пожарникари и потушили огъня.Няма пострадали хора.Причините за инцидента се разследват.", "date": "2018.07.30", "title": "Изгоря етаж на заведение в Ловния парк в София"}
{"url": "https://www.novinite.bg/articles/162532/Zapochva-obezopasyavaneto-na-rajona-okolo-Carskite-konyushni-sled-pojara", "text": "От днес започва обезопасяването на района около \"Царските конюшни\" след пожара. От кметството на район Оборище заявиха, че трябва да се направи специална организация, за да се обезопаси сградата. Разследването продължава.Не са ясни причините за пожара, проверява се вътрешността на сградата. Около 700 кв метра е изгорялата площ, до началото на учебната година трябва да бъде обезопасено пространството.МВР е собственик на сградата, но става дума за площта, която е изгоряла. Комплексът е доста по-голям и от община Оборище заявиха, че има около 20 собственика и затова се сформира експертна комисия, която трябва да установи собствениците, да се свърже с тях и да им потърси отговорност за състоянието на сградатаВасил Цолов, кмет на район Оборище: Конкретно за въпросните имоти в момента продължаваме работата по уточняването точно на собствеността, но категорично етажността - 2-рият етаж и на двете сгради са собственост на МВР.БНТ: Т.е. частта, която е изгоряла, за която говорим, е собственост на МВР?Васил Цолов, кмет на район Оборище: Точно така. Ние ще предизвикаме и ще напомним на собствениците да извършат всички подходящи ремонти на сградите, така че те да бъдат абсолютно безопасни.Сформирана група ще оцени щетите и ще се свърже с МВР. Имаме пълното уверение на общинските власти, че изгорялата част ще бъде възстановена.", "date": "2018.07.30", "title": "Започва обезопасяването на района около \"Царските конюшни\" след пожара"}
{"url": "https://www.novinite.bg/articles/162527/Otbelyazvame-Mejdunarodniya-den-za-borba-s-trafika-na-hora", "text": "Трафикът на хора е престъпление, което експлоатира жени, деца и мъже за многобройни цели. Според Международната организация на труда 21 милиона души са жертви на принудителен труд в световен мащаб. Тази оценка включва и жертви на трафик на хора за трудова и сексуална експлоатация.Всяка страна по света е засегната от трафика на хора, независимо дали е страна на произход, транзит или дестинация за жертви. Почти една трета от всички жертви на трафик на хора по света са деца, а жените и момичетата съставляват 71% от жертвите, се посочва в доклад на ООН.С поредица от събития, Местната комисия за борба с трафика на хора в Пловдив, съвместно с Български Червен кръст – Пловдив, се включват в глобалната инициатива „Синьо сърце“, посветена на Международния ден за борба с трафика на хора. Кампанията предвижда предприемането на различни превантивни дейности, включващи разнообразни инструменти за въздействие върху обществеността, включително и чрез интернет, които целят да се повиши разпознаваемостта по проблема. На 30 юли с подкрепата на Община Пловдив, водата в емблематичния фонтан с пеликаните пред сградата на общинската администрация на пл. „Стефан Стамболов“ 1 ще бъде оцветена в син цвят, символ на кампанията, а доброволци в непосредствена близост ще разпространяват информационни материали по темата.Кампания \"Синьо сърце\" е обявена за първи път през 2009 г. във Виена от изпълнителния директор на Службата за борба срещу наркотиците и престъпността на ООН (UNODC), Антонио Мария Коста, а на следващата година Общото събрание на ООН приема и Световен план за действие за борба с трафика на хора. Събитието е подкрепено от много държави по целия свят и има за цел да мобилизира, вдъхнови и насърчи за предприемане на всеобщи, съвместни действия за борба с робството на 21 век.Символът на кампанията е „синьо сърце“, изразяващо тъгата на жертвите на трафик. То напомня на света за студеното сърце на онези, които купуват и продават човешки същества. Синият цвят показва ангажимента на Обединените нации за борба с това престъпление, което лишава хората от техните права, достойнство и разрушава мечтите им.За поредна година Местната комисия за борба с трафика на хора - Варна и дирекция \"Превенции\", Община Варна, ще организират кампания \"Синьо сърце\". Тя ще се проведе на входа на Морската градина от 18 ч. с участието на около 60 доброволци от превантивните клубове, разкрити към дирекция \"Превенции\". Организаторите ще разположат щанд с информационни материали. Ще има и голяма рамка за снимка във вид на синьо сърце, с която всеки ще може да се снима и така да изрази своята съпричастност към хората станали жертва на трафик. ", "date": "2018.07.30", "title": "Отбелязваме Международния ден за борба с трафика на хора"}
{"url": "https://www.novinite.bg/articles/162530/Razpraskvat-praha-na-Bojidar-Dimitrov-v-Sozopolskiya-zaliv", "text": "На 01.08. 2018 г., сряда в 9.00 ч. от пристанището на Созопол ще отплава кораб, с който близки, приятели и съграждани на Божидар Димитров ще вземат участие в ритуала по разпръсване на праха му в Созополския залив в близост до остров св. Иван. Така волята на големия родолюбец  прахът му да бъде разпръснат в морето край Созопол ще бъде изпълнена. Част от праха му бе разпръсната в Македония- земята, за която се бореше и болееше през последните години от живота си Божидар Димитров. Прахът му ще бъде разпръснат в морето, за да остане завинаги в Созопол. Останалата част от праха му ще бъде поставена в гроба на майка му в градските гробща на Созопол.Същият ден, по време на редовното заседание на Общински съвет- Созопол, ще бъде представена за гласуване от общинските съветници докладна с предложения за именуване на Археологическия музей и улица в Созопол на името на проф. Божидар Димитров.Докладната за именуване на Археологическия музей е по предложение на директора на Общински Културен институт „Музеен център“- Созопол Димитър Недев. В мотивите си Димитър Недев посочва неоценимия принос на проф. Божидар Димитров- бележит учен, историк и политик, за опазване и популяризиране на културно- историческото наследство на гр. Созопол като част от националното и общоевропейско  културно наследство.Освен Археологическия музей докладната от кмета Панайот Рейзи  е допълнена с предложение името на проф. Божидар Димитров да носи улица в Стария град на Созопол.В нея се казва: ''Внасям настоящето предложение във връзка с именуване на обекти в гр. Созопол на името на наш съгражданин, световноизвестен историк и забележителен българин-проф.Божидар Димитров.''Божидар Димитров посвети живота си на историята и археологията на България и на Созопол. Роден в Созопол, той бе неразривно свързан с града и неговото развитие. Благодарение на неговите усилия бяха привлечени държавни средства за възстановяване на храм „Св. св. Кирил и Метозий“, извършени бяха множество археологически разкопки и експонирани археологически обекти. Благодарение на него бяха открити мощите на св. Йоан Кръстител, а други ценни християнски реликви бяха предоставени на Созопол. Проф. Божидар Димитров е почетен гражданин на Созопол и през целия си живот е популяризирал града. Неговата дарителска дейност е пример за подражание. Написал е редица научни и популярни книги за историята, археологията и църквите на Созопол и населените места в община Созопол. Неговото дело, посветено на Созопол е част от историята на града, която ще остане за бъдещите поколения.Предложената улица се намира в Стария град, пресечка свързваща улиците „Аполония“ и „Кирил и Методий“ и на нея се намира музея „Старинен Созопол“, т.н. бивща данъчна служба.", "date": "2018.07.30", "title": "Разпръскват праха на Божидар Димитров в Созополския залив"}
{"url": "https://www.novinite.bg/articles/162522/Proveryavat-podhvarlena-butilka-sas-zapalitelna-technost-do-doma-na-nesebarskiya-kmet", "text": "Районното управление в Несебър проверява сигнал от края на миналата седмица за открита разтопена пластмасова бутилка със запалителна течност върху улична канализационна шахта близо до дома на кмета на община Несебър в квартал \"Аурелия\" в морския град.След извършения оглед на място е констатирано, че материални щети, нанесени върху частно или общинско имущество, не са открити, съобщи ОД на МВР в Бургас.", "date": "2018.07.30", "title": "Проверяват подхвърлена бутилка със запалителна течност до дома на несебърския кмет"}
{"url": "https://www.novinite.bg/articles/162542/Klane-v-Radnevo-19-godishna-probode-s-noj-priyatelya-si", "text": "Момиче от Раднево е проболо с нож приятеля си след битов скандал, съобщиха от пресцентъра на МВР.Инцидентът е станал около 21:00 часа вечерта на 28 юли. Полицаи от старозагорското Първо РУ се отзовали на сигнал от 19-годишно момиче от Раднево - при възникнал скандал е пробола с кухненски нож 28-годишния си приятел в областта на гръдния кош.Потърпевшият е транспортиран в болница, където е настанен на лечение, с опасност за живота.Момичето е задържано за срок до 24 часа. По случая е образувано досъдебно производство.", "date": "2018.07.30", "title": "Клане в Раднево: 19-годишна прободе с нож приятеля си"}
{"url": "https://www.novinite.bg/articles/162543/Klane-v-Radnevo-19-godishna-probode-s-noj-priyatelya-si", "text": "Момиче от Раднево е проболо с нож приятеля си след битов скандал, съобщиха от пресцентъра на МВР.Инцидентът е станал около 21:00 часа вечерта на 28 юли. Полицаи от старозагорското Първо РУ се отзовали на сигнал от 19-годишно момиче от Раднево - при възникнал скандал е пробола с кухненски нож 28-годишния си приятел в областта на гръдния кош.Потърпевшият е транспортиран в болница, където е настанен на лечение, с опасност за живота.Момичето е задържано за срок до 24 часа. По случая е образувано досъдебно производство.", "date": "2018.07.30", "title": "Клане в Раднево: 19-годишна прободе с нож приятеля си"}
{"url": "https://www.novinite.bg/articles/162518/91-sa-jertvite-na-pojarite-v-Garciya-a-25-sa-vse-oshte-izcheznali", "text": "Противопожарната служба в Гърция съобщи, че жертвите от пожарите в крайбрежните райони източно от Атина са нараснали до 91, а 25 души са изчезнали, предаде Асошиейтед прес. Огънят лумна на 23 юли. По данни на брюкселския Център за изследване на епидемиологията на бедствията това е най-смъртоносният пожар в Европа от 1900 г. Повечето жертви са загинали в огъня, но някои са се удавили в морето, бягайки от пламъците. Десетки доброволци гмуркачи, някои бивши \"тюлени\" от военноморските сили, продължиха да търсят тела в морето.", "date": "2018.07.30", "title": "91 са жертвите на пожарите в Гърция, а 25 са все още изчезнали"}
{"url": "https://www.novinite.bg/articles/162529/Uvelichiha-globite-za-patni-narusheniya-v-Kardjali", "text": "До 2000 лева, а не до 500, както беше досега, ще стига глобата за нарушение на някои от разпоредбите на новата наредба за организация на транспортната дейност и безопасността на движението на община Кърджали. Това решиха общинските съветници по време на последната си сесия, съобщи БНР. 2000 е най-високата глоба, заложена в новата наредба. Изменението се отнася до фирми и лица, които извършват строителни, ремонтни и аварийни работи и които са задължени да почистват и възстановяват качествено и за своя сметка засегнатите подземна инфраструктура, улични настилки, тротоари и пътни съоръжения в обхвата на обекта в тридневен срок. В проекта на наредбата глобата беше предвидена до 1000 лева, но по предложение на Огнян Иванов, председател на постоянната комисия по законност и обществен ред, е увеличена.Увеличени са и всички останали глоби за нарушения на наредбата за транспорта и безопасността на движението. Те са събразени  с размери, които са определени в закона за движение по пътищата. Съветниците отмениха старата наредба и приеха новата с предложените увеличения на глобите, решението за синя зона и актуализирани места за паркинг. До решението се стигна след протест на окръжната прокуратура заради определени пропуски в законовия ред при приемането на досега действащата наредба.   ", "date": "2018.07.30", "title": "Увеличиха глобите за пътни нарушения в Кърджали"}
{"url": "https://www.novinite.bg/articles/162523/29-godishen-strelyal-pred-hotel-v-Primorsko", "text": "29-годишен мъж е задържан след стрелба пред хотел в Приморско, съобщават от полицията.Инцидентът, при който няма пострадали хора, е станал малко след полунощ в неделя. В районното е получен сигнал, че мъж с \"Порше Кайен\" стреля във въздуха край хотел \"Лагуна\".Стрелецът бързо е задържан, оказало се, че това е Иван М. от Разлог. В автомобила с него пътували две момичета на 18 и 19 г.В поршето са намерени газов пистолет, пълнител с четири халосни патрони, както и кутия с десет халосни патрони в нея.29-годишният мъж от Разград е задържан за 24 часа, срещу него е образувано досъдебно производство за хулиганство.", "date": "2018.07.30", "title": "29-годишен стрелял пред хотел в Приморско"}
{"url": "https://www.novinite.bg/articles/162513/Dnes-nad-stranata-shte-bade-po-chesto-s-razkasana-oblachnost", "text": "Днес над страната ще бъде по-често с разкъсана облачност. Преди обяд в отделни райони, а в следобедните часове на много места отново ще има краткотрайни валежи придружени с гръмотевици. На отделни места, главно в северозападната половина на страната и Родопите валежите ще са временно интензивни. Остават условията за локални градушки. Ще духа слаб до умерен вятър от север-североизток. Температурите ще останат без съществена промяна и максималните ще са между 27° и 32°, малко по-високи в крайните югозападни райони. Над планините ще се развива купесто-дъждовна облачност и ще има краткотрайни, временно интензивни валежи, придружени с гръмотевици и временно усилване на вятъра. Максималната температура на височина 1200 метра ще е около 21°, на 2000 метра – около 16°.Над Черноморието ще бъде предимно слънчево, с временни увеличения на облачността. На места, главно в следобедните часове, ще има краткотрайни валежи придружени с гръмотевици. Ще духа слаб до умерен вятър от север-североизток. Максималните температури ще са 27°-29°. Температурата на морската вода е 25°-27°. Вълнението на морето ще бъде 1-2 бала.", "date": "2018.07.30", "title": "Днес над страната ще бъде по-често с разкъсана облачност"}
{"url": "https://www.novinite.bg/articles/162537/Piloti-se-sbiha-po-vreme-na-polet", "text": "Двама пилоти на авиокомпания \"Ираки Еъруейс\" се сбиха в пилотската кабина. По време на сбиването самолетът е бил на височина 11 км, предаде БГНЕС.Машината летяла от международното летище на иранския град Мешхед за иракската столица Багдад. На борда имало 157 пътници.Очевидци разказват, че конфликтът избухнал между командира на полета и неговия помощник. Словесният сблъсък прераснал във физически, в който се намесили служителите по безопасността.Двамата пилоти са отстранени от работа., подчертаха от Министерството на транспорта.  Ведомството е започнало и разследване по случая. ", "date": "2018.07.30", "title": "Пилоти се сбиха по време на полет"}
{"url": "https://www.novinite.bg/articles/162525/Arestuvaha-maj-za-pojarite-v-Atina", "text": "В Гърция бе задържан 65-годишен мъж, за когото се предполага, че е основният виновник за унищожителните пожари край Атина, при които загинаха 91 души.Разследващите са разпитали деветима души, които са потвърдили, че арестуваният е основният виновник за пожарите. Ако има достатъчно доказателства срещу него, ще бъде повдигнато обвинение, съобщиха властите в Атина, цитирани от БГНЕС. Местната телевизия \"Скай\" съобщи, че задържаният е запалил сухи тревни площи в района на Дао Пентели, но поради силните ветрове пожарът много бързо е обхванал огромни територии. Той се опитал да прикрие следите от престъплението си с вода. Според неговите съседи 65-годишният мъж често е палил сухи листа и клони в Дао Пентели. В предварителния доклад на следствието се говори за престъпна небрежност на жител в района, който запалил сухи листа и клони. По данни на брюкселския Център за изследване на причините за бедствията, това е най-смъртоносният пожар в Европа от 1900 г.Състоянието на част от пострадалите продължава да е критично. Миналият понеделник, 23 юли, в района на гръцката столица Атина едновременно възникнаха няколко мащабни пожара. Курортното градче Мати, разположено източно от гръцката столица, е почти изцяло изпепелено. В момента практически всички огнища на огнената стихия са ликвидирани.Властите изпитват големи затруднения с идентифицирането на загиналите, тъй като много от телата са обгорели до неузнаваемост.Гръцкият премиер Алексис Ципрас пое политическа отговорност за „най-тежките пожари в следвоенната история на Европа“. Ципрас направи това изявление на заседание на правителството, на което бяха разгледани въпросите, свързани с възстановяването на опустошените от огнената стихия райони. ", "date": "2018.07.30", "title": "Арестуваха мъж за пожарите в Атина"}
{"url": "https://www.novinite.bg/articles/162536/Maj-se-udavi-v-reka-Struma", "text": "Мъж на около 30-годишна възраст е открит мъртъв в река Струма край село Черниче, предаде БГНЕС.Към 02:30 ч. в нощта срещу понеделник той се отделил от компанията, за да се разходи, но не се върнал. Около 09:20 ч. сутринта е започнало издриване с лодка. Тялото е намерено край една върба на брега.Полицаите не са разрешили трупът да бъде изваден веднага от водата. На мястото е пристигнала следствена група и линейка. ", "date": "2018.07.30", "title": "Мъж се удави в река Струма"}
{"url": "https://www.novinite.bg/articles/162541/Pojar-izpepeli-zavedenie-v-Lovniya-park-v-Sofiya", "text": "Ден след като пожар изпепели покривната конструкция на \"Царските конюшни\", пламъци унищожиха втория етаж на заведение в Ловния парк в София.При инцидента няма жертви и пострадали. Щетите са само материални, но са сериозни. Сигналът за пожара е получен в 4.45 ч в понеделник сутрин. На изгорелия етаж от постройката се съхранявали и ловни трофеи.Все още не са изяснени причините за избухването на пламъците. Собствениците на заведението отказаха коментар и забраниха телевизионните екипи да влизат и да снимат на тяхна територия.", "date": "2018.07.30", "title": "Пожар изпепели заведение в Ловния парк в София"}
{"url": "https://www.novinite.bg/articles/162544/Svlachishte-zatvori-patya-Cherni-Vit-Teteven", "text": "Свлачище затвори пътя Черни Вит – Тетевен при км 35, съобщиха от Агенция „Пътна инфраструктура”. В района вали проливно и водата е смъкнала на пътя пръст и камъни. От АПИ работят по разчистването на пътя. Очаква се до края на работния ден движението да бъде пуснато.Затворен е също пътят Гложене – Тетевен, в района на тетевенския квартал \"Полатен\", където има наводнен участък от пътя, съобщи кметът на общината Мадлена Бояджиева, цитирана от БТА.От АПИ съветват шофьорите да се движат с повишено внимание и съобразена скорост по път III-6072 Горна Росица – Кръвеник поради паднали клони и наноси по пътното платно вследствие на обилните дъждове.", "date": "2018.07.30", "title": "Свлачище затвори пътя Черни Вит – Тетевен"}
{"url": "https://www.novinite.bg/articles/162538/Razreshavat-sabiraneto-na-lechebni-rasteniya-na-teritoriyata-na-Nacionalen-park-Rila", "text": "От днес, 30 юли, е разрешено събирането на лечебни растения за стопански цели на територията на Национален парк „Рила“. Това обяви пред БНР Николина Георгиева, главен експерт „Флора“.Определени са местата и количествата за събиране на билки от лечебни растения по вид лечебно растение и вид билка, като разрешеният период за извършване на дейността на територията на НП \"Рила\" е от 30.07.2018 г. до 31.10.2018 г.За издаване на разрешително за събиране на лечебни растения, лицата подават заявление по образец в офиса на съответния парков участък или в Централния офис на Дирекцията и заплащат таксата за съответния вид лечебни растения и за количеството. Таксата е съгласно Тарифата за таксите, които се заплащат за разрешените ползвания в защитените територии – изключителна държавна собственост.По време на извършване на дейността, лицата са длъжни стриктно да спазват режима и нормите в Национален парк „Рила“ според Закона за защитените територии, Закона за лечебните растения, Плана за управление на НП „Рила”, изискванията по противопожарна безопасност, указанията на длъжностните лица и условията посочени в разрешителното. ", "date": "2018.07.30", "title": "Разрешават събирането на лечебни растения на територията на Национален парк „Рила“"}
{"url": "https://www.novinite.bg/articles/162545/Poroj-prevarna-ulici-vav-Varna-v-kalni-reki", "text": "В някои части на Варна отново улици и булеварди се превърнаха в кални реки след преминала буря. В други по същото време беше жежко лято, предаде БНР. Непроходими за отрицателно време станаха булевард \"Цар Освободител\", улица \"Прилеп\" в района на ВиК и други места във Варна, над които се изсипа пороят. Невъзможно за гражданите се оказа и стоенето на спирките за градския транспорт.50 литра на квадратен метър само за час са паднали в събота – 28 юли, в Балчик. Това обобщи днес зам. кметът по строителството Димитрин Димитров по повод избилата канализация в Мелницата и на други места в крайбрежни обекти. Съоръженията не са проектирани за толкова много вода за такъв кратък период време, коментира още той претоварената канализационна система в града и наводнени асансьорни шахти в обществени обекти.Пороят през уикенда изрови на места асфалт и тротоари в Балчик, наводни мази, проби покриви, предизвика свличания на улични настилки във вилната зона. Има случаи на пропаднали подпорни стени – на ул. \"Раковска\" и ул. \"Ал. Стамболийски\". Опасните пътни участъци ще бъдат в спешен порядък обезопасени, увери Димитрин Димитров.На телефон 112 са подадени редица сигнали – за липса на ток, стичане на фекални води, изкъртени стълби.Приземни класни стаи в училище „Св.св.  Кирил и Методий“ се наводниха още в петък, когато паднаха 24 литра на квадрат за час и половина. Днес пожарникари отводняват асансьорната шахта на общинската болница.Прясно ремонтираните след един от пороите дупки в село Каменар, отново са зейнали след дъжда в събота. ", "date": "2018.07.30", "title": "Порой превърна улици във Варна в кални реки"}
{"url": "https://www.novinite.bg/articles/162546/Prokuraturata-ne-izklyuchva-nito-edna-versiya-za-paleja-na-Carskite-konyushni", "text": "Прокуратурата не изключва нито една версия за палежа на \"Царските конюшни\". Това съобщи Емилия Русинова от Софийска градска прокуратура. В момента се извършва втори оглед на местопроизшествието.\"Не можем нито да потвърдим, нито да изключим, че става въпрос за умишлен палеж, тъй като доказателствата по досъдебното производство към настоящия момент не ни позволяват да правим такъв извод\", каза Русинова, цитирана от БНР. \"Засега е сигурно, че огънят е тръгнал от горе надолу. Изгорял е покривът и вторият етаж. При първоначалния оглед, който направихме от вишката, защото е невъзможно човек да отиде на място, не бяха забелязани електрически инсталации. Това, че не са видени при първия оглед, не означава, че няма\", допълни старши комисар Ивайло Иванов от СДВР.", "date": "2018.07.30", "title": "Прокуратурата не изключва нито една версия за палежа на \"Царските конюшни\""}
{"url": "https://www.novinite.bg/articles/162547/BNB-e-zasyakla-252-falshivi-banknoti-ot-april-do-kraya-na-yuni", "text": "252 фалшиви банкноти са установени от БНБ за периода от април до края на юни. Това става ясно от бюлетина за касово - емисионната дейност, публикуван от Централната банка. Най-често фалшифицирани продължават да бъдат 20-левките. Сред установените за периода неистински банкноти има още по 10 и 50 лева. Установени са и фалшиви монети, като най-често става дума за 50 стотинки. Има фалшификати на монетите от един и два лева.  ", "date": "2018.07.30", "title": "БНБ е засякла 252 фалшиви банкноти от април до края на юни"}
{"url": "https://www.novinite.bg/articles/162549/Do-dve-sedmici-sklyuchvame-sporazumenie-za-belodrobni-transplantacii-s-nemska-bolnica", "text": "До две седмици трябва окончателно да е договорена възможността за трансплантации на бял дроб на български пациенти в немската болница в град Есен, съобщи директорът на Изпълнителната агенция по трансплантации д-р Марияна Симеонова, съобщи БНР.След проведената трета среща между нея, пациентските организации и Министерство на здравеопазването д-р Симонова каза. \"В момента се изготвя един проектоплан между двете български болници и болницата в Есен, с която ще бъде сключен договор. Когато той бъде готов, ще представя програма, която двете болници изработват за период от три години, през които българските лекари да бъдат обучени, да проследяват нашите пациенти тук, а и да започнат трансплантациите в България\", уточни тя.Трима пациенти са сред най-спешно чакащите споразумението между немската болница и двете български лечебни заведения – “Света Екатерина“ и Правителствена болница.", "date": "2018.07.30", "title": "До две седмици сключваме споразумение за белодробни трансплантации с немска болница"}
{"url": "https://www.novinite.bg/articles/162551/Tarsyat-chuma-na-36-mesta-v-Yambolsko", "text": "Започна вземането на проби и извършването на клинични изследвания на дребните преживни животни във всички стопанства от 20-километровата зона на идентифицираното огнище на чума по дребните преживни животни в Ямболско, съобщиха от областната администрация.Зоната, в която се извършват клиничните изследвания, обхваща 36 населени места в засегнатата община Болярово, като включва и населени места от съседните общини Елхово и Стралджа.От областната администрация подчертават, че пробите се вземат от няколко екипа оторизирани ветеринарни лекари.Кметовете имат ангажимента своевременно да информират стопаните за предстоящите действия на ветеринарните служби. В деня на проверките животните трябва да останат в стопанствата.", "date": "2018.07.30", "title": "Търсят чума на 36 места в Ямболско"}
{"url": "https://www.novinite.bg/articles/162550/Zapochva-osnoven-remont-na-oshte-devet-ulici-v-Pleven", "text": "Още девет улици в Плевен ще бъдат ремонтирани основно, съобщи главният архитект Светослав Митев. Строителните разрешителни вече са изготвени и ще влязат в сила от 08 август. Напълно ще бъдат рехабилитирани улиците „Милин камък”, „Добрич”, „Кръстец”, „Полтава”, „Чорлу”, „Хр. Ясенов”, „Атон”, „Лозенка” – при номера от 1 до 3 /отбивката към карстовата чешма/ и кръстовището на ул. „Самуил” и ул. „Хаджи Димитър”. Изпълнители на дейностите след проведена процедура са „Инжстрой” ЕООД и „ПСТ Плевен” ЕООД.Разрешения за въвеждане в експлоатация са издадени за улиците „Москва”, „Люлин”, „Ангел войвода”, „Страхил войвода” и „Индже войвода”, които бяха изцяло рехабилитирани по проект \"Осигуряване на устойчива градска среда на Плевен”, финансиран по Оперативна програма \"Региони в растеж\" 2014 – 2020 г. По същия проект предстои завършването на ремонтите на още 12 улици. Така общият брой на основно обновените улици в Плевен този строителен сезон става 26, което е рекорд в съвременната история на града.", "date": "2018.07.30", "title": "Започва основен ремонт на още девет улици в Плевен"}
{"url": "https://www.novinite.bg/articles/162528/Jalt-kod-za-intenzivni-valeji-v-Severna-Balgariya", "text": "Облачността над страната ще бъде разкъсана, през деня над Източна България по-често намаляваща до слънчево. През нощта и преди обяд в отделни райони, а в следобедните часове на много места отново ще има краткотрайни валежи, придружени с гръмотевици. На отделни места, главно в северозападната половина на страната и Родопите валежите ще са временно интензивни. Остават условията за локални градушки.Температурите ще останат без съществена промяна и максималните ще са между 28 и 33 градуса. Ще духа слаб до умерен вятър от север-североизток. Атмосферното налягане е по-ниско от средното за юли и ще остане без съществена промяна. Жълт код за очаквани интензивни валежи е обявен в 7 области в Северна България. Предупреждението е в сила за областите Видин, Монтана, Враца, Плевен, Ловеч, Габрово и Велико Търново. В тези райони ще има валежи от дъжд, в следобедните часове, придружени с гръмотевици. Остават условия за локални градушки. Сумарните количества на валежите за денонощието се очаква да са около 20-35 л/кв.м.В планините ще се развива купесто-дъждовна облачност и ще има краткотрайни, временно интензивни валежи, придружени с гръмотевици, и временно усилване на вятъра. Максималната температура на височина 1200 м ще е около 21 градуса, на 2000 м - около 16 градуса.По Черноморието ще бъде предимно слънчево, с временни увеличения на облачността. На места, главно в следобедните часове, ще има краткотрайни валежи, придружени с гръмотевици. Ще духа слаб до умерен вятър от север-североизток. Максималните температури ще са 27-29 градуса. Температурата на морската вода е 25-27 градуса, вълнението на морето ще бъде 1-2 бала.През нощта срещу вторник на отделни, а през деня във вторник на много места в страната ще има краткотрайни, в отделни райони интензивни валежи, главно в следобедните часове и до полунощ, придружени с гръмотевици, възможни са и градушки. По-голяма вероятност за значителни количества има в Западна и Централна България. Температурите ще останат малко по-ниски от обичайните за края на юли - преобладаващите максимални ще са между 27 и 32 градуса. И през първия ден от август ще има превалявания, но те ще са в следобедните часове и главно в Западна и Централна България, където отново са възможни интензивни, в отделни райони значителни валежи. Преди обяд ще бъде предимно слънчево. Температурите слабо ще се повишат.", "date": "2018.07.30", "title": "Жълт код за интензивни валежи в Северна България"}
{"url": "https://www.novinite.bg/articles/162539/Prokuraturata-predadena-sada-osem-narkoplasori-ot-Velikotarnovsko", "text": "Специализираната прокуратура внесе в Специализирания наказателен съд обвинителен акт срещу осем лица за участие в организирана престъпна група за разпространение на наркотици във Велико Търново и областта. Седем от обвиняемите са с предишни осъждания за разпространение на наркотици.Според събраните по досъдебното производство доказателства групата е била сформирана през януари 2017 г. и е действала до 7 декември 2017 г., когато участниците са задържани при специализирана операция на ГДБОП, ТС „БОП“-Велико Търново и Специализираната прокуратура. Тогава у повечето от тях са намерени и иззети различни видове наркотици (предимно кокаин, амфетамини, марихуана, разфасовани и подготвени за продажба). В дома на един от тях е открита и мобилна „лаборатория“ за производство на амфетамин и метамфетамин с необходимите уреди, прекурсори и материали.Организаторът и ръководител на групата подбрал хора с опит в набавянето на наркотици на едро и пласирането им на крайни клиенти. Сред тях определил силова група, която да наказва с побои и заплахи конкурентите, както и купувачите, които не плащали получената дрога. Определил и конкретните функции на всеки от членовете по осигуряването на наркотици, пласирането, транспорта, получаването и разпределението на печалбата от продаденатастока. В оперативен план дейността на групата ръководел един от участниците, определен от ръководителя за негова „дясна ръка“ със задълженията да контролира пряко дилърите, да събира и да разпределя парите от продажбите.Седем от обвиняемите са с наложени от съда мерки за неотклонение „Задържане под стража“. Единственият неосъждан от групата е с „Парична гаранция“.", "date": "2018.07.30", "title": "Прокуратурата предадена съда осем наркопласьори от Великотърновско"}
{"url": "https://www.novinite.bg/articles/162533/Sedmoklasnicite-s-vanshno-ocenyavane-po-materiali-ot-5-6-7-klas", "text": "От следващата година седмокласниците ще полагат изпити на материал от пети, шести и седми клас, а не както досега само от последната година. Националното външно оценяване ще запази двата модула – по Български език и литература (БЕЛ) и по математика.Това заяви на среща с медиите Евгения Костадинова, директор на дирекция „Съдържание на предучилищно и училищно образование“ в МОН. На дискусията присъства образователният министър Красимир Вълчев, предаде БГНЕС.Промените се правят, тъй като от следващата 2018-2019 учебна година ще завърши випускът по изцяло нови програми, нови образователни стандарти и учебници. В модула по литература ще влязат творбите само от 7 клас, а в този Български език ще влязат задачи от 5, 6 и 7 клас.Досега НВО в седми клас оценките са се вписвали като текуща оценка. От догодина ще бъдат вписвани в дипломата за завършен седми клас. Оценките ще се взимат като балообразуващ елемент при кандидатстването след седми клас, обясниха експертите на образователното министерство.Запазва се времетраенето на изпита по БЕЛ – 150 минути. Избрани са 14 теми от учебното съдържание от 5, 6, 7 клас. Селекцията е направена с анкета, в която са участвали над 5000 учители. Запазва се общият броят на задачите, запазва се и преразказът с дидактическа задача,обясни Александър Трингов експерт по БЕЛ от МОН.По математика новото през следващата година в НВО е, че задачите с пълно описание се увеличават от 2 на 3. Намаляват се задачите с кратък отговор. Отново учениците ще имат право да използват свитък с формули, обясни Маня Манева, експерт по математика от МОН.„Родителите не трябва да възприемат националното външно оценяване като конспект. Целта е да видим дали децата са усвоили базисни умения и компетентности“, обясни Костадинова.Изпитите след 7 клас ще са в средата на юни и няма да съвпадат с датите на матурите след 12 клас. Засега е планирано изпитите да са между 17-20 юни. Кампанията по кандидатстването се очаква да продължи до началото на август.„Много родители се оплакаха, че изпитите ще се провеждат при високи температури през юни, което не е основателно“, коментира образователният министър Красимир Вълчев.", "date": "2018.07.30", "title": "Седмокласниците -с външно оценяване по материали от 5, 6, 7 клас"}
{"url": "https://www.novinite.bg/articles/162534/Majki-na-deca-s-uvrejdaniya-izlizat-na-nacionalno-shestvie", "text": "Родители на деца с увреждания от цялата страна излизат на обединен протест под надслов \"Системата убива всички\".Шествието на недоволните ще тръгне от Народното събрание в 17 часа и ще стигне до Министерския съвет. Протестиращите настояват за реформи и се заканват, че ще искат оставки. По обяд в парламента започна заседание, в което участват национално-представителните организации, представители на протестиращите майки и на социалното министерство, омбудсманът Мая Манолова. ", "date": "2018.07.30", "title": "Майки на деца с увреждания излизат на национално шествие"}
{"url": "https://www.novinite.bg/articles/162548/Iskane-za-veto-na-prezidenta-varhu-izmeneniyata-v-APK-vnesoha-dnes-50-nepravitelstveni-organizacii", "text": " върху измененията в Административнопроцесуалния кодекс до президента на България, г-н Румен Радев, внесоха днес 50 неправителствени организации. Като представител и защитник на интереса на гражданите, към искането се присъединява и “За Земята”. “С измененията се ограничава правото на достъп до административно правосъдие, като много от делата се превръщат в едноинстанционни, а при тези, които остават двуинстнанционни, държавните такси по жалбите се увеличават многократно.” е записано в искането. Спорните промени по екологичните дела, гласувани миналата седмица в пленарна зала, предвиждат драстично увеличение на таксите в касационното производство, като таванът е 4,500 лева. С тази стъпка се ограничава достъпът до правосъдие на гражданите и общините по въпроси на околната среда, което е едно от фундаменталните права, гарантирани от Конвенцията от Орхус, която е ратифицирана от българския парламент. Тези промени са продиктувани не от желанието за разтоварване на съда, а от стремежа за безпроблемно прокарване на планове и проекти в разрез с екологичното законодателство и правото на живот в чиста околна среда. Подготвилите промените в АПК са от адвокатски фирми, работещи за бизнеси, които по-скоро имат проблеми със спазването на екологичните правила. Тези поправки са чисто лобистки срещу интересите на гражданите, институциите и ще попречат на съда да правораздава, ефективно и справедливо. Председателят на правната комисия Данаил Кирилов [1] открито се застъпва за тези промени като посочва, че проблем са неправителствените организации, които оказват “процесуален рекет по отношение на много сериозни инфраструктурни проекти, тоест с внасяне на една минимална държавна такса се спира инфраструктурен проект, който понякога е за стотици милиони. И какво? Този, който ще спре с години такъв проект, с години ще се реализира рискът по пътищата в България или в инфраструктурата, той какво – няма 1700 лв. да плати държавна такса ли? Ами, най-малко ще я събере от вноски на учредителите си.” Измененията са “един от най-мощните удари върху демократичната система и защитата на основните права на гражданите и юридическите лица от 1989 г. досега и сериозна крачка назад в посока на авторитарната държава, в която липсва адекватен контрол върху законността на актовете и действията на администрацията и върховенство на закона,” се казва в искането за вето.Самият процес на приемане на измененията беше абсолютно непрозрачен. Липсва проучване и оценка по отношение на реалния капацитет на съдилищата, както и тяхната заетост, въпреки че официалният довод за промените е намаляване на административната натовареност. Размерът на таксите е определен “на око”, без реална оценка дали това ще ограничи достъпа до правосъдие на гражданите и неправителствените организации и ще има ли негативно влияние върху качеството на околната среда.  Имайки предвид, че промените не уточняват начина, по който ще се определи материалният интерес, върху който ще се изчисляват таксите, последвалите спорове и несигурност в процедурите всъщност могат да увеличат натоварването на съда", "date": "2018.07.30", "title": "Искане за вето на президента върху измененията в АПК внесоха днес 50 неправителствени организации"}
{"url": "https://www.novinite.bg/articles/162540/Inerkom-Balgariya-objalva-reshenieto-na-KZK-za-sdelkata-za-ChEZ", "text": "В понеделник компанията \"Инерком България\" депозира жалба във Върховния административен съд срещу решението на Комисията за защита на конкуренцията от 19.07.2018 г, с което на компанията бе забранено да придобие българския бизнес на ЧЕЗ.„З“, коментира Милена Стоева, председател на Съвета на директорите на \"Инерком България\".Аргументите антимонополната комисия да каже „Не” на сделката са следните:Продажбата можела да застраши националната сигурност заради важността на сектора.ЧЕЗ и сега било с естествено монополно положение на пазара в Западна България. Но то можело да се засили, според регулатора, защото сега фирмата на Гинка Върбакова е в бизнеса с фотоволтаична енергия, която продава на борсата. ЧЕЗ, от друга страна, купува от борсата. Т.е. ако сделката беше одобрена, едното дружество на Гинка Върбакова неофициално би имало стимул да купува ток от другото дружество на Гинка Върбакова.", "date": "2018.07.30", "title": "\"Инерком България\" обжалва решението на КЗК за сделката за ЧЕЗ"}
{"url": "https://www.novinite.bg/articles/162514/Ocenyavat-shtetite-ot-pojara-v-Carskite-konyushni", "text": "Експертна комисия ще оцени щетите от пожара в сградата на Царските конюшни в София. В неделя огнената стихия нанесе щети, като са унищожени 2000 кв. мeтра покривна конструкция. Няма пострадали хора и поражения по съседни сгради вследствие на пожара, потушен от 30 огнеборци. Според МВР няма данни за умишлен палеж. Столичният кмет Йорданка Фандъкова обяви в социалните мрежи, че ще задължи собственика да възстанови сградата в автентичния ѝ вид.", "date": "2018.07.30", "title": "Оценяват щетите от пожара в \"Царските конюшни\""}
