{"url": "http://www.novinite.bg/articles/146774/Shipkata-s-izklyuchitelno-lechebno-dejstvie", "text": "Шипката е една от най-разпространените и широко използвани билки у нас. Малките плодчета са с изключително лечебно действие, доказано през годините. Тя неслучайно носи името \"царица на билките\", пише ДАРИК. Шипката представлява храст с дължина до 3 метра. Цъфти от май до юли, а плодовете узряват през есента. Може да се развива в различни климатични условия и географски ширини, среща се дори и на 2000 м надморска височина. Здравословни ползи:Запарката с шипки е традиционно и масово използвано лекарство.Чаят от шипка се прави от плодовете на шипковия храст. Освен плодовете могат да си използват и венчелистчетата.Шипката съдържат много високи количества витамин С.Предпазва и облекчава симптомите на грип и настинка.Шипката стимулира работата на имунната система.Чаят от шипка помага за доброто храносмилане. Има и успокояващ ефект върху централната нервна система.Подобрява съня и повишава нивото на енергия.", "date": "2017.07.07", "title": "Шипката с изключително лечебно действие"}
{"url": "http://www.novinite.bg/articles/146766/Koga-sa-vredni-rastitelnite-maznini-VIDEO", "text": "\"Растителните мазнини в сиренето винаги са частично хидрогенирани. При преработката им се образуват до 30% трансмастни киселини, които са вредни\". Това коментира проф. Донка Байкова за НОВА по повод статистика, според която всяка трета бучка сирене в магазина съдържа растителни мазнини, предаде НОВА.В същото време тя изтъкна, че ако растителните мазнини в един продукт са натурални, то те не са вредни. Това са слънчогледово и рапично масло, например. Как ни влияят продуките с растителна мазнина? ", "date": "2017.07.07", "title": "Кога са вредни  растителните мазнини (ВИДЕО)"}
{"url": "http://www.novinite.bg/articles/146799/Trima-choveka-v-sveta-sa-zarazeni-s-napalno-nelechimiya-supermikrob-gonoreya", "text": "Поне трима човека в света са заразени с напълно нелечимия \"супермикроб\" гонорея, който може да предадат и на други хора по полов път, съобщи Световната здравна организация (СЗО), цитирана от Ройтерс. Експертите на СЗО твърдят, че е \"само въпрос на време\" антибиотиците против гонорея да станат безполезни. Те посочиха информация от изследвания, които разкриват \"много сериозна ситуация\" по отношение на форми на полово предаваната болест, силно резистентни към лекарствено лечение, пише ДАРИК.  \"Гонореята е много умна болест. Всеки път, когато използвате нов вид антибиотик, за да я лекувате, тя придобива резистентност към него\", каза специалистът по човешко възпроизводство Теодора Уи. СЗО е изчислила, че 78 милиона хора се заразяват с болестта всяка година. Засега в света има 3 специфични случаи на гонорея, против които антибиотиците са безсилни. Те са в Япония, Франция и Испания. Учените казаха, че има спешна необходимост от нови лекарства и нови методи на лечение, така че резистентността към наличните медицински средства да бъде забавена възможно най-много.", "date": "2017.07.07", "title": "Трима човека в света са заразени с напълно нелечимия \"супермикроб\" гонорея"}
{"url": "http://www.novinite.bg/articles/146807/Ucheni-proektiraha-nos-za-diagnosticirane-na-bolesti", "text": "Учени от болница в Амстердам проектираха „нос” за диагностициране на болести. „Спиро-носът” проверява миризмата на дъха на пациенти, за да изготви диагноза. Изследването е възможно чрез изчисления на вещества в самия дъх на болния. Според статистика на болницата резултатът е точен в 9 от 10 случая. Изобретението е особено полезно за пациенти с белодробни заболявания. Много от тези болести са трудни за диагностициране  в ранен стадий и в резултат леченията им започват твърде късно, пише bTV. „Все още нямаме тестове за много от по-новите и значително скъпи лекарства , с които да се уверим дали тези медикаменти ще бъдат ефективни за пациента. Често леченията са на база проба-грешка, костват ценно време и скъпи изследвания. Спиро-носът може да промени това”, коментира Риан де Ври, ръководител по изследванията в амстардамската болница. Революционната технология може да проследи наличието на специфични вещества, които са налични в издишания въздух при възпаления на дробовете, зарази и рак. Резултатът от проверката отнема минути.", "date": "2017.07.07", "title": "Учени проектираха „нос” за диагностициране на болести"}
{"url": "http://www.novinite.bg/articles/146786/47-godishen-maj-e-zadarjan-v-moment-na-proizvodstvo-na-sintetichen-narkotik", "text": "Сливенски криминалисти са задържали 47-годишен мъж в момент на производство на синтетичен наркотик, съобщиха от Областната дирекция на МВР. Вчера при операция на служители от Районно управление „Полиция” – Сливен в село Тополчане е установен 47-годишен криминално проявен с инициали В.С., предаде \"Фокус\".В обитавания от него имот е открита мобилна лаборатория за производство на наркотични вещества. Иззети са прекурсори, предмети и вещества, необходими за производството на синтетичен наркотик, както и полиетиленови пликчета, съдържащи метамфетамин. В.С. е задържан за 24 часа. Той е криминално проявен за притежание и разпространение на наркотични вещества и измама. Работата по документиране на цялостната престъпна дейност на задържания продължава.", "date": "2017.07.07", "title": "47-годишен мъж е задържан в момент на производство на синтетичен наркотик"}
{"url": "http://www.novinite.bg/articles/146760/Roman-Prohazka-be-dovolen-ot-ravenstvo-sas-Sutieska", "text": "Роман Прохазка бе доволен от равенство 0:0 със Сутиеска. С общ резултат 3:1\"сините\" намериха място във втория квалификационен кръг, където ще се изправят срещу хърватския гранд Хайдук, пише . \"Не знам дали падна камък от сърцата ни, но е хубаво, че продължаваме напред. Ще се готвим за следващия мач. Не играхаме толкова добре, колкото се очакваше. Реваншът беше важно да не го загубим\", каза Прохазка.\"Хайдук не съм ги гледал, тепърва ще го сторим, ще видим какво ще стане\", допълни словакът. Новото попълнение на Левски Иван Горанов пък изрази увереност, че \"сините\" могат да отстранят и Хайдук в следващия етап.\"Тежък мач срещу Сутиеска, но важното е, че продължихме. Бяхме подготвени за този мач\", заяви юношата на \"сините\". \"Не съм запознат с отбора на Хайдук, тепърва ще се запознаваме. Вярвам, че можем да победим всеки отбор. Чувствам се перфектно в Левски. Надявам се с Хайдук положенията да влязат\", допълни той.", "date": "2017.07.07", "title": "Роман Прохазка бе доволен от равенство със Сутиеска"}
{"url": "http://www.novinite.bg/articles/146771/Zaslujena-pobeda-za-Botev", "text": "Треньорът на Ботев Николай Киров не показа много емоции след победата на Ботев над Партизани. Белия разкри какви са били предимставата на неговите играчи, за да стигнат до победата и във втория мач с 1:0 (4:1 общ резултат), пише \"Контролирахме мача, но липсваше съсредоточеност в последната фаза. Напълно заслужено продължаваме. Държахме продължително топката, а противникът се бе прибрал в своето поле. Доволен съм, че отстранихме този съперник, а това бе напълно заслужено\".\"Търсим нападател, който да засили конкуренцията. Това ще ни даде разнообразие в атака. На този етап търсим само един състезател – в предни позиции\", каза още спецът. \"Тези мачове са важни за нас, дават самочувствие. Помагат на всички - и на клуба, и на състезателите. Дано имаме още поводи за радост\", завърши Белия.", "date": "2017.07.07", "title": "Заслужена победа за Ботев"}
{"url": "http://www.novinite.bg/articles/146787/Hajduk-Split-predstavi-ekipite-si-za-noviya-sezon", "text": "Съперникът на Левски във втория предварителен кръг хайдук (Сплит) представи екипите си за новия сезон. Впечатление прави третата фланелка на клуба,пише.От Хайдук и спонсорът на клуба, който произвежда тениските - Macron, решиха да отдадат почит към феновете, който редовно даряват пари на отбора. Това са привържениците от фен клуба - \"Или сме или не сме\" редовно вкарват пари, като това е и опцията, за да станеш част от сдружението.Затова резервните екипи на Хайдук са изцяло посветени на тях. На черна тениска, със сиви букви, са изписани имената на всички фенове, който са дарили пари от този фен клуб. Всеки един член от сдружението може да види името си някъде по тениската.", "date": "2017.07.07", "title": "Хайдук (Сплит) представи екипите си за новия сезон"}
{"url": "http://www.novinite.bg/articles/146800/Pirin-pobedi-vrachani-v-kontrola", "text": "Пирин тресна Ботев (Враца) в контрола с 4:1 в Разлог. Това бе и последният тест на \"орлетата\" за лагера им в Банско.От Пирин проследиха двубоя на живо в своята \"Фейсбук\" страница:Пирин/първо полувреме/ Макенджиев, Башлиев, Сандев, Николов, Попев, Паланков, Костадинов, Траянов, Рения, Младенов и костов, пише .\r\n5' удар с глава на Башлиев, защитник на Ботев чисти от голлинията. 9' удар на Дани Младенов, но топката отива право в ръцете на вратаря на врачани. 22' н повежда в резултата. Точен за 1:0 е Дани Младенов. След центриране на Башлиев, Младенов с глава от непосредствена близост вкара топката във вратата на Ботев.\r\nн/ второ полувреме/ Кр.Костов, Ничев, Л.Илиев, Благов, Траянов, Седлак, Михайлов, Суда, Божилов, Грозданов/\r\n47' пробив на Топузов и удар на юношата, но топката мина на сантиметри от дясната греда.  69' н повежда с 2:0. От границата на наказателното Аймен Суда с премерен удар по земята прави 2:0. 74' Ботев намалява резултата. 79' Трети гол за н. След хубава атака, Суда подаде на Седлак, ударът му бе блокиран, последва опит на Божилов, неуспеше и топката попадна в Благов, който с топовен изстрел вкара за 3:1. 84' Втори гол за Аймен Суда и 4:1. Антонио Михайлов изведе Суда на чиста позиция и последния с точен удар от въздуха направи 4:1.\r\n", "date": "2017.07.07", "title": "Пирин победи врачани в контрола"}
{"url": "http://www.novinite.bg/articles/146778/Beroe-s-novi-ekipi", "text": "Берое представи новите екипи за сезон 2017/18. Старозагорци използваха уникален метод, с който се похвалиха с фланелките си.Екипът отново е с уникален дизайн, изработен специално за клуба и е от немския производител на спортни стоки Uhlsport, който ще бъде партньор на клуба и през този сезон. Титулярният екип е в традиционното зелено, втория екип е бял, а третият избор е в черен цвят, пише.Титулярната фланелка е създадена с духа и символите на Стара Загора. „Берое“ и градът са неразривно свързани – обичани до болка от всички старозагорци.  Берое, Августа Траяна, Боруй, Иринопол, Верея, Ески Загра, Железник, Стара Загора. Заралии обичаме града си толкова много, че първо научаваш откъде сме, а после как се казваме. Обич, дух, символ и традиция – това е новата фланелка на „Берое“!Новите екипи са представени и чрез специална фотосесия, заснета на още един символ на Стара Загора – Мемориален комплекс „Бранителите на Стара Загора“. Точно пред 100-те стъпала, водещи към Самарското знаме – единствено в историята на България, което е наградено с Орден „За храброст“.Играчите ще облекат за пръв път новия екип по време на първия двубой от новия сезон на Първа професионална лига срещу „Верея“. Срещата е на 14 юли от 21 ч. на стадион „Берое“.Новите фланелки ще се продават на цена от 55 лв. и ще бъдат пуснати в продажба утре (8 юли) в 13:00 часа единствено в Официалния фен магазин на клуба, който се намира на стадион „Берое“.", "date": "2017.07.07", "title": "Берое с нови екипи"}
{"url": "http://www.novinite.bg/articles/146809/Ina-Ananieva-rodi-momichence", "text": "Бившият треньор на ансамбъла ни по художествена гимнастика Ина Ананиева стана майка за втори път. Специалистката и съпругът й Стефан Тошев станаха родители на момиченце, съобщава bTV.Малката Елена тежи 2,850 кг и е висока 50 сантиметра, като и двете с майка й са в идеално физическо състояние. Ананиева е родила в МБАЛ \"Вита\" при д-р Антоанета Илиева и д-р Лора Кълвачева.", "date": "2017.07.07", "title": "Ина Ананиева роди момиченце"}
{"url": "http://www.novinite.bg/articles/146791/Eksperti-savetvat-da-ne-se-pie-mnogokratno-ot-edna-i-sashta-butilka", "text": "Да пием вода от една и съща бутилка, като я пълним постоянно, е по-нехигиенично от това да оближем кучешка играчка. Това установи екип на сайта \"Тредмил ревю\", като изпрати за лабораторен анализ капачките на 12 бутилки за вода за многократна употреба, използвани от спортистите, пише в. \"Дейли мирър\", пише ДАРИК.  Резултатите показаха, че в шишетата може да живеят огромно количество бактерии - \"повече от 300 хиляди единици, образуващи колонии, на квадратен сантиметър\". На езика на лаик това означава, че пиенето от бутилка за многократна употреба може да бъде много по-лошо от облизването на кучешката играчка. В бутилките с изтегляща се капачка има 162 хиляди бактериални единици, образуващи колонии, а в завинтващите се - 160 хиляди.Най-чистият вариант е спортно шише със сламка, което приютява едва 25 единици, образуващи колонии. Това са само 2 единици по-малко от бактерии, отколкото има по седалката на домашната тоалетна. Експертите препоръчват да си купим манерка от неръждаема стомана, да не я оставяме частично пълна за дълго време и да я слагаме в миялната машина възможно най-често", "date": "2017.07.07", "title": "Експерти съветват да не се пие многократно от една и съща бутилка"}
{"url": "http://www.novinite.bg/articles/146764/Neobyasnimi-jitni-kragove-do-Sofiya-VIDEO", "text": "Вчера на нива близо до  бяха засечени необясними житни кръгове. Кадрите са изпратени от очевидец от Равно поле. Феноменът беше забелязан и от популярната Facebook страница Sofia in Details, които публикуваха снимката вчера. Смята се, че житните  са все още там, предаде НОВА. Подобно явление се наблюдава за първи път в България. По света са регистрирани множество такива случаи, които стават все по-чести от 70-те години на миналия век до днес. Житните  най-често са разположени сред обработваеми земи, но се появяват и покрай пътища, райони със средно до гъсто население и в близост до паметници на културното наследство като например Стоунхендж. До днес има твърде малко научни изследвания за тях и появата на много от мистериозните  остава необяснима и досега. Обикновено спекулациите по темата включват извънземни, но скептиците обикновено смятат, че житните  са човешко дело. ", "date": "2017.07.07", "title": "Необясними житни кръгове до София (ВИДЕО)"}
{"url": "http://www.novinite.bg/articles/146792/Spored-eksperti-mars-ne-e-gostopriemna-planeta", "text": "Марс не е толкова гостоприемна планета, колкото се надяваха търсещите извънземен живот, защото на повърхността ѝ се образува \"отровен коктейл\" под действието на ултравиолетовите лъчи, съобщи АФП. Екип от университета на Единбург се заинтригува от перхлоратите - соли, които са в изобилие на Марс. Те са стабилни при умерени температури, но стават силен окислител, когато са активирани от затопляне, пише ДАРИК.  На Марс температурите са ниски, но британските учени откриха, че перхлоратите могат да се активират и само под въздействието на ултравиолетовите лъчи. Други съединения на Червената планета - железния окис и водородния прекис, засилват действието на перхлоратите и те стават още по-смъртоносни за бактериите. Добрата новина от откритието е, че на Марс не биха оцелели биологични замърсители, донесени от космическите апарати.", "date": "2017.07.07", "title": "Според експерти марс не е гостоприемна планета"}
{"url": "http://www.novinite.bg/articles/146768/Grigor-ima-namerenie-da-specheli-Uimbaldan", "text": "Григор Димитров разкри каква е основната му цел на \"Уимбълдън\". Гришо остана много доволен от категоричната победа над Маркос Багдатис във втория кръг на турнира в Лондон.\"Беше добър ден в офиса. Мисля, че изиграх силен мач срещу опасен съперник на трева като Маркос. Играх добър тенис и бях много фокусиран\", каза Григор на пресконференцията, пише .Димитров коментира и предстоящата му среща с Дуди Села.\"Играе добре и прави правилните неща на корта. Не подценявам нито един съперник. Гледах последния гейм и Дуди се представи добре. Със сигурност ще бъде труден мач\".\"Винаги мислиш как да се развиваш и да направиш нещата по-добре, когато преследваш целите си. Едно от най-важните неща беше привличането в екипа на Дани Валверду“, обясни Димитров.„Дани ми помогна да преодолея тежките времена. Вече от година сме заедно. Все още имаме върху какво да работим. Имаме високи цели. Просто съм концентриран и правя това, което мога най-добре – да играя тенис\".„Целта ми е да спечеля Уимбълдън. Всяка година се снимам пред таблото с имената на победителите при юношите. Надявам се един ден името ми да е и на централния корт.“", "date": "2017.07.07", "title": "Григор има намерение да спечели Уимбълдън"}
{"url": "http://www.novinite.bg/articles/146815/Rusiya-s-naj-mnogo-finalistki-po-boks-za-devojki", "text": "Силната руска школа отново доказа превъзходството си в Европа, като класира най-много финалистки на континенталното първенство по  за девойки. В събота вечерта в зала „София“ в спор за титлите в 10-те категории при 18-годишните ще се качат 5 състезателки на Русия. „Сборная“ имаше цели 9 полуфиналистки, 3 от които бяха елиминирани от българките Еми-Мари Тодорова (48 кг), Горяна Стоева (51) и Аслъхан Мехмедова (64), пише  Трите ни финалистки отредиха на отбора ни второ място по брой на представителките в спора за титлите, колкото има и Полша. С две участнички ще е Украйна, а общо 11 държави успяха да класират ьорки на финалите. Прави впечатление присъствието на Дониета Садику от Косово, която ще се изправи срещу Людмила Воронцова (Рус) във финала при 57-килограмовите. В ъгъла на Сакиду, която е шампионка от Турция 2016, стои и старши треньорът на националния ни тим Петър Лесов, който помага на колегата си от Косова. Дониета и съотборничката й при та Куанаж бяха на лагер с нашите национаки, които сега ги подкрепят от трибуните. Финалите при девойките ще започнат в 18 часа в събота (8 юли) на един ринг в зала „София“, а преди това от 14 часа на двата ринга ще се играят полуфиналите в 13-те категории при та. Входът за зрители е свободен.", "date": "2017.07.07", "title": "Русия с най-много финалистки по бокс за девойки"}
{"url": "http://www.novinite.bg/articles/146793/Uchastieto-na-Baltanov-v-machovete-s-Bejtar-e-pod-vapros", "text": "Капитанът на Ботев Пловдив Лъчо Балтанов е със счупен пръст на крака след вчерашния мач. Участието на сърцатият футболист в мачовете с Бейтар е под въпрос, пише  .Балтанов не изпитва болка, тъй като счупването не на малки пръст на крака му, но все пак лекарският екип на Ботев и треньорският щаб предстои да вземат решение, дали той ще играе в задаващите се мачове от втория предварителен кръг за Лига Европа.По принцип такова счупване би трябвало да извади играча от сметките за около 20 дни, но предвид ситуацията и важните мачове за Европа от Ботев могат да решат да форсират завръщането на терена на капитана си.", "date": "2017.07.07", "title": "Участието на Балтанов в мачовете с Бейтар е под въпрос"}
{"url": "http://www.novinite.bg/articles/146755/Gori-pokriv-na-sklad-v-Hamburg", "text": "Пожар на площ от 200 кв. метра избухна в източната част на Хамбург, където се открива срещата на Г-20. Гори покривът на склад на автомобилен салон, съобщава \"ФОКУС\".Към момента пожарникарите се опитват да отстранят пожара. Височината на огъня достига до десет метра, а димът се вижда от няколко километра. Властите все още нямат доказателства за връзката на пожара с многочислените протестиращи срещу Г-20.", "date": "2017.07.07", "title": "Гори покрив на склад в Хамбург"}
{"url": "http://www.novinite.bg/articles/146756/Sblasaci-mejdu-protestirashti-i-policiya-v-Hamburg", "text": "Ожесточени сблъсъци между протестиращи и полиция в Хамбург. Те избухнаха преди започващата днес среща на върха на Г-20, предаде НОВА.Силите на реда използваха сълзотворен газ и водни оръдия, за да разпръснат демонстрантите. Пострадали са над 70 полицаи. Повече от 13 000 души участваха в протеста срещу форума на Г-20. Протестите ще продължат и днес, а в събота се очаква да се съберат около 100 000 души. При засилени мерки за сигурност лидерите на групата Г-20 се събират днес в германския град Хамбург. Форматът обединява водещите промишлено развити страни и нововъзникващи пазарни икономики на планетата. Сред водещите теми на срещата ще бъдат търговията и климата, а там има и много разногласия. С най-голям интерес обаче се очаква заплануваната за днес двустранна срещу между Владимир Путин и Доналд Тръмп.Срещата на върха ще продължи и в събота. ", "date": "2017.07.07", "title": "Сблъсъци между протестиращи и полиция в Хамбург"}
{"url": "http://www.novinite.bg/articles/146808/Naj-golemiyat-jiv-organizam", "text": "Под почвата в Malheur National Forest в Източен Орегон, Съединените щати, се крие огромна гъба, която от векове бавно прокарва пътя си през корените на дърветата, за да се превърне в най-големия жив организъм, известен на човека, пише Profit.bg.Armillaria solidipes остава най-вече скрита под земята, но всяка есен, непосредствено след дъждовете, изпраща на повърхността купчини малки жълто-кафяви гъби от основите на заразените дървета.Преди да открият Humongous Pungus, миколозите (учени, занимаващи се с микология – наука за гъбите, бел. ред) знаеха, че гъбите биха могли да растат особено големи, но никой не очаква те да се простират на десетки квадратни километри. Гъбата в Орегон е не само голяма, но и много стара. Смята се, че датира от 2400 години до 8500 години. Учените все още не са сигурни какво позволява на тези гъби да стават толкова големи и стари. Обикновено Armillaria се разпространява от едно дърво на друго чрез широка подземна мрежа от ризоморфи - черни коренни структури.Ризоморфът се прикрепя към корените на живите и понякога мъртви растения и извлича от тях хранителни вещества. Той расте точно под почвата в размер на приблизително 1 метър годишно, разпространявайки инфекцията от едно дърво в друго, дори ако те са разположени на голямо разстояние.Тези ризоморфи дават на Armillaria достатъчно конкурентно предимство пред други видове гъби. В продължение на няколко века те могат да се разпространят на огромни пространства.Видът Armillaria обаче не е рядък. Той може да бъде открит в горите на Северна Америка, Европа и Азия. Така че е много възможно в бъдеще да бъдат намерени още по-големи гъби.", "date": "2017.07.07", "title": "Най-големият жив организъм"}
{"url": "http://www.novinite.bg/articles/146770/Seriya-ot-zemetreseniya-raztarsiha-Ohrid", "text": "Нова серия от шест земетресения разтърсиха през изминалата нощ района около Охрид, съобщи МИА, цитирано от НОВА.Най-силното бе с магнитуд 3,7 по Рихтер и бе регистрирано тази сутрин в 7.18 часа местно време. Две минути преди този трус е регистриран още един с магнитуд 3,3 по Рихтер. Останалите трусове са регистрирани в 1:07 часа след полунощ с магнитуд от 3,3 по Рихтер, в 2:52 часа - 2 по Рихтер, в 4:32 часа - 3,1 по Рихтер и в 6:54 часа - 2,8 по Рихтер.Епицентърът на всички трусове е в района на Охрид.  ", "date": "2017.07.07", "title": "Серия от земетресения разтърсиха Охрид"}
{"url": "http://www.novinite.bg/articles/146828/Vazglavnica-koyato-simulira-izgrev-i-ni-budi-vmesto-alarma", "text": "Искало ли ви се сутрин да се будите от слънчеви лучи и приятна музика? Добре, защото днес вашите мечти стават реалност. При това с помощта на… възглавница. Sunrise Smart Pillow е на път да спечели достатъчно финансиране, за да бъде реализирана чрез платформата за набиране на капитали Kickstarter, пише Profit.bg.Иновативната възглавница има светлини от двете страни, които симулират изгрева и така се събуждате по естествен начин, без да имате нужда от аларма. Постепенно увеличаващата се светлина пада върху клепачите ви, като казва на тялото ви да спре производството на мелатонин (хормона на съня) и да започне да произвежда енергиен хормон. Това имитира естествения процес на събуждане, който получавате, когато се събуждате в природата. Ако имате дълбок сън, който няма да се прекрати от светлината, постепенно ще се пуснат музикални или звукови ефекти, като птичи песни, които да ви изведат от дрямката.Както при всички интелигентни устройства, Sunrise Smart Pillow идва с приложение за вашия телефон. Той следи поведението ви по време на сън, отбелязва колко сте неспокойни, колко дълбок е сънят ви. Тенденциите и историята на съня ви показват как упражненията, късните нощи и дори консумацията на алкохол влияят на спането. Така може да оптимизирате и да помогнете за пълноценната си почивка. Ако се притеснявате, че възглавницата ви ще бъде пълна с обемистата електроника, няма защо. Всички интелигентни компоненти са невидимо вградени дълбоко в аерираната мемори пяна. Калъфката е изработена от ултра дишаща тъкан от диаманти за максимално удобство, охлаждане и проветривост.", "date": "2017.07.07", "title": "Възглавница, която симулира изгрев и ни буди вместо аларма"}
{"url": "http://www.novinite.bg/articles/146772/Angela-Merkel-Razgovorite-s-Tramp-nyama-da-sa-lesni", "text": "„Американският президент Доналд Тръмп ще бъде изправен пред изолация по време на срещата на Г-20 заради своята скептична позиция относно климатичните промени”, заяви германският канцлер Ангела Меркел, подчертавайки, че много държави са решени да спазят Парижкото споразумение за климата, предаде НОВА.По думите на канцлера Тръмп може и да е обещал да изведе САЩ от договора за защита на климата, но „много, много други страни искат да продължат с прилагането му“. Усилията за ограничаване на климатичните изменения са една от основните теми, които ще бъдат обсъждани по време на срещата на Г-20 в Хамбург, която започва по-късно днес.Меркел заяви, че разговорите с Тръмп на тази тема „няма да са лесни“, след като той в миналото е наричал глобалното затопляне „измама на Китай“, пише БГНЕС. В същото време в навечерието на срещата на върха представители на 20-те големи световни сили водят спорове за това какво да гласи финалното комюнике от срещата. Източници, близки до преговарящите, посочват, че финалният документ, който трябва да е готов до събота сутрин, ще отразява създалата се ситуация „19 срещу 1“ в лицето на САЩ и ще подчертава, че Парижкото споразумение е „неотменимо“.По-рано се съобщаваше, че има възможност на страната на САЩ да застане и Саудитска Арабия, но според източниците това няма да стане.  ", "date": "2017.07.07", "title": "Ангела Меркел: Разговорите с Тръмп няма да са лесни"}
{"url": "http://www.novinite.bg/articles/146784/Chetirite-arabski-darjavi-zaplashiha-Doha-s-nalaganeto-na-novi-sankcii", "text": "Четирите арабски държави, които преустановиха дипломатическите си отношения с Катар – Саудитска арабия, Бахрейн, Египет и Обединени арабски емирства, заплашиха Доха с налагането на нови санкции, пише швейцарският вестник Die Neue Zuercher Zeitung, цитирано от \"Фокус\".В съвместно изявление от четирите държави се казва: „Ще предприемем всички необходими стъпки - политически, икономически и правни, за да защитим правата, сигурността, стабилността и интересите си срещу агресивната политика на правителството на Катар\". Подробности какви мерки биха могли да наложат в бъдеще не се привеждат. Въпреки това, четирите съседни страни подчертаха, че тяхното предложение за преговори с Доха, отправено на 22 юни, вече не е валидно.", "date": "2017.07.07", "title": "Четирите арабски държави заплашиха Доха с налагането на нови санкции"}
{"url": "http://www.novinite.bg/articles/146794/32-ot-balgarite-sa-bili-preki-svideteli-na-agresivni-dejstviya", "text": "32% от българите са били преки свидетели на агресивни действия или са били участници в тях през последната една година. Това показва независим телефонен сондаж на агенция \"Галъп интернешънъл\".Асеновградският случай предизвиква тревога, но обществото не проявява крайности, е един от изводите на агенцията, пише ДАРИК.  Проучването по актуални теми показва още, че мнозинството вярва на президента Румен Радев в текущите спорове. Оказва се, че по обвиненията в корупция 71% от българите вярват на президента Радев, а 9% вярват на председателят на парламентарната група на ГЕРБ Цветан Цветанов. Очевидно е, че тук се проектира личното доверие към двамата - което остава високо при Радев, а при Цветанов е отминало.   Инициативата на премиера Бойко Борисов за присъединяване на страните от Западните Балкани към Европейския съюз среща широка подкрепа. Вътрешнополитическите дела на властта обаче не изглеждат безпроблемно - мнозинството не одобрява ограничаването на плащания в брой, а повдигнатите от опозицията въпроси, като комисията за НДК например, срещат одобрение.   Протестите на полицаите също се подкрепят - две трети застават зад тях, а 26% не ги одобряват. Явно е, че външнополитическите инициативи на Борисов се оценяват високо, но във вътрешнополитически план са налице проблеми и те се долавят ясно от обществото.Пример за това е и преобладаващото неодобрение към ограничаването на плащанията в брой - 61% не подкрепят ограничаването, а 35% го подкрепят. Прочуването е проведено на в периода между 4 и 6 юли сред 800 души в цялата страна. Сондажът е възложен, финансиран и проведен от \"Галъп интернешънъл\".", "date": "2017.07.07", "title": "32% от българите са били преки свидетели на агресивни действия"}
{"url": "http://www.novinite.bg/articles/146810/Bogatite-koito-nyama-da-ostavyat-nasledstvoto-na-decata-si", "text": "\r\nПовечето деца на най-богатия 1% от хората отвъд Океана вероятно един ден ще наследят състоянието на родителите си, но не всички деца на милиардери ще бъдат такива късметлии.\r\nМного бизнес магнати, като Бил Гейтс и Уорън Бъфет, вместо това планират да дарят състояинето си за благотворителност.\r\nВижте седем милиардери, които няма да оставят богатството си в семейството:\r\nМарк Закърбърг\r\nКогато първото дете на главния изпълнителен директор на Facebook Марк Закърбърг Макс се роди, той и съпругата му Присила направиха интересно изявление. Те съобщиха, че не планират да й завещават милиардите си. Вместо това двойката създаде фондацията, която се занимава с \"образование, лекуване на болести, свързване на хората и изграждането на здрави общности \" по света.\"Ще дарим приживе 99% от акциите си във Facebook, които в момента се оценяват на 45 млрд. долара, за да преследваме тази мисия,\" написа двойката в писмо, качено на профила на Закърбърг във Facebook.Състоянието на Закърбърг в момента се оценява на 63.5 млрд. долара.\r\nБил Гейтс\r\nБил и Мелинда Гейтс ще завещаят на децата си една \"миниатюрна част\" от богатството си, оценявано на 89 млрд. долара, споделиха те през 2011 г. \"Това ще означава, че сами ще трябва да намерят пътя си в живота,\" заяви Бил Гейтс.Макар че дори и малка част от състоянието на Гейтс ще нареди децата му сред най-богатите хора в света, Бил смята, че това ще ги принуди да разчитат на себе си. \"Ако завещаваш на децата си огромни суми пари, не им правиш услуга,\" казва той. \"Това изкривява всяко нещо, с което могат да се занимават.\"Семейство Гейтс планира да насочи по-голяма част от богатството си за  чрез тяхната фондация, която се бори с изкореняването на болести, бедността и глада по света.\r\nЧък Фийни\r\nНа 86-годишна възраст Чък Фийни, съосновател на Duty Free Shoppers Group, технически вече не е милиардер. Това е така, защото Фийни тихомълком дари цялото си състояние за , след като прехвърли всичко на фондацията си Atlantic Philanthropies, която основава преди три десетилетия.Фийни, чието състояние се оценяваше на 8 млрд. долара, сега разполага с едва 2 млн. долара, или по-малко от 0.001% от парите, които е дал за , информира Business Insider. Въпреки че децата му няма да получат нищо от неговото богатство, те разбират добрата воля на баща си.\"Ексцентрично е, но той ни предпази от хора, които използват парите, за да се отнасят с нас различно,\" казва Лесли Фийни Бейли през The New York Times през 2007 г. \"Това ни направи нормални хора.\"\r\nУорън Бъфет Въпреки че милиардерът инвеститор Уорън Бъфет планира да заещае на всяко от трите си деца по 2 млрд. долара, както Washington Post писа през 2014 г., тези суми са нищожни на фона на състоянието му, което се оценява на 77 млрд. долара.В интервю за Fortune през 1986 г. Бъфет заявява, че иска да завещае на децата си \"достатъчно пари, за да знаят, че могат да направят всичко, но не толкова много пари, за да знаят, че могат да не правят нищо.''Останалите средства ще отидат за филантропия.\r\nМайкъл Блумбърг Вместо да завещае цялото си състояние в размер на около 50 млрд. долара директно на дъщерите си, бившият кмет на Ню Йорк Майкъл Блумбърг планира да инвестира във филантропски организации, които ще помогнат за създаването на по-добро бъдеще за тях.\r\nАндрю Лойд Уебър\r\nСъстоянието на Андрю Лойд Уебър, който е известен с мюзикълите си, като Фантомът от операта и Котките, се оценява на над 1 млрд. долара. Неговите пет деца обаче няма да забогатеят от успеха на баща си.\"Изобщо не вярвам в наследените пари,\" заявява Уебър пред Mirror през 2008 г. \"Не подкрепям това децата изведнъж да получават огромна сума пари, защото така те няма да имат стимул да работят. Аз ще дам на моите деца старт в живота, но те в крайна сметка няма да наследят състоянието ми.\"Вместо това Уебър се надява спечеленото от него да бъде вложено отново в театъра и да помага на млади музиканти.\r\nПиер Омидяр\r\nКогато eBay излезе на борсата през 1998 г., нейният съосновател Пиер Омидяр стана милиардер. Днес неговото състояние се оценява на 8.1 млрд. долара. Той е част от инициативата на Бъфет и Гейтс и приживе ще дари по-голяма част от състоянието си за благотворителност.\"Разполагаме с повече пари, отколкото нашето семейство някога ще има нужда,\" заявиха Омидяр и неговата съпруга. \"Няма смисъл да ги задържаме, те могат да бъдат използвани днес в помощ на разрешаване на някои от световните проблеми.\"\r\n", "date": "2017.07.07", "title": "Богатите, които няма да оставят наследството на децата си"}
{"url": "http://www.novinite.bg/articles/146775/Edin-ot-naj-hubavite-parkove-v-Zagreb-se-prevarna-v-chitalnya-VIDEO", "text": "Един от най-хубавите паркове в Загреб – „Зриневац“, се превърна в читалня. Виновник за това е инициатива, наречена „Море от книги“, целяща да повиши интереса към четенето в града, където статистиките не са никак положителни в последните години, предаде бТВ.А за да е изживяването още по-приятно, насред „морето“ от книги, е изграден „изкуствен остров“ – с пясък и плажни шезлонги. Така посетителите имат възможност да избягат от шума на града, да поседят на сянка и да се насладят на приятна книга. Семейства с деца, местни и гости на града се забавляват с разнообразието от четива. Изборът е от над 200 художествени произведения. Читателите могат само да почетат за няколко часа или да си закупят книгата, ако много им хареса. В случай че ожаднеят, могат да разхладят с тематичен коктейл – плажният бар предлага напитки за литературните любители като „Стивън Кинг“ и „Бриджит Джоунс“.„Дългите освежаващи коктейли с много лед са най-популярни – споделя коктейл-майсторът Круно Розич. – В жегата се търсят сладко-кисели вкусове. Повечето са класически напитки с неочакван обрат“.Местните могат да се насладят на градския литературен плаж до края на седмицата.", "date": "2017.07.07", "title": "Един от най-хубавите паркове в Загреб се превърна в читалня (ВИДЕО)"}
{"url": "http://www.novinite.bg/articles/146788/Sgrada-kraj-italianskiya-grad-Neapol-se-sruti", "text": "Четириетажна сграда край италианския град Неапол се срути, а под развалините й има най-малко шестима души, хванати в капан, предава британската медия Sky News, предаде \"Фокус\".Две семейства, сред които има деца, са сред онези, които пожарните служби отчаяно се опитват да спасят. Част от сградата се е срутила върху разположена в непосредствена близост железопътна линия, което блокира движението на влаковете. Инцидентът се случи в градче, разположено на около 20 км южно от Неапол. Свидетели разказват, че не е чута експлозия преди рухването на сградата, но в същия момент по железопътната линия е преминавала тежкотоварна композиция. Към момента няма потвърдени данни за смъртни случаи.", "date": "2017.07.07", "title": "Сграда край италианския град Неапол се срути"}
{"url": "http://www.novinite.bg/articles/146765/Chepka-grozde-struvashto-111-mln-jeni", "text": "Чепка грозде от сорта \"Римски рубин\" (Ruby Roman) бе продадена в петък на търг в Япония за рекордните 1,11 млн. йени (9800 долара по текущия курс). Информацията е от ежегодния търг в префектура Ишикава (западната част на остров Хоншу), пише ДАРИК.   Заради разликата в курсовете на валутите тази година гроздето струва по-малко в доларов еквивалент, отколкото година по-рано. Гроздето от този сорт е ценено заради удивително сладкия рубиново-червен плод с особен освежаващ вкус. То се отличава с големи зърна с диаметър до 3 см. Сортът е внесен в Ишикава през 1994 г., а се продава за първи път 15 години по-късно.   По традиция всяка година през юли в град Канадзава, на около 300 км северозападно от Токио, японските селекционери пускат на търга най-доброто си грозде. \"Римският рубин\" не се прави на вино. В Япония участието в подобни търгове се превръща в реклама за купувача, често собственик на заведение, или известен готвач.", "date": "2017.07.07", "title": "Чепка грозде струващо 1,11 млн. йени"}
{"url": "http://www.novinite.bg/articles/146762/Goneneto-s-bikove-v-Ispaniya-zapochna-VIDEO", "text": "Десетки хиляди се събраха в Памплона за началото на фестивала Сан Фермин, предаде НОВА.Първото гонене с биковете е насрочено за днес, но празненствата започнаха още от четвъртък. Хората се пръскаха с вино и носеха бели ризи и панталони, както повелява традицията. Бягането пред биковете е най-известната част от Сан Фермин и ще продължи между 7-ми и 14-ти юли.Фестивалът е считан за най-известния в Испания. Популяризиран е по света през 20-те години от книга на Ърнест Хемингуей. ", "date": "2017.07.07", "title": "Гоненето с бикове в Испания започна  (ВИДЕО)"}
{"url": "http://www.novinite.bg/articles/146802/11-dushi-v-neizvestnost-sled-srutvaneto-v-Neapol", "text": "Единадесет души са в неизвестност след срутването на четириетажна сграда в малко градче край Неапол, Италия, съобщава вестник The Local в местната си редакция, предаде \"Фокус\".Пожарните служби работят усилено от сутрешните часове за изтегляне на затрупани под развалините на сградата, но към момента не е открит нито един човек. Бе докладвано, че под купчината бетон вероятно има две семейства, включително деца. Инцидентът се случи в градче, разположено на около 20 км южно от Неапол. Свидетели разказват, че не е чута експлозия преди рухването на сградата, но в същия момент по железопътната линия, разположена точно до сградата, е преминавала тежкотоварна композиция.", "date": "2017.07.07", "title": "11 души в неизвестност след срутването в Неапол"}
{"url": "http://www.novinite.bg/articles/146818/Seriozni-zadrastvaniya-v-Nyu-Djarsi", "text": "\r\nВлак от   при влизане в станция „Пенсилвания” в Ню Йорк късно вечерта в четвъртък местно време.Инцидентът предизвика сериозни задръствания в града, но за щастие при него няма жертви или ранени, съобщава bTV.\r\nПътници във  №3276 разказват че са усетили разтърсване, след което машината е спряла. Около 15 души са останали блокирани за около два часа, след която са били евакуирани. Станция „Пенсилвания” е известна с особено интензивния си трафик и е определяна като най-натоварената в цялата страна. През март и април т.г. там имаше подобни инциденти, при които няколко души бяха ранени.\r\n", "date": "2017.07.07", "title": "Сериозни задръствания в Ню Джърси"}
{"url": "http://www.novinite.bg/articles/146816/Turciya-se-ottegli-ot-pregovorite-za-Kipar", "text": "\r\nПреговорите за разрешаване на продължаващия над четири десетилетия конфликт в  и неговото обединение се провалиха отново. Премиерът на Турция Бинали Йълдъръм обяви, че страната му вече няма да преговаря за решаване на въпроса, пише .\r\nГенералният секретар на ООН Антониу Гутериш обяви, че е изключително разочарован, че въпреки ангажираността и решимостта на всички делегации в различните страни на конфликта, споразумение няма.Гутериш пристигна специално, за да окаже натиск на кипърските делегации да сключат примирие, което отново да обедини острова, но усилията му не дадоха резултат.  е разделен след инвазията на турската армия още от 1974 г.\r\n", "date": "2017.07.07", "title": "Турция се оттегли от преговорите за Кипър"}
{"url": "http://www.novinite.bg/articles/146803/Za-prav-pat-na-sreshtata-na-G-20-Putin-i-Tramp-se-rakuvaha-VIDEO", "text": "Руският президент Владимир Путин и американският му колега Доналд Тръмп се ръкуваха за пръв път при пристигането си на срещата на върха на Г-20 в Хамбург, съобщи Кремъл, цитиран от Франс прес. \"Стиснаха си ръцете, казаха, че ще си направят отделна среща и ще се видят скоро\", заяви пред журналисти говорителят на Кремъл Дмитрий Песков, пише ДАРИК.По-рано днес президентът на САЩ написа в Туитър, че с нетърпение очаква срещите си с лидери от целия свят, включително с руския му колега Владимир Путин, предаде ТАСС. \"С нетърпение очаквам днешните срещи със световните лидери, в това число и моята среща с Владимир Путин. Имаме много неща за обсъждане\", се казва в туита на Тръмп. По повод срещата Тръмп-Путин агенция Асошиейтед прес припомня друг туит на американския президент от времето, когато Тръмп беше само бизнесмен, риалити звезда и създател на конкурсите за красота \"Мис Вселена\". На 18 юни 2013 г. Тръмп написал в Туитър: \"Мислите ли, че Путин ще отиде на конкурса \"Мис Вселена\" в Москва през ноември? Ако това е така, дали той ще стане моят нов най-добър приятел?\".", "date": "2017.07.07", "title": "За пръв път на срещата на Г-20 Путин и Тръмп се ръкуваха (ВИДЕО)"}
{"url": "http://www.novinite.bg/articles/146817/Iskate-li-da-otidete-v-Maroko", "text": "\r\nКазват, че в  се усеща силно европейско влияние. Когато отидете там обаче, разбирате, че това е колоритна страна, в която „кипят“ традиции.\r\nОсвен това  е доста разнообразно място. Пейзажът се мени поразително бързо. В пустинята е страшна жега, а ако след няколко дни отидете в северната част, ще усетите свежия морски бриз. Има планински градове, например Шефшауен.\r\nУсловно страната може да се раздели на 5 части: плажове, пустинна област, планини, полета и каньони.\r\nНа кого ще му хареса в ?\r\nТова е страна за онези от вас, които не се боят да навлязат надълбоко в Африка и искат да почувстват колорита на арабска страна. В  е безопасно, усеща се европейското влияние, но същевременно страната е уникална и богата на преживявания.\r\nКога? Обикновено в  високият сезон започва през лятото, но през юли е най-горещо.\r\nКакво не бива да пропуснете да направите:\r\n1. Отидете до „най-небесносиния град“. Става дума за Шефшауен – вълшебен град, истинска арабска приказка. В сравнение с други градове – Фес, Маракеш, Казабланка, той е малък. Очакват ви тесни улици и сини къщи. Целият град е в индигово синьо.\r\n2. Разходете се из Сахара на гърба на камила. Обикновено при залез слънце или по изгрев. Полюбувайте се на слънцето, насладете се на абсолютната тишина и на местния колорит. След това се скрийте в някоя шатра. Атмосферата е невероятна.\r\n3. Изкачете се по планината Тубкал и пренощувайте в планински приют. Част от маршрута е сух, а след това ви очаква сняг. Вятърът е страховит.\r\n4. Поблуждайте по уличките и напазарувайте. Цени няма да видите. Не вярвайте на цените, които ви казват. Делете на две и се пазарете. Да попитате колко струва нещо е покана за хитър отговор.\r\n5. Дегустирайте традиционните ястия и напитки. Мароканската кухня заслужава вниманието ви. Има таджини - храна, приготвена на огън в глинен съд. Освен това тук готвят зеленчуци: картофи, моркови на огромни парчета, тиквички, а в средата месо – овнешко, козе или пилешко. Чаят е ментов. Правят и друг на основата на зелен чай или билков. Местните слагат доста захар в него.\r\n6. Влезте в огромна джамия на вода – по-точно над водата. Става дума за джамията на Хасан II, която се намира на брега на Атлантическия океан. Изглежда потресаващо впечатляващо. Минарето е високо до 200 метра.\r\n7. Вземете си портокали. Ако в Азия е обичайно да се яде манго, то в  не може да не пробвате портокалите. Такива не сте опитвали никога през живота си. Много са сладки! Портокалите в  са като ябълките в България. Поднасят ги почти навсякъде и по много. Не яжте портокалите, които растат по уличните дървета. Те са горчиви.\r\n", "date": "2017.07.07", "title": "Искате ли да отидете в Мароко?"}
{"url": "http://www.novinite.bg/articles/146826/Evrozonata-odobri-nov-paket-ot-finansova-pomosht-za-Garciya", "text": "В петък Еврозоната одобри нов пакет от финансова помощ на стойност 8,5 млрд. евро за Гърция: тъкмо навреме, за да може Атина да погаси дълга си, предава AFP, предаде \"ФОКУС\".„Бордът на директорите на Европейския механизъм за стабилност (ЕМС) тъкмо одобри третия транш от 8,5 млрд. евро от финансовата помощ за Гърция, като подробностите ще бъдат представени по-късно в прессъобщение“, написаха от ЕМС в социалната мрежа „Туитър“.", "date": "2017.07.07", "title": "Еврозоната одобри нов пакет от финансова помощ за Гърция"}
{"url": "http://www.novinite.bg/articles/146827/Kmetat-na-o-ov-Kapri-2-miliona-turisti-godishno-e-tvarde-mnogo", "text": "Италианският остров Капри отдавна е ваканционно скривалище за великите и известните – от римски императори до холивудски звезди. Очарователната туристическа дестинация обаче днес се бори с масовия туризъм, съобщи кметът на острова за Telegraph, пише profit.bg.Общо 2 милиона туристи посещават късчето земя в морето през годината, според кмета Джовани Де Мартино, като повечето от тях пристигат или за еднодневни екскурзии от места, като Неапол или Соренто, или като спирка на круиз или пакетна обиколка. Този приток на посетители води до пренаселване на територията на целия остров, което пък прави по-трудно това да се разхожите и да усетите красотата му. \"Има опасност Капри да избухне - не можеш да поставиш литър и половина вода в еднолитрова бутилка\", казва Де Мартино пред Telegraph. \"Ние приветстваме туристите, но 2 милиона годишно е твърде много.\"Фериботите и корабите трябва да изчакват най-малко 10 минути между всеки курс, преди да свалят пътниците, за да се избегне. Те обаче често пренебрегват тази разпоредба, изсипвайки голям брой посетители в пиковите часове, казва Де Мартино. В някои случаи на острова слизат до 800 туристи само за осем минути, добавя той, което води до по-дълги опашки за автобуси, таксита и достъп до въжената железопътна линия.\"Пристигащите кораби са твърде натоварени и това създава напрежение и раздразнение, както за местните жители, така и за туристите\", казва Де Мартино. \"Помолихме фериботните компании да разредят курсовете си, но досега те не са взели предвид нашите притеснения“, допълва кметът. Ето защо Де Мартино в момента си комуникира с колеги от Неапол, Чинкуе Тере и Венеция - италианските дестинации, които също са изправени пред проблеми с пренаселеността от туризма, за да обсъдят как най-добре да се справят със ситуацията.Едно от предложените решения е да се насърчат туристите да прекарват поне една вечер на острова, вместо просто да спират на еднодневна екскурзия, за да им се даде шанс да се запознаят и с други негови части, наместо да остават само в централната част на град Капри. ", "date": "2017.07.07", "title": "Кметът на о-ов Капри: 2 милиона туристи годишно е твърде много"}
{"url": "http://www.novinite.bg/articles/146749/Medicite-protestirat-sreshtu-agresiyata", "text": "Ден на лекарски протести срещу агресията. По-малко от седмица след като баща на новородено преби лекарка, защото отказала да му даде плацентата, стотици медици в столицата ще излязат пред лечебните заведения, за да кажат „Не на насилието!” Проявата е планувана за 13 часа, а заявка да се включат в недоволството към момента са дали десетки болници. Сред тях са „Пирогов,” „Александровска,” „Царица Йоанна – ИСУЛ”, Националната кардиологична болница, „Св. Иван Рилски,” „Сити Клиник,” „Майчин дом”,”Шейново,” в която се случи инцидентът, както и „Токуда”. Към символичната проява ще се присъединят още и многопрофилните болници – Първа, Втора и Пета градска, Белодробната болница, а също и 6-и и 28-и ДКЦ. Протестът, иницииран от Българския лекарски съюз, ще бъде мълчалив и ще продължи половин час, пише ДАРИК. Протестните прояви ще бъдат индивидуални, по решение на всяко едно лечебно заведение, информира Дарик председателят на Българският лекарски съюз д-р Венцислав Грозев. От ранни зори обаче всички хора, ангажирани в системата на здравеопазването, ще носят лентички с текст „Не на насилието!”: \"Идеята е един път завинаги да спрем с агресията към хората, облечени в бяло. Хората, облечени в бяло работят за нашия живот или трябва да се обърна към всички останали - за вашия живот. Пазете техния.Не нарушавайте с вашите действия изконна ценност. Доверието между лекари и пациент. Защото във всеки един миг лекари, акушерки, сестри, зъболекари... Те се грижат за нашето здраве и за вашия живот. Пазете ги, защото те са ценни.\", допълни д-р Грозев. Призивът в 13 часа лекарите да излязат за половин час пред заведенията, в които работят, е на Столичната лекарска колегия. Заместник-председателят й д-р Александър Заимов подчерта, че за лекарите е важно да бъдат подкрепени от своите пациенти.\"Решихме да призовем колегите в 13.00 часа да излязат пред своите здравни заведения, болници и ДКЦ-та за половин час. Не вярвам, че това ще повлияе особено на създалата се ситуация, но поне ще бъде някаква реакция за това, което се случва. За нас е много важно, ако гражданите ни подкрепят.\", обясни д-р Заимов.Ден след като лекарите от столичната болница „Шейново” излязоха на протест срещу агресията над техния колега д-р Албена Гагова, те бяха подкрепени и от редица граждани. \"Разбрахме за случилото се и останахме потресени и просто спонтанно решихме да направим една група във Фейсбук в подкрепа на д-р Гагова. Да заявим гражданска позиция за това, което се случва, не само с нея, но и с всички медицински лица - лекари, сестри, лаборанти. Всичко това насилие, което се случва срещу тях е недопустимо за нашето общество.\" Запитан за най-добрите мерки срещу агресията, здравният министър проф. Николай Петров изтъкна достойното заплащане и заслуженото признание. Като най-онеправдани в системата министърът посочи медицинските сестри. Освен, че са ощетени откъм заплащане, по думите му, те са смачкани от работа от друга страна, а от трета – обругани от началниците и пациентите.", "date": "2017.07.07", "title": "Медиците протестират срещу агресията"}
{"url": "http://www.novinite.bg/articles/146805/Trima-dushi-s-probodni-rani-ot-bikove-na-festivala-San-Fermin", "text": "Трима души получиха прободни рани след първото пускане на биковете на фестивала на „Сан Фермин” в Памплона, съобщи Ройтерс. Един от мъжете е бил прободен в гърдите, а друг – в слабините. И тримата веднага са откарани в болница. От векове Св. Фермин е смятан за покровител на областта Навара, чиято столица е именно Памплона, съобщава bTV. Празникът в негова чест води началото си още от XVI в., а става световноизвестен от романа на Ърнест Хемингуей „И слънце изгрява“ („Фиеста“). Фестивалът продължава девет дни с концерти, песни и танци.Провеждат се осем бягания пред бикове. Всяка сутрин желаещите да пробват смелостта и бързината си, облечени в бяло и носещи шалчета, се събират точно в 8 ч. и се надбягват с едрите животни цели 848 м. На обяд има кориди. Животните, докарани днес, са от фермата „Себада Гаго”, известна със свирепите си бикове. Обикновено тичането пред тях е по-опасно.", "date": "2017.07.07", "title": "Трима души с прободни рани от бикове на фестивала „Сан Фермин”"}
{"url": "http://www.novinite.bg/articles/146801/G-20-i-temite-za-obsajdane", "text": "„Добре дошли в ада” – така антиглобалисти започнаха маратона на протестите докато самолетите със световните лидери се приземяваха на летището в Хамбург, пише бТВ.Градът на Ханзата (съюз на търговски гилдии от Северна Европа в периода между XII и XVII век) тези дни ще е арена на сблъсъци на глобални позиции: на масата ще воюват лидерите на най-развитите икономики в света, а на улицата ще протестират недоволните от политиките им. В дните на срещата Хамбург ще е най-охраняваната зона в Европа. Участниците – 20  световни лидери, 6000 делегати и личен персонал по сигурността. За реда следят 20 000 полицаи, командировани от цяла Германия, а 3000 журналисти отразяват събитията. Хамбург – градът, в който правят сделки със света, ценят всеки цент и знаят как да го харчат. Германският град отдавна е отвоювал прозвището си „врата към света” и е един от центровете на световната търговия. Хамбург е пълен антипод на политиката на протекционизъм .Пристанището е една от най-важните търговски зони в Европа. Тази година по показатели вече има малка преднина пред другите ключови портове Ротердам, Антверпен и Бремен. За първата четвърт на 2017 г. общият оборот на стоки на пристанището в Хамбург е 35,4 тона, като най-голям дял заема стокообменът с Китай. Хамбург е и градът на богатите, където се брои всеки цент. За свой дом са го избрали 42 хил. милионери, като 863 от тях са мултимилионери, както и 18 милиардери. Но Хамбург е и градът-средище на най-изявените леви алтернативни групи и антиглобалисти, които имат добра мрежа в цяла Европа. Затова властите са готови за сблъсъци и за големи протести с до 100 хил. демонстранти. Не на последно място, Хамбург е и градът на медиите. В него са редакциите на едни от най-големите и влиятелни германски печатни и електронни медии.  Темите на срещатаОще в първия ден на срещата основните теми на масата между лидерите на 19-те най-развити икономики и ЕС ще бъдат климатът и свободната търговия. Американският президент Доналд Тръмп може да попадне в изолация и по двете теми. Домакинът Ангела Меркел заяви, че ще защитава германските, но и европейските интереси.  Очакванията са, че на финала държавите ще се обединят в обща декларация за изпълнение на поетите ангажименти по Парижкото споразумение и намаляване на емисиите на парниковите газове, дори и без съгласието на Тръмп.Повечето участници в срещата, включително Русия, подкрепят общи принципи за свободна търговия, но според изявление в „Туитър” Тръмп ще защитава друга позиция: „ Съединените щати направиха едни от най-лошите търговски сделки в световната история. Защо трябва да продължаваме тези сделки с държави, които не ни помагат?” Теми на разговорите ще бъдат още борбата с бедността, миграцията от Африка и възможно сътрудничество , човешките права, борбата с тероризма, дигиталната ера, конфликтите в Близкия Изток, Украйна и отношенията със Северна Корея.В навечерието на срещата от „Оксфам” отново напомниха, че само осем мъже в света притежават богатство колкото половината население на Земята. „От съществена важност е, че Г-20 включва в дневния си ред темата за намаляване на неравенството”, коментира Стив Прайс Томас от неправителствената организация.Срещите на „четири очи”Лидерите ще седнат на една маса по световни теми, но ще имат двустранни срещи по национални интереси. Още в  навечерието американският президент разговаря с домакина – германския канцлер Ангела Меркел. На фона на обтегнатите отношения между Берлин и Анкара, Реджеп Ердоган няма да може да приветства подобаващо своите привърженици и да произнася речи във федералната република, но се срещна с германския канцлер.В Хамбург за първи път на „неутрална” територия ще разговарят Доналд Тръмп и руския президент Владимир Путин, докато в САЩ продължава скандала за намеса на Русия в предизборната кампания на Тръмп. Путин ще се види насаме и с френския президент Еманюел Макрон, за да говорят за европейските санкции към Русия и Украйнската криза. След като Северна Корея изстреля междуконтинентална балистична ракета към Япония, а Южна Корея и САЩ отговориха подобно на провокацията, лидерите на САЩ, Русия, Китай и Южна Корея също имат своя обща тема за дебат. Две денонощия 20 топ политици с различни позиции ще преговарят на масата. Всички заедно представляват две трети от населението на Земята. В света, който всеки поотделно търси ново място за позициониране, световните лидери се очаква да покажат какво може да ги обедини и на каква цена.Г20 е основава през 1999 г. като неформален форум за съвместно сътрудничество по глобални икономически теми. Заради финансовата криза от 2008 г. клубът на богатите държави и ЕС се среща всяка година.", "date": "2017.07.07", "title": "Г-20 и темите за обсъждане"}
{"url": "http://www.novinite.bg/articles/146750/Shte-bade-predimno-slanchevo", "text": "Атмосферното налягане e и ще остане по-високо от средното за месеца. Днес ще бъде предимно слънчево. Преди обяд в Североизточна България ще има по-значителни временни увеличения на облачността, но само в отделни райони там ще превали. Ще духа слаб до умерен североизточен вятър. Максималните температури ще са между 28° и 33°. Такава е прогнозата за времето на Националния институт по метеорология и хидрология (НИМХ) при БАН, съобщи Агенция „Фокус“.По Черноморието ще е предимно слънчево с временни увеличения на облачността. Преди обяд главно в северните райони на отделни места ще превали. Ще духа умерен север-североизточен вятър. Максимални температури на въздуха: 24° - 27°, температурата на морската вода е 22-25°. Вълнението на морето ще е около 2-3 бала. Над планините ще е предимно слънчево, след обяд с развитие на купеста облачност, но почти без валежи. Ще духа умерен до силен север-северозападен вятър. Максимална температура на височина 1200 метра - около 24°, на 2000 метра – около 16°.", "date": "2017.07.07", "title": "Ще бъде предимно слънчево"}
{"url": "http://www.novinite.bg/articles/146819/Dalgat-kam-BVP-v-darjavite-po-sveta-se-uvelichava-v-poslednite-godini", "text": "Дългът е неизмена част от всяка работеща икономика. Правителствата вземат средства назаем, за да финансират разходи за неща, като пътища, болници и училища, както и обещания, като намаляване на данъците, предаде Profit.bg.Съотношението дълг към БВП в държавите по света се увеличава в последните години, тъй като правителствата се възползват от рекордно ниските лихвени проценти, за да трупат евтин дълг, преди лихвите неизбежно да започнат да се вдигнат.Вземането на средства назаем е нещо добро за една работеща икономика, но когато този процес е необуздан, може да бъде лошо нещо, особено когато икономиката тръгне надолу. Дори и изплащането на евтиния дълг може да стане невъзможно, ако една страна е взела прекалено много от него, а ръстът на икономиката започне да се забавя. Нивото на брутния държавен дълг, като процент от БВП, може да бъде индикатор за това колко способна е една страна да изплаща задълженията си, без да трупа нови. На практика, колкото по-ниско е това съотношение, толкова по-добре. В годишния доглад „Световна книга на фактите“ на ЦРУ има и данни за съотношението дълг към БВП на държавите по света. Цифрите са представени като процент от БВП, така че ако една страна има БВП в размер на 100 млрд. долара и брутен дълг от 110 млрд. долара, то нейното съотношение на дълга към БВП е 110%. Ето и кои са 15-те държави с най-голямо съотношение дълг към БВП в света: 15. Испания— 99.6%. Испанската икономика, която стана жертва на дълговата криза в еврозоната, се бори с постоянно високата безработица — най-вече сред младото население. 14. Мозамбик — 100.3%. Мозамбик попадна в новините в последно време, след като стана ясно, че не знае какво се е случило с около 500 млн. долара от заем в размер на 2 млрд. долара, отпуснат на страната. 13. Кипър— 104.6%. Не е изненадващо, че Кипър има много натрупан дълг, тъй като страната имаше силна експозиция към Гърция по време на дълговата криза в еврозоната. Положението се влоши и след като кредитният й рейтинг бе понижен до под инвестиционна степен, което оскъпява вземането на средства назаем. 12. Белгия— 106.7%. В страната пребивават едни от най-влиятелните хора в света, като централата на ЕС е разположена в Брюксел. Белгия обаче страда от високи нива на държавен дълг, докато се бори с трудови и данъчни ограничения. 11. Барбадос— 108.9%. Този данъчен рай е най-богатата и добре развита държава в източния Карибски басейн. Перспективите за растеж на местната икономика обаче не са добри, след въвеждането на мерки за икономии в опитите за борба с ефектите от кредитната криза. 10. Гренада — 110%. Тази карибска островна нация натрупа прекалено големи задължения в последните години и в резултат на това изпадна в просрочие с някои от плащанията си. 9. Сингапур — 110.5%. В опит да се пребори с хронично високите си задължения, правителството в момента се опитва да намира нови начини да разраства икономиката и да увеличава производителността. 8. Кабо Верде — 116.8%. Малката островна държава в Атлантическия океан, в която се говори португалски език, отчита значителен ръст на задълженията си в последните години, като съотношението дълг към БВП бе на ниво от 70% през 2010 г. 7. Еритрея — 119.8%. Малката африканска държава е една от най-слабо развитите в света, а нейният БВП е малко над 2.6 млрд. долара. \"Еритрея страда от хроничен фискален дефицит от засилването на несигурността в региона през 1998 г.,\" според Световната банка. 6. Португалия — 126.2%. Португалия приключи със своята програма за отпускане на спасителни средства през 2014 г., но все още се опитва да се възстанови от ефектите от дълговата криза в еврозоната. 5. Ямайка — 130.1%. Карибският остров е една от най-задлъжнелите държави в света, след като десетилетия наред трупа дълг. Страната често получава заеми от МВФ, за да погасява стари задължения, което усложнява проблемите й. 3. Италия — 132.5%. Италия е втората най-задлъжняла страна в еврозоната и вероятно крие най-големи икономически рискове сред групата държави, ползващи еврото. Финансовата система на страната изпитва затруднения, като наскоро две банки бяха спасени от държавата. Ако тази система се срине, нещата ще бъдат много по-лоши, отколкото в случая с Гърция. 3. Ливан — 132.5%. “Ливан се очертава като основен заподозрян за предстояща дългова криза въз основа на слабите показатели на страната, свързани с платежоспособността й. Стандартните модели за устойчивост на дълга и опита на други държави сочат за ранни признаци на дългова криза,” според Карла Слим, икономист в Standard Chartered. 2. Гърция — 181.6%. Страната продължава да изпитва затруднения след дълговата криза от 2010 г. Тя трудно плаща вноските по дълга си, след като бе спасявана неколкократно от международните кредитори и все още налага мерки за ограничения. 1. Япония— 234.7%. Страната е далеч пред другите в тази негативна класация. В последните години японската икономика се сблъсква с бързо застаряващо население и супер ниски нива на икономически растеж, вследствие на ниската производителност.", "date": "2017.07.07", "title": "Дългът към БВП в държавите по света се увеличава в последните години"}
{"url": "http://www.novinite.bg/articles/146752/Bez-kamioni-po-magistralite-prez-lyatoto", "text": "До 15 септември се ограничава движението на камиони над 12 тона по магистралите и най-натоварените пътища в странатаЗабраната за движение ще важи за дните петък, събота и неделя в различни часови диапазони за отделните магистрали. Целта е в почивните дни през активния туристически сезон, когато много шофьори на леки автомобили тръгват на път, да се повиши безопасността при пътуването и пропускливостта на пътната инфраструктура, съобщава ДАРИК.   На магистрала \"Тракия\" ограничението ще бъде в сила в петък от 18.00 до 20.00 ч. в посока София - Бургас и в неделя от 16.00 до 20.00 ч. в посока Бургас - София. На магистрала \"Струма\" камионите ще се спират само в събота между 10.00 и 14.00 ч. в посока към Кулата.   На магистрала \"Марица\" ограничение на движението ще има в неделя от 16.00 до 20.00 ч. в посока от Свиленград към \"Тракия\". На магистрала \"Хемус\" между София и Ябланица ограниченията за тежкотоварния трафик важат в петък от 17.00 до 20.00 ч. и в неделя от 14.00 до 20.00 ч. Забраната няма да важи за МПС, превозващи бързоразвалящи се хранителни продукти и товари на температурен режим, живи животни и опасни товари.", "date": "2017.07.07", "title": "Без камиони по магистралите през лятото"}
{"url": "http://www.novinite.bg/articles/146753/Prodaljavat-razpitite-na-svideteli-za-katastrofata-na-avtomagistrala-Trakiya", "text": "Продължават разпитите на свидетели за катастрофата на автомагистрала \"Тракия\", при която пострадаха над 40 автомобила, предаде НОВА.Районната прокуратура в Ихтиман образува две досъдебни производства. Едното от тях е за шофьор, нарушил правилата за движение по пътищата при изключително опасни условия. Предстоят и автотехнически експертизи, които трябва да дадат отговор на въпроса дали причина за инцидента е била мъглата или дима от закритото вече депо за отпадъци край Ихтиман.Дни наред сметището продължава да тлее, а пушеците се носят на километри от него. ", "date": "2017.07.07", "title": "Продължават разпитите на свидетели за катастрофата на автомагистрала \"Тракия\""}
{"url": "http://www.novinite.bg/articles/146758/Balgariya-Er-otnovo-s-provaleni-poleti", "text": "Пътници на авиокомпанията „България Ер” отново се оказаха блокирани на Летище „София”. Полетите за Италия в 7 ч. тази сутрин за отменени и се очаква да излетят най-рано към 11 ч, съобщава bTV.От дни пътници се оплакват от огромни закъснения на полетите на авиокомпанията, като в най-добрия случай те трябва да чакат около 5-6 часа. Преди дни от „България Ер” съобщиха, че графикът на полетите е възстановен и не се очакват нови закъснения.", "date": "2017.07.07", "title": "„България Ер'' отново с провалени полети"}
{"url": "http://www.novinite.bg/articles/146759/Po-niska-skorost-na-avtomagistrala-Trakiya", "text": "По-ниска скорост на автомагистрала „Тракия”. Между 45-и и 47-и километър в двете посоки видимостта отново е силно намалена и затова от пътната агенция наложиха ограничение на скоростта от 50 км/ч, предаде НОВА.Точно в този участък преди дни се стигна до верижна катастрофа с 40 автомобила. При инцидента над 30 души пострадаха, а някои от тях все още се борят за живота си.И днес продължават разпитите на свидетелите на катастрофата. ", "date": "2017.07.07", "title": "По-ниска скорост на автомагистрала „Тракия”"}
{"url": "http://www.novinite.bg/articles/146751/Protest-na-lekarite-sreshtu-nasilieto", "text": "Лекари от цялата страна ще протестират срещу насилието над техните колеги, предаде НОВА.Недоволството е провокирано от побоя над д-р Албена Гагова в болница \"Шейново\". Лекарката беше атакувана от баща на новородено, защото отказала да даде на мъжа плацентата. Колегите на Гагова от страната призовават министъра на здравеопазването и членовете на Комисията по здравеопазване в парламента за подкрепа в борбата срещу насилието.В София протест ще има в „Пирогов”, Александровска болница, „Майчин дом”, „Шейново” и ИСУЛ. ", "date": "2017.07.07", "title": "Протест на лекарите срещу насилието"}
{"url": "http://www.novinite.bg/articles/146767/Tri-novi-mesta-za-nebostargachi-v-Sofiya", "text": "Три места за строителство на небостъргачи в София предвиждат предложенията за промени в Закона за устройство и застрояване на Столичната община. Те ще бъдат представени другата седмица, съобщи пред общинските съветници от транспортната комисия главният архитект на София Здравко Здравков, пише ДАРИК.    Той не посочи кои ще са местата за високото строителство. Те щели да бъдат представени с целия пакет предложения за законодателни промени. Според запознати обаче със сигурност строителството на високи сгради в София ще бъде разрешено на бул. \"Цариградско шосе\" - там вече има няколко и се строи още един небостъргач. Другото място ще е при продължението на бул. \"Царица Йоанна\", а третото - северните територии зад Централна жп гара. Всяко искане за строителство на сгради над 75 м в центъра и в кварталните центрове ще се подлага на обществено обсъждане. Задължително общината ще търси мнението на гражданите и при всяко искане за строителство на сгради над 125 м, предвижда нова наредба за обществените обсъждания, предложена от арх. Здравков.", "date": "2017.07.07", "title": "Три нови места за небостъргачи в София"}
{"url": "http://www.novinite.bg/articles/146757/Obir-na-benzinostanciya-posred-byal-den-VIDEO", "text": "Служител на бензиностанция беше пребит посред бял ден на работното си място, предаде НОВА.Кадрите са шокиращи. И показват, че никой от нас не е застрахован - на пътя, на бензиностанцията, на работното място дори. Петър е нападнат от двама души, които го ограбват и най-невъзмутимо изчезват от мястото на престъплението. Вече се знае кои са нападателите. Те са задържани. „В България трайно се е настанило усещането за безнаказаност”, каза собственикът на бензиностанцията. ", "date": "2017.07.07", "title": "Обир на бензиностанция посред бял ден (ВИДЕО)"}
{"url": "http://www.novinite.bg/articles/146779/Mladen-Marinov-Horata-ot-Asenovgrad-osaznavat-che-ne-tryabva-da-ima-etnicheski-konflikt", "text": "„Въпреки патрулите и сигнализацията в района на Ихтиман, голяма част от водачите въобще не се съобразяват с това предупреждение. Карат агресивно, някои даже без включени светлини”, заяви главният секретар на МВР Младен Маринов в предаване на бТВ.По думите му снощи е въведена сигнализация в района на тежки катастрофи от преди два дни, защото е имало ново задимяване – мъгла, примесена с дим от сметището на Ихтиман. „Водачите трябва да се съобразяват с пътната обстановка, тъй като замъгляването се вижда от далечно разстояние”, смята Маринов. Той добави, че органите на МВР са реагирали бързо на всички получени сигнали за верижните катастрофи. „Действията ни бяха напълно адекватни. Прокуратурата продължава работата”, допълни Маринов.Напрежението в Асеновград: „Успокоявам се като наблюдавам, че хората от Асеновград осъзнават, че не трябва да се стига до етнически конфликт, въпреки че в началото темата Асеновград доста се насочи в тази посока”, каза Маринов. По думите му на протеста миналата неделя са присъствали много провокатори, но въпреки това присъстващите не са допуснали да се стигне до ескалация на напрежението. „Благодаря на хората, че много бързо усетиха, че са провокирани. По-голямата част проведоха мирен протест”, допълни Маринов.Той посочи като пример за провокатор Петър Низамов – Перата, който вчера остана в ареста, след като удари оператор на bTV по време на протеста в Асеновград от неделя. „Този човек е зачита полицейските служители, той посяга и на хора, които отразяват обективно събитията”, категоричен е Маринов. Главният секретар поясни, че Перата е бил задържан умишлено по-късно, за да не предизвика арестът му допълнителна ескалация на напрежението сред протестиращите.Маринов твърдо отрече да има двоен аршин в системата на МВР когато става въпрос за сигнали, свързани с ромските махали. „Стремим се да бъдем обективни и да прилагаме закона еднакво за всеки”, допълни Маринов. „Във всички зони се провеждат специализирани операции, голяма част от тях не се отразяват”, поясни още той, като разкри, че вчера е имало спецоперации в Пазарджик, Враца, Монтана и Роман. За идната неделя в Асеновград отново се готви голям протест. Маринов поясни, че вече е създадена нужната организация.Протестите в МВР„Няма противопоставяне на тема заплатите на служителите, но постигането на тези цели трябва да стане в рамките на един диалог и разбиране на ситуацията в държавата. Не трябва да се извиват ръце, а да се говори по темата и да се направи пътна карта”, обясни главният секретар по повод протестите на служители от системата на МВР с искания за по-високи заплати от тази година.„Въпросът за увеличението на заплатите е въпрос, който касае правителството – там се гледат параметрите в страната. Не може да има увеличение, ако няма обезпеченост”, категоричен е Маринов.", "date": "2017.07.07", "title": "Младен Маринов: Хората от Асеновград осъзнават, че не трябва да има етнически конфликт"}
{"url": "http://www.novinite.bg/articles/146763/Obvinenie-v-poboj-kam-bivshiya-deputat-Yane-Yanev", "text": "Обвинение в побой към бившия депутат Яне Янев, предаде НОВА.Работник се оплака в полицията, че лидерът на РЗС и шофьорът му са го нападнали. Шофьорът на Янев държал пострадалия, а бившият депутат го удрял и намушкал с нож.  ", "date": "2017.07.07", "title": "Обвинение в побой към бившия депутат Яне Янев"}
{"url": "http://www.novinite.bg/articles/146785/17-godishen-opital-da-zapali-svoya-vrastnica", "text": "Задържан е 17-годишен младеж, залял със запалима течност своя връстница, съобщиха от Областната дирекция на МВР - Благоевград, предаде \"Фокус\".Заповедта за задържане е до 24 часа. Около 23:00 часа вчера на пейка в района на ул.“Хр. Чернопеев“ в Благоевград след възникнал спор същият е залял със запалима течност по гърдите и корема 17-годишно момиче от Благоевград, след което я запалил. Момичето е успяло само да загаси огъня и не е пострадало.Тя е получила порезна рана на десен крак от стъкло на хвърлена бутилка, която се счупила. За случая е уведомена Районната прокуратура - Благоевград. Образувано е досъдебно производство. Работата продължава.", "date": "2017.07.07", "title": "17-годишен опитал да запали своя връстница"}
{"url": "http://www.novinite.bg/articles/146789/Globi-po-Yujnoto-Chernomorie-zaradi-neizdadeni-kasovi-belejki", "text": "От началото на месеца по Южното Черноморие за неиздаване на касови бележки са запечатани 22 обекта, последният от които магазин за детски стоки в Несебър, а от началото на годината за област Бургас те са 156, съобщава ДАРИК.   В курорта \"Слънчев бряг\" през седмицата са запечатани акумулаторни колички триколки, атракционно съоръжение и магазин за плажни артикули. Сред затворените временно обекти по Южното Черноморие са и автомивка и високооборотно заведение за бързо хранене. Това съобщи Христо Узунов, говорител на Териториалната дирекция на НАП в Бургас. Запечатването е крайно неприятна мярка и за двете страни, за НАП това не е цел, а само средство за постигане на дисциплиниращ ефект. Нито едно от тези запечатвания нямаше да се случи, ако беше издаден фискален бон, каза Узунов.От приходното ведомство в морския град припомнят, че при повторно нарушение - неиздаване на фискален бон, търговският обект се запечатва за срок от един месец. За повишаване на фискалната дисциплина съществена роля играят и патрулните двойки на НАП, които обхождат всекидневно алеите на курортите, патрули има и в черноморските градове.   Те следят за рискови обекти, извършват контролни покупки, но и разясняват целите на данъчната контролна кампания, към тях търговците могат да се обръщат и с въпроси, свързани с отчетността и работата на фискалните апарати. Териториалната дирекция на НАП в Бургас е поставила под непрекъснато наблюдение чрез дистанционната връзка на касовите апарати и над 200 обекта с традиционно високи обороти през активния летен туристически сезон. Данъчните внимателно следят и отчитането на приходи при провеждането на концерти, фестивали и изложения. От началото на месеца по Южното Черноморие са извършени повече от 300 проверки.", "date": "2017.07.07", "title": "Глоби по Южното Черноморие, заради неиздадени касови бележки"}
{"url": "http://www.novinite.bg/articles/146773/Poveche-balgari-v-chujbina-otkolkoto-v-stranata", "text": "Реално извън пределите на България постоянно или по 5 – 6 месеца в годината живеят между 8 и 9 млн. души, или повече от населението в страната. Това обяви в предаването „Тази сутрин” Петър Харалампиев, председател на Държавната агенция за българите в чужбина, съобщава bTV.Миграцията има няколко големи вълни – след освобождението от турско робство, след Втората световна война, след 1989 г.  Има второ и трето поколение българи, родени зад граница. Дали се чувстват българи и дали учат български зависи от семейството и традициите.В момента има над 1000 организации на българите в целия свят, свързани със запазване на културата и идентичността, каза шефът на агенцията за българите зад граница. Много от тях са свързани с фолклорни групи, уточни той.Най-компактните маси от българи са в Германия и Испания.По официални данни – хората, които са се регистрирали, в Германия живеят над 220 хил. наши сънародници, в Испания – над 140 хил. Извън тази официална статистика те са много повече, допълни Харалампиев. В Германия реално са около 370 хил. българи, а в Испания – около 220 хил. Във Великобритания официално живеят около 170 хил. българи, а реално – около  300 хил. души.Само в Европейския съюз им над 1 млн. българи в момента.Някои се завърнаха през последните години заради кризата в някои държави от Европа, но и много нови заминаха, за да учат в чужбина, каза още Харалампиев. В момента има над 30 хил. български студенти в страните от ЕС.В САЩ официалните данни са за 300 хил. наши съграждани, на в действителност са много повече. Най-компактната общност е в района на Чикаго – там неофициално живеят 200 хил. българи. Големи български общности има и в Лос Анджелис и в Ню Йорк. В САЩ има и по-стара миграция – хора, преселили се там след Балканските войни. Втората вълна е след Втората световна война, а третата – след 1989 г.Украйна пък е сред историческите области, населени с българи. Има много българи от смесен брак и част от тях не се самоопределят като българи. Там не се гледа с добро око на малцинствените общности. Голяма група има в Бесарабския регион.", "date": "2017.07.07", "title": "Повече българи в чужбина отколкото в страната"}
{"url": "http://www.novinite.bg/articles/146804/Nikolina-Angelkova-poyasni-che-samoletite-ne-sa-mogli-da-izletyat-poradi-losho-vreme", "text": "Невъзможността самолетите от Мюнхен и Франкфурт да излетят генерира забавяне на днешните полети за Рим и Милано. Това каза министърът на туризма Николина Ангелкова пред журналисти във връзка със закъсняващите полети на „България Ер“ и дали това ще се отрази на туризма, предаде Агенция „Фокус“.Тя поясни, че самолетите не са могли да излетят поради лошо време. По думите й това генерира напрежение днес. „Искали сме непрекъсната информация от авиопревозвача, защото при нас постъпват непрекъснато сигнали. От друга страна Министерството на транспорта е стартирало и проверка на авиокомпанията. Лично се надявам и получихме отново уверение от превозвача, че всичко, което зависи от тях, ще бъде направено, за да не се допускат закъснения, защото туристите пристигат основно в нашата страна, използвайки авиолиниите. Наистина е важно да няма такива закъснения, особено в разгара на летния сезон“, каза още Ангелкова.", "date": "2017.07.07", "title": "Николина Ангелкова поясни, че самолетите не са могли да излетят поради лошо време"}
{"url": "http://www.novinite.bg/articles/146806/600-hil-lv-za-novo-mostovo-saorajenie-na-patya-Popovica-Asenovgrad", "text": "Осигурихме финансиране от близо 600 хил. лв. за изграждането на ново мостово съоръжение на пътя Поповица – Асеновград. Това каза министърът на регионалното развитие и благоустройството Николай Нанков в отговор на въпрос на народния представител от ПГ на „БСП за България“ Манол Генов във връзка със състоянието на пътното платно след рехабилитацията на 20 километрова отсечка от път ІІІ-804 Поповица - Асеновград и мостово съоръжение при км 0+189, предаде Агенция „Фокус“.Народният представител от БСП Манол Генов поясни, че има засилен автомобилен трафик по пътищата на страната до морските курорти. По думите му безспорен е фактът за критичното състояние на много от транспортните артерии и при това положение рискът за сигурността на пътуващите е повече от явен. „Преди по-малко от една година от тази трибуна алармирах как пренебрежителното отношение към състоянието на части от републиканските трасета, е откровено лишаване на българските данъкоплатци от право на безопасно придвижване. Характерен пример за това е състоянието на мостовото съоръжение при км 0+189“, каза Генов. Той поясни, че е била обещана реконструкция на моста, а след направена експертиза е станало ясно, че състоянието му не позволява укрепване и реконструкция. „Второто обещание беше това за проектиране на нов мост. Моят въпрос е кога ще бъде изграден този мост, така необходим за хората?“, попита Генов.Министърът на регионалното развитие и благоустройството Николай Нанков коментира, че е забелязал тенденция при голяма част от въпросите на парламентарната група на \"БСП за България\". По думите му те следват логиката на действията, които вече МРРБ е предприело. Министър Нанков каза, че по програма „Текущ ремонт и поддържане на АПИ“ в периода октомври-декември 2015 г. е извършен ремонт на около 18 км от третокласния път Поповица – Асеновград на стойност почти 8 млн. лв. „Отсечката е ремонтирана чрез студено рециклиране със съвременна технология за ремонт на пътните настилки, позволяваща ефективно, екологично изпълнение чрез използване на пластове от същестуващата настилка. Положен е неплътен 6 см и плътен 4 см асфалтобетон. Направени са нови земни окопи.Съществуващите водостоци са почистени и са изградени нови. Шахтите са отпушени и са достигнати до ниво настилка“, каза министър Нанков. Той поясни, че експлоатационните качества и носимоспособността на настилката са възстановени и отводняването на пътя е подобрено. „Към момента участъкът е в много добро състояние, остава проблемът с мостовото съоръжение“, обясни Нанков. Министърът на регионалното развитие заяви, че състоянието на моста е силно влошено и не подлежи на ремонт, а за осигуряване на сигурността на пътуващите съоръжението е обезопасено със стоманена предпазна ограда. Министър Нанков посочи, че е взето решение за изграждане ново мостово съоръжение. „Вече има изготвен технически проект като от бюджета на програма „Ново строителство на АПИ“ за 2017 преди няколко дена успяхме да осигурим близо 600 хил. лв. с ДДС за възлагане на ремонт\", допълни министър Нанков.", "date": "2017.07.07", "title": "600 хил. лв. за ново мостово съоръжение на пътя Поповица – Асеновград"}
{"url": "http://www.novinite.bg/articles/146812/Do-50-000-lv-globa-za-entusiast-reshi-da-si-napravi-plaj-v-chasten-imot", "text": "Ентусиаст реши да си направи плаж в частен имот в Обзор, за което може да отнесе глоба до 50 000 лв., стана ясно от думите на министъра на туризма Николина Ангелкова. „Вчера имахме важна проверка с представители на МВР и представители на община Обзор. Беше установено, че има нерегламентирано вземане на пясък, който е насипан върху частен имот, така че да се образува частен плаж”, заяви Ангелкова, пише ДАРИК.„Частният плаж” е част от плаж Обзор-мотела. Включително на него има поставена табела, заграждения и нерегламентирани обекти. Министерство на туризма е поискало съдействие на МВР и е стартирало необходимите действия за налагане на административни наказания. Мераклията може да отнесе глоба до 50 000 лева.В момента се измерва със специален геодезичен уред, за да се установи каква е площта, колко е иззетият пясък и от къде е. „Който и да е няма право да си прави частен плаж, камо ли да слага табели. Освен това хотелът, който се намира зад частния имот, изобщо не е и категоризиран”, каза още за случая Ангелкова. Тя коментира и друг казус, свързан с къмпинг „Нестинарка“, където чадър и шезлонг струват 36 стотинки, което го прави плажът с най-евтини плажни приспособления. Появи се информация, обаче, че концесионерът продавал и шалтета по 5 лева, които вървели задължително с шезлонга.Министърът на туризма обясни, че цената за ползването на чадърите и шезлонгите са регламентирани в договора за концесия. Всички допълнителни услуги, които се предлагали на плажа се определяли на цени, съобразно усмотрението на концесионера. Единственото условие по договора било, че тези допълнителни услуги не трябва да бъдат задължителни за всеки посетител, а по избор. Според направена проверка вчера е установено, че шалтетата не са задължителни към чадъра и шезлонга, увери Ангелкова.Тя обясни, че в министерството постъпват редица сигнали и всеки един от тях се проверява. \"Непрекъснато правим проверки по цялото Черноморие и когато установим нередности действаме безкомпромисно. Само по този начин може да подобрим качеството на туристическия продукт”, заяви Николина Ангелкова. ", "date": "2017.07.07", "title": "До 50 000 лв. глоба за ентусиаст реши да си направи плаж в частен имот"}
{"url": "http://www.novinite.bg/articles/146813/Slab-interes-kam-profesiite-advokat-mitnichar-i-politik", "text": "В последното десетилетие спада интересът към професиите адвокат, митничар и политик. Това сочат резултатите от проучване на Алфа рисърч, проведено през юни.Програмист и лекар остават най-предпочитаните професии. Отношението към тях обаче се променя: докато компютърните специалности бележат ръст с 8% от 2008 г. досега, то привлекателността на лекарската професия намалява от 27 на 25%, пише ДАРИК. Едва 13% от българите са преминали някакви курсове за обучение или повишаване на квалификацията през последните две години, показват още резултатите от изследването. Най-често те се посещават от по-образовани хора с по-високи доходи, а най-рядко от хора с ниско образование. Относително най-популярни са курсовете за преквалификация, следвани от шофьорските курсове. Много по-различна е ситуацията в скандинавските държави, където над 30 на сто са участвали в подобни курсове. 57% от българите биха посъветвали децата си да потърсят възможности в България, докато 41% биха ги насърчили да работят в чужбина, сочат още резултатите от проучването.", "date": "2017.07.07", "title": "Слаб интерес към професиите адвокат, митничар и политик"}
{"url": "http://www.novinite.bg/articles/146795/S-24-se-namali-darjavniya-dalg", "text": "България намали държавния си дълг с 24%. Министерството на финансите е изплатило над 990 милиона евро по 5 годишни еврооблигации, съобщиха от ведомствотo, пише ДАРИК.Средствата за погасяване на дълга са набрани по време на емитирани на капиталовите пазари облигации в размер на близо 2 милиарда евро през 2016 г.С извършването на това плащане по дълга, на държавния бюджет ще бъдат спестени значителни  разходи, става ясно от съобщението на финансовото министерство. ", "date": "2017.07.07", "title": "С 24% се намали държавния дълг"}
{"url": "http://www.novinite.bg/articles/146754/Pravoslavnite-hristiyani-pochitat-pametta-na-Sveta-Nedelya", "text": "Православните християни почитат днес паметта на Света Неделя, предаде НОВА.Мъченицата е родена в Мала Азия. Посветила се на Бог от детството си и цял живот спазвала обета за целомъдрие. В едноименната катедрала в София ще има празнична света литургия, оглавена лично от патриарх Неофит. Тази година се навършват 335 години от избирането на църквата \"Св. Неделя\" за митрополитски храм и 150 години от нейното освещаване.Честито на имениците Неда, Недко, Недялка и Недялко, Неделя, Неделчо, Нели, Нелина, Ненка, Ненко, Ненчо, Делян, Дельо, Делчо. ", "date": "2017.07.07", "title": "Православните християни почитат паметта на Света Неделя"}
{"url": "http://www.novinite.bg/articles/146821/Tir-poletyal-okolo-40-metra-po-sklona-do-yazovirna-stena", "text": "Тир, натоварен с хранителни стоки, пропуснал завой и полетял около 40 метра по склона до язовирната стена на \"Бебреш\". Тежкият камион се спрял в стената на преливника, съобщава \"Botevgrad.com\", цитирано от НОВА.Инцидентът е станал на 5 юли около 3:20 часа след полунощ. Шофьорът не е намерил телефоните си, за да сигнализира, и чак към 5:00 часа успял да се измъкне от смачканата кабина. Той едва се е добрал до пазача на язовира, който го закарал в болницата. Там установили, че е със счупен крак.  ", "date": "2017.07.07", "title": "Тир полетял около 40 метра по склона до язовирна стена"}
{"url": "http://www.novinite.bg/articles/146823/Vodata-v-Haskovo-otnovo-negodna-za-piene", "text": "Повишено съдържание на уран е установено в четири проби от питейната вода на Хасково, това става ясно от предписание за провеждане на задължителни хигиенни и противоепидемични мерки получено днес в Община Хасково от Регионалната здравна инспекция. Това съобщиха от пресцентъра на Община Хасково. Предписанието е подписано от зам.-директора на РЗИ - Хасково доктор Станимира Тананова, предаде \"Фокус\".Естественият уран е над определената максимално допустима стойност. Изследванията са взети на 5 юли 2017 година и показват между 0,031 и 0,044 микрограма на литър. От РЗИ препоръчват на общината да уведоми населението на Хасково да не използва водата за питейни нужди и приготвяне на храна. Освен това Общината трябва да осигури бутилирана вода за приготвянето на храна за детските градини и ясли, училища, социални и лечебни заведения.  Община Хасково започна организацията за доставката на вода.", "date": "2017.07.07", "title": "Водата в Хасково отново негодна за пиене"}
{"url": "http://www.novinite.bg/articles/146825/Chast-ot-Sliven-bez-voda-zaradi-avariya", "text": "Част от Сливен е без вода поради авария, съобщиха за Радио „Фокус“от ВиК. Поради извършване на авариен ремонт на ул. “Карандила“ до 18.00 часа е прекъснато водоподаването в кварталите „Ново село“, „Република“, „Кольо Фичето“, „Българка“, „Сини камъни“ и част от вилна зона, предаде \"Фокус\".При възможност водоподаването ще бъде възстановено по-рано. След това е възможно временно повишаване мътността на водата.", "date": "2017.07.07", "title": "Част от Сливен без вода, заради авария"}
{"url": "http://www.novinite.bg/articles/146776/Asenovgrad-otnovo-na-protest-v-nedelya", "text": "\r\nАсеновград се готви за нов голям протест в неделя – 9 юли, заради нападението над деца и треньори от отбора по гребане в града. Това обявиха родители на пострадалите деца, предаде бТВ.\r\nСнощи двама от деветимата задържани за нападението бяха освободени под гаранция от съда в Пловдив. Решението е окончателно и не подлежи на обжалване. Родителите на нападнатите деца обаче са възмутени от освобождаването на двамата роми-биячи.\"Нашият протест е именно срещу липсата на правосъдие, срещу решенията, които не са в полза на гражданите. Протестът ни не е етнически\", обяви една от майките.\r\nЙордан Тодоров, баща на две от нападнатите деца, апелира в неделя на паралелен протест да излязат и други градове, в които имат подобни проблеми. Децата от отбора по гребане на Асеновград продължават да тренират, явили са се на състезание и са взели девет купи\", каза един от треньорите им Иван Чорлов. По думите на родителите децата все още се страхуват. Те очакват общината да изпрати психолози, които да работят с тях.\r\n", "date": "2017.07.07", "title": "Асеновград отново на протест в неделя"}
{"url": "http://www.novinite.bg/articles/146814/Minori-ostanaha-bez-zaplati-ot-maj-mesec", "text": "Миньрите от рудник Оброчище не са получили заплатите си и ваучерите за храна за месец май, съобщи в ефира на Дарик един от потърпевшите – Павел Костадинов. Той информира  още, че  от началото на юли е спрян безплатният транспорт на работниците от Добрич, които пътуват до мината и така транспортните разходи вече са за сметка на самите миньори. По думите на Костадинов в момента работодателят не допуска миньорите в галериите и по негова препоръка  много от тях били в платен или неплатен отпуск.В началото на идната седмица в рудника предстои среща между работодател, синдикати и представители на Министерствата на енергетиката и на труда и социалната политика. Миньорите обаче се питат докога ще продължава тази агония. Според тях за държавата е било важно да си вземе парите от концесията, а съдбитe на миньорите не я интересуват. Работещите в мина Оброчище настояват лично премиерът Бойко Борисов да се ангажира със ситуацията в рудника, както и министрите на енергетиката и на труда и социалната политика.„Няма нужда от нови преговори, всичко вече е договорено, но не се спазва. Единственият ни въпрос е ще ни се плаща ли навреме и изобщо ще се плаща ли, ще работи ли мината или ще бъде закрита” – заяви Павел Костадинов. В момента в Окръжна прокуратура Добрич има образувани 4 досъдебни производства, свързани с дейността на мина Оброчище, пирпомни за Дарик окръжният прокурор Пламен Николов.Текат и две проверки, разпоредени от прокуратурата - данъчна ревизия на „Евроманган” ЕАД, извършвана от служители на НАП, както и проверка за това дали служителите на Министерство на енергетиката са извършвали контрол на концесията и дали установените от този контрол канстатации отговарят на истината. Досъдебните производства са за причиняване на средна телесна повреда на миньор под земята при срутване на скална маса в галерията през 2017г., за противодействие от страна на концесионера на трудовите инспектори да извършват проверки, за замърсяване на води, почва и въздух от рудника и за това, че не е поискано обявяване на производство по несъстоятелност при изминали повече от 30 дни на неплащания от страна концесионера.", "date": "2017.07.07", "title": "Миньори останаха без заплати от май месец"}
{"url": "http://www.novinite.bg/articles/146777/Za-bezopasnoto-shofirane-VIDEO", "text": "Рекордните жеги и температурите над 40 градуса са истинско изпитание за шофьорите. В купето на колата градусите могат да се покачат до опасно високи температури, предаде бТВ.В 4 ч. следобед, след няколко часов престой на автомобила на пряка слънчева светлина, температурата в купето стига близо 55°, воланът определено пари. Температурата при таблото достига до 70°.Изключително задушно е, много е топло и неприятно за шофиране. Това са екстремни условия, с които организмът ни се справя трудно.При автомобилните състезатели въздухът се нагрява до рекордните 80°, но това изисква сериозна физическа подготовка. В противен случай организмът може да изпадне в шок. Рали състезателят Калин Бенчев споделя златните правила за шофиране при високи температури през лятото:1. Първо трябва да охладим колата – сваляме прозорците и отваряме вратите, за да стане течение. Можем да отворим и задните врати и да оставим така около 30 секунди до 1 минута, докато се изравни температурата с тази навън. Хубаво е да покараме така известно време.2. Важно е къде и как да разполагаме багажа си. Много често оставяме в купето тежки предмети като лаптопи. При едно съвсем елементарно произшествие, когато автомобила спре, предметите, които не са позиционирани правилно, няма как да спрат заедно с автомобила. Има опасност те да изхвърчат навсякъде в автомобила. Дори бутилка с вода може да ви вкара в опасна ситуация – тя може да се окаже под педала за спирачките и да направи спирането невъзможно.3. Преди да тръгнете на дълъг път, проверете имате ли комплект за оказване на първа помощ. В момента, в който затрупаме целия багажник на автомобила с багаж, може да е много трудно да изкараме пожарогасителя и аптечката, които са жизнено важни в първите моменти на едно транспортно произшествие, така че е хубаво тези неща да се сложат най-накрая в автомобила.4. Задължително проверявайте и състоянието на гумите. Болтовете – дали са стегнати или пренатегнати, или пък хлабави. Колкото е опасно да имаме разхлабени гайки, толкова е опасно и да бъдат и пренатегнати. Това е материал, който се разтяга и в един момент, когато има повече усилие върху джантата или дупка, може болта да се скъса и да изпадне, което е доста по-опасно, отколкото да имаме разхлабени болтове.Калин Бенчев се състезава само на пистата, извън това спазва строга дисциплина на пътя. „Скоростта убива това е факт. Когато се движиш по републиканската мрежа, отговаряш не само за твоя живот, отговаряш за живота на всички участници в движението. И аз не искам, когато се движа на пътя, някой, който иска да покаже уменията си, да катастрофира в мен и да има неприятни моменти...Сред златните правила за безопасно движение е и дистанцията. В критични ситуация и най вече при мъгла, може да ви спаси от тежък инцидент на пътя.", "date": "2017.07.07", "title": "За безопасното шофиране  (ВИДЕО)"}
{"url": "http://www.novinite.bg/articles/146797/Otmeniha-ogranichenieto-po-Trakiya", "text": "Пътната агенция отмени то на скоростта по  \"Тракия\", предаде НОВА. Тази сутрин между 45-ия и 47-ия километър в двете посоки видимостта отново беше силно ограничена. Това наложи въвеждане на по-ниска задължителна скорост от 50 километра в час.  По данни на властите в момента проблеми за пътното движение вече няма. ", "date": "2017.07.07", "title": "Отмениха ограничението по \"Тракия\""}
{"url": "http://www.novinite.bg/articles/146798/20-godini-zatvor-za-vinovnika-za-katastrofata-kraj-Montana", "text": "Окръжната прокуратура в Монтана внесе в съда обвинителен акт срещу турския шофьор на товарен камион Серкан Ч. (38 г.) по чл.343 от НК, който предвижда от 5 до 20 години затвор за причинена от него тежка катастрофа с автобус, смърт и телесна повреда на няколко души, пише ДАРИК. На 3 май т.г. мъжът пътувал от Германия към Турция с товарен камион с прикачено ремарке като преминавал в участък от главен международен път Е-79 между Видин и Монтана. Край село Смоляновци в община Монтана той се движел с 98 км/ч при ограничение за тежкотоварни камиони от 70 км. Валял е проливен дъжд и пътната настилка е била хлъзгава. Турският шофьор навлязъл в лентата за насрещно движение на завой и видял идващ срещу него автобус, превозващ пътници по линията София - Белоградчик. Серкан Ч. направил рязко движение на дясно и избегнал челния удар, но прикаченото ремарке се завъртяло на шосето и ударило автобуса. От удара автобусът излетял в близката нива, жена на 21 години от Белоградчик загинала на място, а 8 от другите пътници били ранени. Сред ранените била и жена в напреднала бременност, на която се наложило преждевременно раждане.Въпреки всички експертизи и събрани от прокуратурата доказателства по делото, Серкан Ч. не се признава за виновен за та. Към момента той се намира в Софийския затвор с наложена мярка за неотклонение \"задържане под стража\". В близките дни делото срещу него трябва да започне, обявиха от Окръжната прокуратура в Монтана.", "date": "2017.07.07", "title": "20 години затвор за виновника за катастрофата край Монтана"}
{"url": "http://www.novinite.bg/articles/146761/Cvetan-Cvetanov-Dostatachno-rabota-imam-za-da-se-zanimavam-s-ocenkite-na-Radev", "text": "\"Достатъчно работа имам, за да се занимавам с личните оценки на Румен Радев\". Това заяви за \"Здравей, България\" председателят на парламентарната група на ГЕРБ Цветан Цветанов на фона на размяната на реплики между него и президента през последните седмици, предаде НОВА.Преди дни пък държавният глава заяви, че Цветанов говори на автопилот и че разбира от апартаменти, а не от самолети. \"Смятам, че е недопустимо един президент да говори по този начин\", категоричен бе Цветанов. \"Целта на комисията за \"Грипен\"-ите е да изчистим всякакви съмнения за нещо нагласено и некоректно. Трябва да има прозрачност. Силата на демокрацията е в разделението на властите\", допълни той и изтъкна, че размяната на реплики между него и президента не може да бъде наречена \"скандал\" и че не това е била целта им. \"Аз винаги съм се водил само от обществения интерес и от това, което трябва да правим институционално. А не от това, което президентът има като лично его или този егоцентризъм, който в момента се демонстрира\", допълни Цветанов. В студиото той съобщи, че обучението на дъщеря му в британски университет е струвало 9 хиляди паунда, които тя е изтеглила със студентски заем. ", "date": "2017.07.07", "title": "Цветан Цветанов: Достатъчно работа имам, за да се занимавам с оценките на Радев"}
{"url": "http://www.novinite.bg/articles/146782/Borisov-Samoletite-za-Voennovazdushnite-sili-tryabva-da-sa-novi", "text": "За самолетите за Военновъздушните сили (ВСС) единственото ми изискване е те да са нови. Това обяви премиерът Бойко Борисов по време на лекция пред Атлантическия клуб, съобщава bTV.От седмици тече задочен спор между представители на ГЕРБ и президента Румен Радев за поръчката за нови изтребители за ВВС. Зам.-председателят на ГЕРБ Цветан Цветанов намекна, че Радев лобира за самолетите „Грипен”, а президентът обяви, че Цветанов нищо не разбира от самолети и освен това не говори от свое име, а му диктуват какво да казва. Румен Радев призова също лидерът на партията и премиер Бойко Борисов ясно да каже съгласен ли е с тезите на заместника си в партията.„Така и така ще се водят купища пари поне да са нови. Това да стои на вниманието на държавите, които предлагат. Няма да се вкарам в темата кой е по-хубав”, обяви днес Борисов. Междуврумонно днес съветникът по вътрешна политика на президента Николай Копринков се срещна в парламента с Цветанов. За отношенията ни с Турция той обяви, че те трябва да са прагматични и в интерес на България.„В региона нито се надценяваме, нито се изживяваме като основен фактор на Балканите и Югоизточна Европа. Имаме съседи, с които сме длъжни да общуваме. В Турция с хиляди неща не сме съгласни, те обаче са на нашата граница и са коректни и към България, и към ЕС. Това е, че задържат на своя територия мигрантската вълна. Това е основание да сме в ежеминутен диалог, защото нямам натиск на границата”, обяви премиерът.Той обяви още, че в интерес на страната ни е Македония да е член на Европейския съюз и НАТО и България трябва да я подкрепи след подписването на договора за добросъседство.„Разбира се договора за добросъседство с Македония, който очакваме да подпишем на 2 август, е изключително важен… Но по-добре ли е Македония в НАТО и ЕС, или една раздирана от междуособици държава на нашата граница”, каза министър-председателят.", "date": "2017.07.07", "title": "Борисов: Самолетите за Военновъздушните сили трябва да са нови"}
{"url": "http://www.novinite.bg/articles/146783/Ogranicheni-pravomoshtiya-za-chastnite-sadebni-izpalniteli", "text": "Парламентът прие на първо четене предложенията на омбудсмана Мая Манолова, с които се ограничават правомощията на частните съдебни изпълнители, банките и монополите, пише ДАРИК.    Депутатите подкрепиха единодушно четирите законопроекта за промени в Гражданския процесуален кодекс, внесени от ГЕРБ, \"БСП за България\", \"Обединените патриоти\" и \"Воля\". С измененията се подобрява процедура по призоваване на длъжника. Той трябва да бъде търсен най-малко три пъти на посочения от него адрес, като един от тях задължително да е в неработен ден.   Обвързва се несеквестируемият доход на длъжника с размера на минималната работна заплата. Предвижда се и възможност възражението на длъжника срещу заповед за незабавно изпълнение със заявител банка, да спира изпълнението, както и правото на длъжника да обжалва определената от съдебния изпълнител оценка на недвижимия имот.   След гласуването омбудсманът Мая Манолова посочи, че с подкрепата си депутатите са дали ясен знак, че стоят на страната на обществения интерес, а не на частни икономически интереси. Тя отбеляза, че дяволът е скрит в детайлите и затова ще следи много внимателно работата по промените между първо и второ четене.Манолова изрази надежда, че в нея ще се включат представители на граждански организации, на Камарата на частните съдебни изпълнители и на асоциацията на банките. Надявам се, че между двете четения няма да се промени философията на промените, коментира тя.", "date": "2017.07.07", "title": "Ограничени правомощия за частните съдебни изпълнители"}
{"url": "http://www.novinite.bg/articles/146822/I-vtorata-stenograma-na-KTB-e-razprostranena", "text": "Президентът  публикува та от консултациите в президентската институция от 14 юли 2014 г., посветени на финансовото състояние на държавата, съобщават от \"Дондуков\" 2 и публикуват текста от разговорите, предаде НОВА.", "date": "2017.07.07", "title": "И втората стенограма на КТБ е разпространена"}
{"url": "http://www.novinite.bg/articles/146820/Devstvenite-mesta-za-pochivka", "text": "\r\nНяколко прекрасни места за почивка, за които вероятно нямате и представа, че съществуват. Популярните места за почивка край летищата са многолюдни, освен това и доста скъпи. Затова предлагаме да поразгледаме в „далечина“. Така ще опознаете интересни места, където та е , плажовете са чисти, а ите са неповторими, пише Profit.bg.\r\nКаш, Турция\r\nМежду Средиземно и Егейско море, далеч от шумните курорти и големите градове, се намира град Каш. Тук няма да откриете големи хотели и туристически тълпи. Вместо това ви очакват тесни улици, уютни кафенета, пъстри сувенирни лавки, рибен пазар и съвременен яхтклуб. Край Каш има планина, гори и плажове за всеки вкус. В самия град ще видите доста антични паметници – от руини на древни храмоде до елински театър, гробница с барелефи и др. Градът е популярен сред любителите на гмуркането. Крайбрежните води крият руини от потънали антични градове, подводни пещери и рифове. Там ще откриете баракуди, скатове, морски костенурки и др.\r\nПояна-Брашов, Румъния\r\nДори през лятото не е късно да се замислите за зимни приключения и да потърсите нови маршрути като алтернатива на вече познатите курорти. Чист въздух, 14 000 км ски трасета – защо да не дойдете в този планински курорт в Трансилвания - Пояна-Брашов? През свободното време от ските може да поиграете тенис или футбол, да поседите в автентичен ресторант или пък да се разходите до замъка Бран и кралския дворец Пелеш.\r\nЕзеро Валхензее, Германия\r\nВ самото сърце на Баварските Алпи, на височина 800 метра над морското равнище, се намира езерото Валхензее. То е заобиколено от заснежени върхове. Това е едно от най-големите, най-дълбоките и най-чистите високопланински езера в Германия. Образувало се е в резултат на топенето на ледник и към днешна дата се подхранва с вода от други ледници. По бреговете на Валхензее ще откриете много къщи за гости и кафенета. Температурата на водата през лятото не се покачва над 8 градуса. Поради това тук най-често не се плува, а се кара сърф. Езерото се намира на около 80 км от Мюнхен.\r\nПрироден парк Кабо де Гата, Испания\r\n40 км плажове, скали от вулканичен произход, солени блата и живописни рибарски селища. Това представлява природен парк Кабо де Гата. Тук можете активно да почивате. В парка ви очакват доста редки птици. Например розово фламинго и белоглави лешояди. През пролетта и лятото тук се събират 150 вида пернати, преди да отпътуват до Африка и обратно.\r\nЕкс ан Прованс, Франция\r\nМоже да започнете запознанството с тази романтична френска провинция от нейната средновековна столица – Екс ан Прованс. Улици, дворци, храмове, интересни къщи и фонтани – можете с лекота да се пренесете в миналото. Един от най-интересните градски музеи е работилницата на Пол Сезан. В нея всичко е оставено така, както е било, когато художникът е жив. Друга легендарна  е кафенето Des Deux Garçons. Едно време то е посещавано от Зола, Жирардо и Кокто.\r\nФиорд Люсе, Норвегия\r\nТова е един от най-известните норвежки фиорди. Тук няма да видите просто величествена северна природа. Очакват ви различни видове активен спорт – хайкинг, езда по планините, катерене, бейсджъмпинг и др. Най-интересната  в региона е скалата Прекестулен. В околностите на фиорда може да откриете различни семейни пансиони и малки къщи за настаняване на гости.\r\n", "date": "2017.07.07", "title": "Девствените места за почивка"}
{"url": "http://www.novinite.bg/articles/146824/Oficialno-Mariya-Gabriel-e-veche-chlen-na-Evropejskata-komisiya", "text": "Съветът на ЕС съобщи официално преди минути, че Мария Габриел е назначена за член на Европейската комисия. Това съобщиха от пресцентъра на ПП ГЕРБ. Встъпването в длъжност е от днес със срок до 31 октомври 2019 година, когато изтича мандатът на Комисията „Юнкер\", предаде \"Фокус\".", "date": "2017.07.07", "title": "Официално: Мария Габриел е вече член на Европейската комисия"}
{"url": "http://www.novinite.bg/articles/146790/Donald-Tramp-napisa-v-Twitter-che-s-netarpenie-ochakva-sreshtata-si-s-Putin", "text": "Президентът на САЩ Доналд Тръмп написа в Twitter, че с нетърпение очаква срещите си с лидери от целия свят, включително с руския му колега Владимир Путин, предаде НОВА.\"С нетърпение очаквам днешните срещи със световните лидери, в това число и моята среща с Владимир Путин. Имаме много неща за обсъждане\", се казва в туита. ", "date": "2017.07.07", "title": "Доналд Тръмп написа в Twitter, че с нетърпение очаква срещата си с Путин"}
{"url": "http://www.novinite.bg/articles/146769/Bunt-v-meksikanski-zatvor-zavarshi-s-28-jertvi", "text": "Бунт в мексикански затвор завърши с 28 жертви, предаде НОВА.Трагедията се разиграла в мексиканския град Акапулко.Между излежаващите наказания избухнали сблъсъци, заради съперничество между затворнически банди.В операцията по потушаване на размириците са се включили и хеликоптери.Безредиците в мексиканските затвори са често явление и в много от случаите се стига до човешки жертви. ", "date": "2017.07.07", "title": "Бунт в мексикански затвор завърши с 28 жертви"}
{"url": "http://www.novinite.bg/articles/146796/Borisov-Ne-sme-poemali-angajiment-da-priemem-dopalnitelno-migranti", "text": "България не е поемала ангажимент да приема допълнително мигранти, заяви премиерът Бойко Борисов по време на днешния парламентарен контрол. Той отговори на питане на лидера на БСП Корнелия Нинова относно Бялата книга за развитието на Европа, предложена от председателя на Европейската комисия. На кой от петте варианта за развитие на ЕС се спира България, попита Нинова, пише ДАРИК. „Бялата книга за бъдещето на Европа представя 5 сценария за бъдещето на Европа. Всеки един съдържа възможности и предизвикателства. България има интерес да участва в силна и обединена Европа с повече интеграция. Основна цел е включването ни в Шенген“, каза премиерът. На уточняващ въпрос на Нинова дали България е поемала ангажимент за допълнителна квота за мигранти, Борисов заяви, че не сме поемали никакъв ангажимент. „Що се отнася до миграцията мога да кажа какво съм говорил пред Европейския съвет. Проблемът е, че Вишеградската четворка по принцип не поиска да приема мигранти не, че не иска допълнително квоти. Ние се бяхме съгласили на 1200, ако не ме лъже паметта, които по релокация да дойдат в България. Дойдоха 2-ма и един избяга. На Европейския съвет зададох въпрос на колеги-допускаме, че приемаме 1200 мигранти, ще ми разрешите ли да направя затвор, за да ги задържа там, тъй като вече имаме по 20-30 пъти задържане на един и същи човек. На границата със Сърбия, връщаме го, пак бяга, пак го връщаме. Те не искат да стоят тука, те и в Унгария и Полша не искат да стоят“, заяви Борисов.„Не само, че не сме поемали никакъв ангажимент, ние не можем дори стария си ангажимент да изпълним по простата причина, че миграционният ни натиск в момента е почти нула. В същото време това, което сме поели като релокация, те не желаят да стоят в България. Нищо допълнително от това, което и служебния кабинет преди няколко месеца прие. Нищо различно няма. Нито аз съм поемал ангажимент“, обясни премиерът. Що се отнася до Европа на две скорости, Борисов заяви, че заради това се полагали толкова много усилия се полагали да влезем в чакалнята на еврозоната. „Влизането в чакалнята не носи риск за нас, защото гарантира инвестиции и намаляване на лихвите по кредитите. Ако не искаме да изпаднем на 2-3-та или 5-та скорост-газ, за да стигнем, за да стигнем до развитите европейски държави и да си изпълним“, коментира Бойко Борисов. Той обясни, че от понеделник имаме целия достъп до Шенгенската информационна система. „Вече влизането в Шенген вече е чисто политическо решение. Не виждам нещо, което би могло да ни тревожи в момента“, заяви Борисов.", "date": "2017.07.07", "title": "Борисов: Не сме поемали ангажимент да приемем допълнително мигранти"}
{"url": "http://www.novinite.bg/articles/146781/Nikolaj-Koprinkov-iznenadvashto-se-sreshtna-s-Cvetan-Cvetanov", "text": "\r\nСъветникът на президента по вътрешна политика  изненадващо се срещна с председателя на ПГ на ГЕРБ , предаде репортер на bTV. След разговора, Копринков заяви, че та е била по негова инициатива.Темата на разговор била как да се изглади напрежението между институциите.\r\nВ последните седмици се разрази словесна престрелка между президента Румен Радев и зам.-председателя на ГЕРБ  във връзка със скандала за избор на изтребител за Военновъздушните ни сили.\r\n", "date": "2017.07.07", "title": "Николай Копринков изненадващо се срещна с Цветан Цветанов"}
{"url": "http://www.novinite.bg/articles/146811/Kolko-plashtat-na-zvezdite-za-reklama-v-Instagram", "text": "Силата на социалните медии бе подчертана от нов доклад, според който всеки от постовете на Кристиано Роналдо в Instagram му носи 400 163 долара (310 000 паунда), пише Profit.bg.Проучване на Hopper поставя влиянието на футболиста на Реал Мадрид на трето място в списъка с най-печелившите знаменитости в тази социална мрежа - след певицата Селена Гомез и риалити звездата Ким Кардашиян, съобщава Daily Mail. Роналдо, който се гордее със своите 106 милиона последователи, е плодотворен сътрудник, редовно добавяйки снимки от екскурзиите му по целия свят. Роналдо е един от само двамата спортисти в топ 10. Баскетболната сензация Леброн Джеймс заема десетото място, като всеки от неговите постове му печели 120 049 долара (93 000 паунда).Двамата с Роналдо са единствените двама мъже в списъка, като риалити семейството Кардашиян доминира в него. Освен Ким, в първите седем получават позиции Кортни и Кардашиян, както и Кендъл и Кайли Дженър. Останалата част от десетката се състои от Кара Делевин и Джиджи Хадид.Вижте подреждането:1. Селена Гомез - 122 милиона последователи – 549 000 долара на публикация 2. Ким Кардашиян - 100 милиона последователи – 500 000 долара на публикация 3. Кристиано Роналдо - 104 милиона последователи – 400 000 долара на пост 4. Кайли Дженър - 95 милиона последователи – 400 000 долара на публикация 5. Кендъл Дженър - 81.7 милиона последователи – 369 000 долара на публикация 6. Клои Кардашиян - 68 милиона последователи – 249 000 долара на публикация 7. Кортни Кардашиян – 57.8 милиона последователи – 249 000 долара на публикация 8. Кара Делевин - 40.4 милиона последователи – 150 000 долара на публикация 9. Джиджи Хадид - 34.7 милиона последователи – 120 000 долара на публикация 10. Леброн Джеймс – 30.7 милиона последователи – 120 000 долара на публикация", "date": "2017.07.07", "title": "Колко плащат на звездите за реклама в Instagram"}
