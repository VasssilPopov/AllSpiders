{"url": "https://www.novinite.bg/articles/173735/Pri-migrantski-natisk-prashtat-1200-ot-armiyata-na-granicata", "text": "\r\nПри мигрантски натиск армията има възможност да прати 1200 души на границата в рамките на първите 24 часа. Това стана ясно от думите на вицепремиера и военен министър Красимир Каракачанов след съвещание в МС при премиера със службите заради ситуацията в съседна Гърция и Турция заради раздвижване на големи групи мигранти.\r\n\r\nКаракачанов обясни, че не е отпаднала напълно възможността тези групи да се насочат към България, въпреки че ситуацията в съседните страни е овладяна. Армията и МВР пък са готови с план и при нужда да се засили присъствието по границата.\r\nКаракачанов обясни, че данните от партньорските служби показват, че тези групи имат своеобразни тартори, които организират движението им. Той не изключи възможността това да има и политически цели предвид предстоящите евроизбори и призова партиите да не се възползват от ситуацията в предизборната кампания. Каракачанов не уточни от кого според него може да се използва ситуацията с мигрантите и кой ги подбужда. Само уточни, че не е задължително това да са европейски партии. „Ако някой иска да по някакъв начин да дестабилизира Европа през подобни маси емигранти с внедрените си вътре хора, той може да се опита да го направи”, каза Каракачанов. И добави: „Ако ни мисли да провокира България отвън, ние сме взели всички необходими мерки това да не се случи”. По думите му хората трябва да са спокойни и да имат доверие в институциите. Каракачанов увери, че са взети нужните мерки, а МО и МВР да пратят хора и специализирана транспортна техника, като Каракачанов уточни, че не става дума за танкове.\r\nВътрешният министър Младен Маринов припомни, че са усилили дежурствата от Гранична полиция, но наред с това са изпратили допълнително присъствие на жандармерията в малките населени места покрай границата, които при готовност да реагират. Маринов поясни, че във вторник МО и МВР ще направят посещение на района. Не искаме да има паника, каза той и поясни, че няма да допуснат мигранти на наша територия. И двамата увериха, че в българските лагери няма подобна организация сред мигрантите, предвид че заетостта им е много ниска.\r\n", "date": "2019.04.08", "title": "При мигрантски натиск пращат 1200 от армията на границата"}
{"url": "https://www.novinite.bg/articles/173749/Ninova-Vlizam-na-KSNS-s-tri-konkretni-predlojeniya", "text": "„Влизам на КСНС с три конкретни предложения”, заяви лидерът на БСП Корнелия Нинова пред президентството. „Първо – изцяло нов антикорупционен закон, за който имаме готовност. Второ – правила за избор на двамата европейски прокурори, които трябва да работят в България. Третото е разговори за промяна на правомощията на главния прокурор и налагане на съдебен контрол върху актовете на прокуратурата”.", "date": "2019.04.08", "title": "Нинова: Влизам на КСНС с три конкретни предложения"}
{"url": "https://www.novinite.bg/articles/173750/Zapochna-zasedanieto-na-KSNS", "text": "На „Дондуков“ 2 започна свиканото от държавния глава Румен Радев заседание на Консултативния съвет за национална сигурност /КСНС/, посветено на противодействието на корупцията по високите етажи на властта и необходимостта от мерки в тази насока. Това е второто заседание на консултативния съвет, свикано от президента Румен Радев за предприемане на реални мерки за борба с корупцията, след становището на КСНС от 17 октомври 2017г. Членовете на консултативния съвет тогава декларираха, че е необходим комплексен подход, който наред с  превенцията, да се фокусира и върху разкриването, разследването и реализирането на наказателна отговорност; нормативна база, която да обхваща всички аспекти на превенцията, противодействието и борбата с корупцията; ефективни институции и механизми, както за превенция и пресичане на корупционни практики, така и за своевременно разкриване и разследване на корупционни престъпления. Тези постановки не бяха заложени в цялост в приетия антикорупционен закон, на който държавният глава наложи цялостно вето. Призив за реално противодействие на корупцията в България беше отправен от държавния глава и в неговия публичен отчет по случай две години от встъпването му в длъжност от януари 2019 г., в който се подчертаваше, че: „…Историята е показала, че закърняването на представителната демокрация води до концентрация на политическата власт в тесен елит, който трансформира тази власт в икономически облаги и ги влага в още повече власт. Така този елит бетонира властта си и порочният кръг се затваря. Оттам и растящите бедност и неравенства, незадоволителният темп на развитие, настъплението срещу демокрацията, чувството за обреченост и безпътица, емиграцията и демографската катастрофа. Крайно време е да се разграничат корумпирани от ограбвани; сенчест и олигархичен бизнес от почтено предприемачество. Механизмите за контрол над властта трябва да се разширят и да включват не само формални проверки на имотни декларации на политиците, а и какви пари харчат, имат ли свързани и подставени лица за скрито придобиване на фирми, активи, имоти и сметки у нас и в чужбина. За да върви обществото ни напред, трябва да се възстанови доверието на гражданите в държавността, а това минава неизбежно през възмездието – безкомпромисно наказателно преследване на корумпираните и грабителите. Апелирам КПКОНПИ, прокуратурата, МВР и службите да навлязат и в старателно отбягвания периметър на властта, в потенциални зависимости между политици, собственици на фирми, които печелят крупни обществени поръчки, и потенциални подставени лица. Ако това не стане, разпадът ще продължи, а търсенето на справедливост може да излезе извън рамките и механизмите на закона. Управляващият елит трябва да реши въпроса за ускореното икономическо и социално развитие на страната. Който иска да управлява, трябва да предложи високообразовани, компетентни и почтени хора, мотивирани да работят в полза на обществото. Ако партиите искат да се видят на бъдещия политически хоризонт, трябва да се чистят от корумпирани и некомпетентни кадри с управленски амбиции. Ако нашето общество осъзнае своята сила и отговорност, то може да се справи с истинския проблем на България – безнаказаните престъпност и корупция. Ако се справим с този проблем, ще се гарантира прозрачна и справедлива обществена и бизнес среда, в която и другите проблеми ще намерят своето решение.“", "date": "2019.04.08", "title": "Започна заседанието на КСНС"}
{"url": "https://www.novinite.bg/articles/173751/Siderov-Ne-ochakvam-nyakakav-reshitelen-rezultat-ot-tozi-KSNS", "text": "Темата за корупцията е важна, но ще попитам как тя е свързана с националната сигурност. На високите етажи на властта са таванските помещения, властта обикновено е на вторите етажи. Това каза лидерът на партия „Атака“ Волен Сидеров преди заседанието на КСНС при президента, предаде репортер на Novini.bg.Той призова първо да се търси има ли закононарушения и тогава да се търси прокуратурата. Той поясни, че прокуратурата е образувала 130 дела с обвинения на министри, заместник-министри, шефове на агенции, като 40 от тях вече са с присъди.„Представителите на КПКОНПИ би трябвало да са поканени специално на този съвет, както и представители на ДАНС“, каза лидерът на „Атака“. „Не очаквам някакъв решителен резултат от този съвет. Този съвет може да препоръча нов закон. Това не става с нови закони, а с нови хора, с нова съвест. Отдалечихме се от народа си и това е лошо“, отбеляза той.„Бях против полицейщината, която се въвежда, защото с един донос могат да ти съсипят живота. Затова аз каня млади и нови хора, които не са опетнени“, подчерта Сидеров.„Няма да подкрепя подписка на БСП. Ако искам да подкрепя подписка, ще я направя сам“, каза още Волен Сидеров.", "date": "2019.04.08", "title": "Сидеров: Не очаквам някакъв решителен резултат от този КСНС"}
{"url": "https://www.novinite.bg/articles/173734/Kanazireva-poiska-ostavkata-na-Totev-ot-Plovdiv-2019", "text": "Председателят на групата общински съветници от „Съюз за Пловдив“ Дани Каназирева поиска оставката на Иван Тотев от поста на председател на управителния съвет на фондация „Пловдив 2019“. Това стана по време на извънредната сесия на Общинския съвет, свикана по искане „Съюз за Пловдив“ и ВМРО-БНД. Повод за предложението на Каназирева стана обсъждането на искането на оставките на артистичния директор на фондацията.  „Наистина ли вярваме, че тези жени и мъже във фондацията могат да носят цялата отговорност за провалите с Европейска столица на културата? Наистина ли някой от нас допуска, че те сами са взимали решенията, когато са отпускали финансиране за този или онзи проект“, попита Каназирева.Съветничката призова колегите да не се задоволяват с отстраняване на по-малките фигури и така да оневинят главния виновник.   „Основният виновник за непрозрачното харчене на парите, за политическото подчиняване на цялата фондация и за забавянето на основните инфраструктурни проекти е на председателя на управителния съвет на „Пловдив 2019“, каза още съветничката. Дани Каназирева изреди мотивите за своето предложение. Първо, серията промени в състава на фондацията и отстраняването на всички свободомислещи и независими от общината експерти. Второ, липсата на прозрачност за харченето на парите и отказът за внасяне на отчети, въпреки че Общинският съвет прие предложението на „Съюз за Пловдив“ за тримесечно отчитане. Трето, нито един проект не е готов – нито площадът, нито художествената галерия.  „Оставка на кмет се взима на избори и те предстоят след няколко месеца. Но още днес можем да дадем силен знак на пловдивчани, че за провалите се носи отговорност. Така трябва да бъде в нашия град. Още днес можем да отстраним председателя на фондацията“, призова Каназирева.  Тя каза още, че Тотев може да защити авторитета на експертите от фондацията и да не прикрива собствената си отговорност зад тях.  „Един достоен мъж никога не се крие зад една жена. Призовавам го да излезе пред нас, да поеме смело отговорността и да се оттегли като председател на управителния съвет на фондация „Пловдив 2019“, завърши изказването си Каназирева.", "date": "2019.04.08", "title": "Каназирева поиска оставката на Тотев от „Пловдив 2019“"}
{"url": "https://www.novinite.bg/articles/173753/Mareshki-oglavi-speshen-krizisen-shtab-za-spravyane-s-migrantite", "text": "Лидерът на ВОЛЯ и зам.-председател на НС Веселин Марешки оглави спешен кризисен щаб за справяне с мигрантските проблеми по границата ни с Гърция. Политикът обяви, че „ВОЛЯ – Българските Родолюбци” имат готовност да изпратят 5 000 доброволци. „Това са истински родолюбци, хора, които милеят за България и са готови да я защитават от всякакви набези на нежелани „гости”, заяви Веселин Марешки. Ще припомним, че през последните няколко дни ескалира напрежение в мигрантския лагер край Солун. Хиляди бежанци опитаха да тръгнат към Западна Европа. Маршрутът им е или през България, или през Северна Македония.", "date": "2019.04.08", "title": "Марешки оглави спешен кризисен щаб за справяне с мигрантите"}
{"url": "https://www.novinite.bg/articles/173755/Cvetanov-Da-svikash-KSNS-mesec-predi-izborite-ima-edinstveno-politicheska-cel", "text": "Президентът на Република България е длъжен на свиква КСНС на всеки три месеца, а такъв не се е състоял близо година. Отделно днешният КСНС е изцяло координиран с БСП, като датата също не е случайна – близо месец преди изборите. Всичко това ме кара да смятам, че това заседание има по-скоро някаква политическа цел. Това заяви пред журналисти в гр. Смядово (област Шумен) зам.-председателят на ГЕРБ Цветан Цветанов. По думите на Цветанов решението на СДС и „Обединени земеделци“ да подкрепят ГЕРБ за предстоящите европейски избори е оценка за европейската визия на партията и реализираните политики на европейско ниво. Той анонсира, че предстои подписването на споразумение с друга земеделска организация и Съюза на репресираните от комунизма \"Памет\". „На 26 май трябва да дадем ясен отговор искаме ли да продължим да бъдем част от силна и обединена Европа и да се възползваме от европейската солидарност. Този вот ще бъде и генерална репетиция за местните избори, както и оценка за работата на кметовете на ГЕРБ. Европейските избори ще ни дадат ясна представа с каква подкрепа разполагаме в различни населени места, където не управляваме, и дали хората виждат алтернатива в наше лице“, заяви Цветанов. Зам.-председателят на ГЕРБ подчерта, че всички кметове на партията в Шуменска област се ползват с високо обществено доверие. „Нима за община Смядово има по- добър избор за кмет от Иванка Николова. Ние вече водим разговори и с потенциални кандидати за кметове на места, където ГЕРБ не участва в местната власт“, съобщи Цветанов и допълни, че представителите на ГЕРБ целогодишно са сред хората, не само преди избори. „Това е единственият начин от първо лице да се запознаем с проблемите на различните населени места и да търсим начини за тяхното решение“, каза още той.", "date": "2019.04.08", "title": "Цветанов: Да свикаш КСНС месец преди изборите има единствено политическа цел"}
{"url": "https://www.novinite.bg/articles/173758/Cvetanov-nyama-drama-s-Fandakova-otnosheniyata-im-perfektni", "text": "\"Тя ми се обади, разговаряхме. Смятам, че беше извадено от контекста, Йорданка Фандъкова действително се почувства, че по някакъв начин е била употребена в тази цялостна медийна атака, която се води срещу ГЕРБ\", каза Цветан Цветанов, цитиран от Агенция Фокус.  Той направи коментара по повод вчерашните думи на Йорданка Фандъкова направени в ефира на Нова, че в ситуация като скандала около апартаментите, тя би си тръгнала от всички управленски постове. \"Имаме перфектни отношения, познаваме се от 2005 година, имаме невероятно доверие, което сме градили през годините. Уважавам я изключително много и ще продължавам да я уважавам\", добави Цветанов.  Пред журналистите бившият министър на вътрешните работи изтъкна, че всичко, което е правил и продължава да прави е да не нарушава закона. \"Не съм го нарушил и истината ще излезе, но малко ще са онези, които след това ще се  обадят и ще се извинят\", оплака се той. Цветанов каза и че е готов да заведе съдебни дела към определени хора, защото \"действително преминаха границите на нормалното и в обсъждания, и в коментари\".", "date": "2019.04.08", "title": "Цветанов няма драма с Фандъкова, отношенията им – перфектни"}
{"url": "https://www.novinite.bg/articles/173759/Antikorupciya-se-zahvana-s-imotite-na-Angelkova-i-Jablyanov", "text": "Върховна касационна прокуратура възложи на Антикорупционната комисия проверка по сигналите за закупените жилища от министъра на туризма Николина Ангелкова и публикации в медиите за вила на народния представител Валери Жаблянов без ясен произход на средствата за построяването й, съобщиха от държавното обвинение.От там допълниха, че сигналът е постъпил във ВКП на 8 април от група депутатиот НФСБ след медийните публикации за придобитите от Ангелкова недвижими имоти, както и публикация във вестник „24 часа“ със заглавие: “Депутатът Валери Жаблянов построил вила в „Симеоново“ със заем, но не е декларирал кредит“.На основание чл. 145 ал. 1 т. 3 от Закона за съдебната власт, чл. 82 и чл. 83, т.8 от Закона за противодействие на корупцията и за отнемане на незаконно придобитото имущество, проверката е възложена на Дирекция „Противодействие на корупцията“ при КПКОНПИ, която по силата на този закон е компетентен орган да извършва проверки срещу народни представители, членове на Министерски съвет и заместник-министри.Върховна касационна прокуратура е разпоредила на органите на Комисията да извършването на следните действия:изискване на информация относно притежаваните от проверяваните лица недвижими имоти, относно историята по собственици на всеки от закупените имоти, относно актуалното състояние на дружеството - продавач, относно декларирането на имотите в съответните общински райони, относно заплащането на продажната цена и дължимите данъци и такси, както и относно произхода на средствата за покупката.С разпореждане на прокурор от съответните нотариуси ще бъдат изискани пълни копия от нотариалните дела за всяка сделка, при стриктно спазване на разпоредбите на Закона за нотариусите и нотариалната дейност. Дадени са също указания да се снемат обяснения от всеки купувач, както и от лицата, представляващи дружеството – продавач, включително и относно предни отношения и познанства между тях, начин на установяване на контакт и начални преговори, начин на получаване на информация за обявения за продажба имот и неговата цена и осъществени последващи действия.От всяко от проверяваните лица ще се поиска съгласие за разкриване на банкова тайна, като при липса на такова ще се процедира по реда на Закона за кредитните институции.", "date": "2019.04.08", "title": "\"Антикорупция\" се захвана с имотите на Ангелкова и Жаблянов"}
{"url": "https://www.novinite.bg/articles/173738/Cvetanov-Imam-gotovnost-da-zaveda-dela-sreshtu-hora-koito-s-izkazvaniyata-si-po-moj-adres-preminaha-granicata", "text": "Проверката, която в момента тече срещу мен, ще покаже, че не съм извършил нищо незаконно. Истината в крайна сметка ще излезе наяве, но дали тогава ще получа извинение? В непрекъснат контакт съм с адвоката си и имаме готовност да заведем дела срещу хора, които с изказванията си по мой адрес преминаха границата на нормалното. Това съобщи пред журналисти във Велики Преслав зам.-председателят на ГЕРБ Цветан Цветанов. Зам.-председателят на ГЕРБ за пореден път обясни, че не е прикривал проверка срещу сградата „Златен век“, а даже напротив – според изискванията на АПК е препратил сигнала на компетентните институции, тъй като вътрешната комисия в Народното събрание не може да прави проверки. „Разследването ще покаже, че моята сделка е започнала на много по-ранен етап и разликата, която съм доплатил, е много по-висока от тази, която се тиражира. Дори е двойно по-висока от цената на президентския апартамент“, коментира той. Цветанов подчерта високият морален стандарт в ГЕРБ и попита защо БСП вместо да поиска оставките на хора с повдигнати обвинения от прокуратурата, партията дори ги поощрява. Пред представителите на медиите Цветан Цветанов обясни, че ПП ГЕРБ от една година води подготовка за местните избори и говори с потенциални кандидати за кметове. „След края на европейските избори ще бъде направен анализ както на резултатите от работата на всички кметове от ГЕРБ, така и техният личен принос по време на европейската кампания“, информира той.", "date": "2019.04.08", "title": "Цветанов: Имам готовност да заведа дела срещу хора, които с изказванията си по мой адрес преминаха границата"}
{"url": "https://www.novinite.bg/articles/173728/Karakachanov-sled-sreshta-pri-Borisov-za-imigraciyata-Situaciyata-e-pod-kontrol", "text": "\r\nИ в Турция, и в Гърция, сред средите на имигрантите има хора, които организират движение сред тях. Турция още миналата седмица взе мерки, арестувани хора има, в Гърция също се успокои обстановката, но тя може да ескалира, предвид предстоящите празници, идват и европейски избори. Това каза вицепремиерът и министър на отбраната Красимир Каракачанов след среща при премиера Борисов, на която бяха обсъдени процесите по активизиране на имигрантите в Гърция и Турция през последните дни. В Министерския съвет присъстваха ръководствата на МВР, на Министерството на отбраната и на армията, които докладваха пред премиера за ситуацията по южната граница.\r\n\r\n\r\n\r\n\r\n\r\n\r\n\r\n", "date": "2019.04.08", "title": "Каракачанов след среща при Борисов за имиграцията: Ситуацията е под контрол"}
{"url": "https://www.novinite.bg/articles/173742/Cvetan-Cvetanov-se-sreshtna-s-aktiva-na-GERB-vav-Veliki-Preslav", "text": "Зам.-председателят на ГЕРБ Цветан Цветанов се срещна днес с актива на партията във Велики Преслав (област Шумен). На събитието присъстваха и кметът на Шумен и областен координатор на ГЕРБ Любомир Христов, както и народните представители от ГЕРБ-Шумен Димитър Александров и Румен Генов. Пред всички присъстващи на срещата Цветан Цветанов изказа своята увереност, че на предстоящите Европейски избори ПП ГЕРБ ще се представи отлично. Той допълни, че това ще даде възможност на партията да проведе спокойно подготовката за местния вот. По думите на Цветанов в БСП има тежки вътрешнопартийни проблеми и именно желанието на Корнелия Нинова да ги прикрие я кара да бъде толкова агресивна спрямо ГЕРБ.„Важно е обаче да се знае, че победата на ГЕРБ на европейските избори ще направи процеса на разпад в БСП необратим“, обясни той. „Местните избори са изключително важни, защото именно местната власт е гръбнакът на държавното управление. Ето защо правителството не дели общините на „наши“ и „ваши“. Заради тази грижа на правителството за българските региони и европейската солидарност, българските населени места се модернизират и добиват европейски облик. От подобрената среда за живот се възползват всички граждани, не само членовете на ГЕРБ“, каза още Цветанов. В тази връзка той призова актива на ГЕРБ да се бори с фалшивите новини на БСП чрез непрекъснати срещи с хората, на които да се разясняват всички успехи и политики на правителството. „За предстоящите европейски избори трябва да разгърнем информационна кампания, която да е насочена към показването на всички ползи от членството на България в ЕС и положителния ефект от европейската солидарност. Наскоро ЕП одобри рекордно висок европейски бюджет за България от 18 млрд. лв. Тези средства ще отидат за регионално развитие, инфраструктура, околна среда и заетост“, обясни зам.-председателят на ГЕРБ.Цветан Цветанов бе категоричен, че състоянието на партийните структури на ГЕРБ в Шуменска област е добро и те са готови за европейските и местните избори тази година.", "date": "2019.04.08", "title": "Цветан Цветанов се срещна с актива на ГЕРБ във Велики Преслав"}
{"url": "https://www.novinite.bg/articles/173705/Otbelyazvame-Mejdunarodniya-den-na-romite", "text": "8 април е обявен за Международен ден на ромите през 1992 г. Идеята, която ООН и Европейския съюз са подкрепили, била на Международната организация \"Романо юнион\". В различните страни се припомнят традициите на ромите - тяхната богата култура и история.Днес ромите са най-многобройното европейско малцинство, като общностите им се срещат по целия континент от Испания и Португалия през Германия и Франция до Източна Европа и Балканския полуостров.Изборът на датата никак не е случаен. На този ден се отдава почит и на загиналите по време на холокоста роми. Малко известен факт е, че единствената държава в Европа, спасила своите роми от нацистките концлагери, е България.През 1971 г. в Лондон се провежда за първи път Световен ромски конгрес, с участието на представители на ромите от всички континенти и на правителството на Индия. Тогава е поставено началото на световното ромско движение за утвърждаване и развитие на ромската култура и идентичност. Приети са флагът и химнът на ромите. Химнът е песента „Джелем, джелем\" на Жарко Йованович от 1969 г., а знамето изобразява синьото небе, зелената земя и червеното колело на постоянното движение.", "date": "2019.04.08", "title": "Отбелязваме Международния ден на ромите"}
{"url": "https://www.novinite.bg/articles/173710/Petima-zadarjani-sled-specakciya-v-Dimitrovgrad", "text": "Петима души са задържани при акция на Специализираната прокуратура и ГДБОП в Димитровград.Новината съобщи гл. секретар на МВР Ивайло Иванов в ефира наbTV.Той допълни, че групата се е занимавала с рекет и лихварство.\"В момента се извършват процесуално-следствени действия. Имаме пет задържанилица. Акцията стартира рано тази сутрин. Когато приключим, колегите ще дадатповече информация”, заяви гл. комисар Иванов.Главният секретар на МВР каза още, че групата е действала не само в град", "date": "2019.04.08", "title": "Петима задържани, след спецакция в Димитровград"}
{"url": "https://www.novinite.bg/articles/173733/Saveshtanie-pri-ministar-predsedatelya-Bojko-Borisov", "text": "Мерки за реакция във връзка с бежанската ситуация около Солун бяха обсъдени на днешното спешно съвещание при министър-председателя Бойко Борисов. Тази сутрин премиерът събра в Министерския съвет вицепремиера и министър на отбраната Красимир Каракачанов, министъра на вътрешните работи Младен Маринов и ръководството на Гранична полиция.Министър-председателят обърна внимание, че случващото се е точно в навечерието на европейските избори, във време, в което 95% от миграцията е намаляла в Европа. Помните колко тежък бе Балканският път, успяхме да се справим тогава. Границата с Турция се пази добре, споразуменията работят, но с Гърция е проблем, отбеляза премиерът Борисов и обърна внимание, че точно около Солун, в Гърция се развиват тези процеси. Жандармерията е там, армията има готовност, насищаме с техника и хора, за да може да опазим държавата, отбеляза Борисов. По думите му трябва да има готовност за задържане на бежанци, така че да не се разпръснат из страната. Министър-председателят разпореди да се видят центровете, да се вземат всички мерки, службите да подават своевременно информация за обстановката, ако е необходимо да се усилят ГКПП-тата по южната граница. Боцев е  в готовност със силите със специално предназначение, да се надяваме, че няма да стигаме до такъв вариант, но всичко трябва да се проиграе, добави премиерът Борисов.", "date": "2019.04.08", "title": "Съвещание при министър-председателя Бойко Борисов"}
{"url": "https://www.novinite.bg/articles/173737/Ot-Arteks-pitat-Borisov-Zashto-nas-ne-kanite-na-sreshta", "text": "След като стана ясно, че премиерът Бойко Борисов се среща с представители на инициативния комитет \"Лозенец\", който организира протестите срещу строителството на небостъргача \"Златен век\", управителят на \"Артекс\" Пламен Мирянов също поиска разговор с него.В писмото си  архитектът призна, че е научил с изумление за срещата с протестиращите. В същото време той правил няколко опита да се види с премиера, но му била отказвана.  \"Правя неколкократни опити да Ви помоля да се свържете с нас и да ни поканите да присъстваме на тази среща. До този момент получавам категоричен отказ от вашия пресцентър за това. Г-н Премиер, един конфликт има минимум две страни, но винаги една истина. Как без нашето участие ще отсъдите, което упорито отбягвате, кой е прав? Така както каните Мариан Башур, моля Ви поканете и мен\", пише Мирянов.Според него хора от инициативния комитет \"Лозенец\"  посредством една Facebook страница и няколко протеста повтарят в купом неверни твърдения, които уронват авторитета и престижа на една утвърдена българска строителна компания с 25 годишни традиции.Освен това недоволните от строителството на небостъргача непрекъснато подлагали на съмнение законността на проекта, но и работата на ДНСК.\"С всички тези провокативни действия се внушават твърдения неотговарящи на истината. Те заблуждават гражданите на София, а в същото време, освен авторитета на \"Артекс\", са опорочени и институциите, които прилагат Закона за устройство на територията и всички закони и нормативни документи в България\", отбелязва още Мирянов.Той допълва, че доказателство за законността на строежа са всички законно издадени книжа и становището на ДНСК в лицето на арх. Иван Несторов, както и заповедите подписани от Главния архитект Здравко Здравков и множеството проверки на органите на ДНСК.", "date": "2019.04.08", "title": "От \"Артекс\" питат Борисов: Защо нас не каните на среща?"}
{"url": "https://www.novinite.bg/articles/173730/1500-kg-marihuana-v-TIR-spipaha-na-GKPP-Kalotina", "text": "1500 кг марихуана, скрита в ТИР, е задържана на митница \"Калотина\" след преследване на наркотрафикантите,пише Канал 3.При акцията на полицията и митничарите са задържани няколко души. Подробности - очаквайте по Канал 3 от \"Калотина\".", "date": "2019.04.08", "title": "1500 кг марихуана в ТИР спипаха на ГКПП \"Калотина\""}
{"url": "https://www.novinite.bg/articles/173748/Germaniya-tarsi-balgarin-za-ubijstvo-na-saprugata-mu", "text": "Керманската полиция е открила труп на 25-годишна жена в град Бад Наухайм, съобщава немското издание \"Билд\".Според разследващите става въпрос за убийство. Издирван е 24-годишният съпруг на жертвата – българинът Кирил Челебиев. Свидетели от града са разказали, че младежът е с психически отклонения. Кирил Челебиев е нисък, около 160-165 см., слаб, с къса кафява коса. От полицията в Бад Наухайм алармират гражданите да сигнализират органите на реда, ако забележат мъж, отговарящ на горепосоченото описание, разпространява се и снимка на издирвания.", "date": "2019.04.08", "title": "Германия търси българин за убийство на съпругата му"}
{"url": "https://www.novinite.bg/articles/173764/Obviniha-Pol-Boevski-v-pritejanie-na-narkotichni-veshtestva", "text": "Прокуратурата привлече като обвиняем сина на Гълъбин Боевски - Пол. Той беше задържан в четвъртък, след като при обиски на три места - джип и два апартамента, са открити наркотици. От Софийската градска прокуратура съобщават, че Пол Боевски е обвинен за три престъпни деяния -  без надлежно разрешително, държал с цел разпространение високорискови наркотични вещества - коноп / марихуана / с общо тегло 2,31 грама, амфетамин с общо тегло 17,41 грама и кокаин с общ тегло 27,01 грама, всичко с общо тегло 46, 73 грама.Той е обвинен за това, че:- На 04.04.2019 г., за времето от 14.40 ч. до 15.30 ч., в гр. София в паркиран лек автомобил без надлежно разрешително е държал с цел разпространение високорисково наркотично вещество – кокаин разпределен в осем обекта с общо тегло 2,87 грама;- На 04.04.2019 г., за времето от 16.42 ч. до 17.40 ч. в жилище, находящо се в гр. София, ж.к. “Люлин“ държал с цел разпространение високорискови наркотични вещества коноп / марихуана /, амфетамин и кокаин с общ тегло 13, 64 грама;- На 04.04.2019 година, за времето от 21.40 часа до 22.30 часа в апартамент в гр. София, ж.к. “ Младост – 1“ държал с цел разпространение високорискови наркотични вещества коноп /марихуана /, амфетамин и кокаин с общ тегло - 30,22 грама.За извършените престъпни деяния се предвижда наказание лишаване от свобода за срок от две до осем години и глоба от 5 000 лева до 20 000 лева.На обвиняемия е определена мярка за неотклонение „задържане под стража”.", "date": "2019.04.08", "title": "Обвиниха Пол Боевски в притежание на наркотични вещества"}
{"url": "https://www.novinite.bg/articles/173713/Dete-na-8-godini-naraga-po-golyamata-si-sestra-si-s-kuhnenski-noj", "text": "8-годишно момченце е наръгало с кухненски нож в гърдите 13-годишната си сестра.Драмата се разиграла към 18 часа в неделя в апартамент на улица \"Илинден“ в Казанлък, съобщиха от полицията.Ранената Айше е с опасност за живота. Лекарите от болницата в Стара Загора се грижат за нея.Децата са били за кратко сами в стаята.Първа е разбрала майката, която отнела ножа от най-малкия си син - Мемедали. Децата в семейството са четири.", "date": "2019.04.08", "title": "Дете на 8 години наръга по-голямата си сестра си с кухненски нож"}
{"url": "https://www.novinite.bg/articles/173741/SDVR-izdirva-sobstvenika-na-namereni-v-Studentski-grad-pari", "text": "Столичната полиция издирва собственика на намерена сума пари. Те са на съхранение в Седмо РУ-СДВР.На 18 февруари в магазин „Фантастико“, в ж.к. Студентски град, ул. „Акад. Б. Стефанов“, служител е намерил в близост до касата паднали пари. Управителят на магазина е сигнализирал на полицията и с протокол сумата е предадена на униформените.Тъй като до настоящия момент в управлението не е постъпил сигнал за изгубените пари, от полицията съобщават, че те са на съхранение в Седмо РУ-СДВР и собственикът им може да ги получи, след като удостовери подробности около случая – сума, купюри и евентуално други детайли.", "date": "2019.04.08", "title": "СДВР издирва собственика на намерени в Студентски град пари"}
{"url": "https://www.novinite.bg/articles/173757/Sadat-otstrani-ot-dlajnost-kmeta-na-Sozopol", "text": "\r\nСпециализираният наказателен съд отстрани от длъжност кмета на Созопол Панайот Рейзи. Той е обвинен в присвояването на 2 млн. лв. общински средства.\r\n\r\n\r\n\r\n\r\n\r\n", "date": "2019.04.08", "title": "Съдът отстрани от длъжност кмета на Созопол"}
{"url": "https://www.novinite.bg/articles/173740/Vav-Varna-sadyat-holandci-hvanati-s-prekursori", "text": "\r\nВъв Варненския окръжен съд продължава делото срещу двамата холандци, обвинени в контрабанда на над 16 тона прекурсори и материали за производство на амфетамини. С разкриването на канала беше предотвратено производството на синтетична дрога за над 6 милиарда долара.\r\n\r\n\r\n\r\n\r\n\r\n\r\n", "date": "2019.04.08", "title": "Във Варна съдят холандци, хванати с прекурсори"}
{"url": "https://www.novinite.bg/articles/173720/Grisho-zapazi-myastoto-si-v-ranglistata", "text": "Първата ракета на България Григор Димитров и през тази седмица заема 29-ото място в световната ранглиста. В класацията няма значими промени, защото заради Купа „Дейвис“ нямаше турнири от календара на АТР Тур.Димитров ще открие сезона на клей на Мастърс 1000 турнира в Монте Карло, който започва на 14 април.Димитър Кузманов отстъпи с една позиция и е №323. Останалите българи с точки в подреждането на АТР са Александър Лазов, който е №476, и Александър Лазаров на 482-ото място.Продължава да води Новак Джокович, следван от Рафаел Надал, Александер Зверев, Роджър Федерер и Доминик Тийм.При жените Виктория Томова отново е на 150-о място. Първата ни ракета отпадна в първия кръг на квалификациите на турнира в Лугано, Швейцария.Сесил Каратанчева изкачи шест места до №191. Изабелла Шиникова е 220-а, а Елица Костова, която влезе в основната схема на турнира на WTA в Богота, е №227.В ранглистата води Наоми Осака, пред Симона Халеп и Петра Квитова.", "date": "2019.04.08", "title": "Гришо запази мястото си в ранглистата"}
{"url": "https://www.novinite.bg/articles/173760/Plevneliev-Ostavkata-na-Plamen-Georgiev-tryabva-da-bade-poiskana", "text": "\"Има смисъл от днешното заседание на КСНС. Темата за справедливостта и корупцията е особено наболяла в обществото\", така президентът Росен Плевнелиев (2012 -2017 г.) коментира пред БНР днешното събрание на Консултативния съвет по национална сигурност.\"Това е може би един от най-големите нерешени проблеми в обществото. За мен има един позитивен и един негативен сценарий\", посочи още той.“Проблемът с корупцията и решенията за него са много ясни, аз мога да изброя някои от тях и това е позитивният сценарий. При него трябва да има консенсус, трябва да има съгласие, аз не очаквам някой от политическите лидери днес да започне да поставя под въпрос борбата с корупцията, както и да не търси консенсус. Днес очаквам да бъде постигнато съгласие. Въпросът е върху какви работещи мерки ще се постигне това съгласие, като минимум трябва да се вземе оставката на председателя на Комисията за борба с корупцията (Пламен Георгиев - бел. ред.). Защото този председател на тази комисия, която трябва да бори корупцията, който по закон трябва да бъде юрист, най-малкото стана смешен в очите на обществото\", посочи още той.Плевнелиев очаква от Консултативния съвет: \"Пълна прозрачност в действията от тук нататък. Зависи обаче от днешния Консултативен съвет за национална сигурност, където са всички лидери на парламентарни сили, всички важни институции в държавата да излязат при позитивния сценарий и да кажат – от тук нататък ние ще спазваме правилника за прозрачност и прогнозируемост на Народното събрание“.\"За да успее президентът, той трябва да има правилния план и правилния подход. За съжаление моето голямо притеснение, е, че президентът има по-скоро погрешния подход. Президентът Радев от 3 години не е стъпил в Народното събрание. Той се отнася крайно неуважително към народните представители. Още с речта, с която той се закле пред българския народ и в Конституцията, той буквално се отнесе по едни безобразен начин към народните представители, като им просъска - след две седмици вас няма да ви има“.\"Президентът Радев се държи по-скоро като популист, като човек, който се бори за любовта на народа, но неговият собствен рейтинг не е решение за проблемите в държавата. Слагам и Бойко Борисов в същата категория. За разлика от Радев, Борисов разсъждава институционално\", коментира още Плевнелиев.", "date": "2019.04.08", "title": "Плевнелиев: Оставката на Пламен Георгиев трябва да бъде поискана"}
{"url": "https://www.novinite.bg/articles/173716/Dneven-horoskop-za-ponedelnik", "text": "Използвайте мозъка си, за да разрешите проблемите, които ще имате през днешния ден. Ще имате добри идеи и ще бъдете способни да убедите хората във всичко, в което искате.  Днес всичко е свързано, така че давайте това, което искате по-късно да получите. Покажете на някой близък, че сте до него и го подкрепяте. Подарете този ден на себе си. Погрижете се за себе си, свършете всичко дребно, което отлагате отдавна. Общо взето сложете себе си на първо място днес.  Вижте повече на: ", "date": "2019.04.08", "title": "Дневен хороскоп за понеделник"}
{"url": "https://www.novinite.bg/articles/173707/Paketa-Mobilnost-otnovo-v-transportna-komisiya-na-EP", "text": "Комисията по транспорта на Европейския парламент ще гледа пакета \"Мобилност\".Тя трябва да реши дали да даде мандат за преговори между Европейския парламент, Европейската комисия и Съвета на Европейския съюз.Целта на българските евродепутати е да не допуснат гласуване на пакета на второ четене в рамките на този Европарламент. При първото разглеждане в пленарна зала поправките, сред които и тези, които не са в интерес на българските превозвачи бяха приети.", "date": "2019.04.08", "title": "Пакета \"Мобилност\" отново в транспортна комисия на ЕП"}
{"url": "https://www.novinite.bg/articles/173709/Avstriya-udaljava-kontrola-po-granicite-sas-Sloveniya-i-Ungariya-zaradi-migrantite", "text": "Австрия удължава контрола по границите със Словения и Унгария най-малко до ноември. Австрийски медии са се запознали с писмо по този въпрос на министъра на вътрешните работи Херберт Кикъл, което ще получат Европейската комисията и колегите му от другите държави от Шенгенското пространство, пише БТА. Шенгенското споразумение не предвижда граничен контрол, но през 2015 г. Австрия и Германия го въведоха предвид големия брой мигранти в онзи период. По-късно емигрантският поток значително намаля в Австрия (от 88 340 през 2015 на 13 400 през 2018 г.), въпреки това контролът по границите продължава.В писмото си с дата 6 април и адресирано до ЕК и до министрите на вътрешните работи на държавите, подписали Шенгенското споразумение, се изтъква като основна причина за предприетата мярка все още големият брой на нелегални мигранти, които се опитват да стигнат Западна Европа. Освен това, се казва, че в целия Европейски съюз съществува \"латентна заплаха от тероризъм\", произтичаща от обстоятелството, че след победата над Ислямска държава от районите на бойни действия в Сирия и Ирак в ЕС могат да се завърнат \"чуждестранните бойци-терористи\".Кикъл пише още, че очаква да има повишен брой на заловени мигранти по Балканския маршрути подчертава, че мярката за удължаване на граничния контрол е договорена в управляващата в Австрия коалиция. \"Погрешен сигнал ще бъде премахването на граничния контрол в такъв момент\", се казва в писмото.", "date": "2019.04.08", "title": "Австрия удължава контрола по границите със Словения и Унгария заради мигрантите"}
{"url": "https://www.novinite.bg/articles/173746/Majete-nadnichat-v-smartfonite-na-polovinkite-si-dokato-te-spyat", "text": "Казват, че доверието е едно от най-важните неща във връзката между партньорите. Съдейки по резултатите от ново проучване, направено във Великобритания, броят на хората, които страдат от липсата му, се увеличава, пише вестник \"Дейли стар\", цитиран от БТА.Допитването, обхванало 2000 души, показва, че една трета от тях \"надничат\" в смартфоните или профилите в социалните медии на партньорите си, търсейки доказателства за изневяра.Една пета от мъжете правят шокиращото признание, че докато партньорките им спят, използват пръстовите им отпечатъци, за да отключат телефоните им.Четиридесет на сто от участниците в допитването не крият, че шпионират половинките си поне веднъж седмично.Оказва се също, че се увеличава броят на хората, които задействат бракоразводни процедури във основа на информация, на която са попаднали в телефоните или профилите на партньорите си.\"В наши дни технологиите ни дават по-големи възможности да се правим на шпиони. Социалните медии създадоха свят, който окуражава хората да търсят уличаваща информация за романтичните си партньори\", казва Мартин Граф, експерт по киберпсихология от университета на Южен Уелс.Проучването показва още, че над половината от \"романтичните шпиони\" са попадали на информация, която ги е накарала да вярват, че са се обзавели с рога. В резултат на това 45 процента от тях са прекратили връзката си.", "date": "2019.04.08", "title": "Мъжете надничат в смартфоните на половинките си, докато те спят"}
{"url": "https://www.novinite.bg/articles/173714/Poredna-ostavka-v-kabineta-na-Tramp", "text": "Министърката на вътрешната сигурност на Съединените американски щати Кирстен Нилсен, която изпълни някои от строгите гранични политики на президента Доналд Тръмп, подаде оставка, предаде Би Би Си.Кирстен Нилсен заяви, че тази работа за нея е била истинска чест и възможност, идваща веднъж в живота. Тя беше отговорна за изпълнението на задачата за издигане на стена по границата с Мексико, както и разделянето на мигрантски семейства, влезли нелегално в Щатите.Кирстен Нилсен не разкри причината, поради която подава оставка. Политиката на републиканеца Доналд Тръмп за разделяне на родители и деца, както и издигането на стена, бе подложена на остра критика. Стена по границата с Мексико обаче бе основно негово обещание по време на предизборната кампания.В социалната мрежа Туитър американският президент Доналд Тръмп съобщи, че на мястото на Нилсън ще бъде назначен Кевин Макалийнън, който до този момент беше шеф на службата за митнически и граничен контрол. Същевременно той благодари на Кирстен Нилсен за работата ѝ като министър на вътрешната сигурност.", "date": "2019.04.08", "title": "Поредна оставка в кабинета на Тръмп"}
{"url": "https://www.novinite.bg/articles/173747/Dvama-dushi-sa-zadarjani-pri-akcii-sreshtu-narkorazprostranenieto-v-Botevgrad", "text": "Около 11.45 часа на 5 април, на кръстовище в Ботевград, служители на районното управление извършили проверка на 27- годишен местен жител. Мъжът е задържан за срок до 24 часа, след като у него била открита бучка бяло прахообразно вещество, реагиращо при направения полеви наркотест на амфетамин. По случая е образувано досъдебно производство.Същия ден полицейска операция за противодействие на престъпленията с наркотични вещества провели и служители на РУ- Сливница. В хода й е задържан 22- годишен мъж, в дома на когото било открито пакетче с около 3 грама суха зелена тревиста маса, реагираща на канабис. По случая е образувано бързо производство.", "date": "2019.04.08", "title": "Двама души са задържани при акции срещу наркоразпространението в Ботевград"}
{"url": "https://www.novinite.bg/articles/173723/Palatkoviyat-lager-pred-bejanskiya-centar-v-Solun-veche-e-razchisten", "text": "Импровизираният палатков лагер, който беше пред бежанския център в Солун, вече е разчистен. Вчера мигрантите напуснаха полето пред центъра и бяха извозени до бежанските центрове в цяла Гърция, откъдето бяха дошли.Те останаха пред бежанския център в продължение на 4 дни в опит да стигнат до границата със Северна Македония, а от там и до страните от Западна Европа.В събота се стигна до сблъсъци между полицията и мигрантите. Полицията използва сълзотворен газ, а мигрантите отговориха с камъни. Вчера ситуацията беше напълно спокойна.Остават засилени мерките за сигурност не само около бежанския център „Диавата”, а и на границата между Гърция и Северна Македония.", "date": "2019.04.08", "title": "Палатковият лагер пред бежанския център в Солун вече е разчистен"}
{"url": "https://www.novinite.bg/articles/173743/Sled-sedmica-vrachvat-zapovedta-za-spirane-na-stroitelstvoto-na-Zlaten-vek-na-investitora", "text": "Заповедта за спиране на строежа на небостъргача \"Златен век\" в столичния квартал \"Лозенец\" ще бъде връчена на инвеститора \"Артекс\" следващия понеделник, съобщи министърът на регионалното развитие Петя Аврамова.Заедно с регионалния министър Петя Аврамова и кмета на столицата Йорданка Фандъкова, представители на инициативния комитет участваха в среща при премиера Бойко Борисов, на която е обсъдено спирането на строежа на небостъргача \"Златен век\" в софийския квартал \"Лозенец\".Като мотиви за спиране на строителните дейности тя посочи липсата на презаверено разрешително за строеж и нарушения по време на строителството. От инициативния комитет, който поиска спиране на строителството, обявиха, че няма да протестират през следващата седмица.Преди дни премиерът Бойко Борисов разпореди да спре строителството на небостъргача „Златен век“ на „Артекс“. На среща при министър-председателя кметът на София Йорданка Фандъкова отново заяви, че разрешението за строеж на сградата „Златен век“ в столичния квартал „Лозенец“ е изтекло.Тогава Фандъкова поиска от министъра на регионалното развитие и благоустройството Петя Аврамова да бъдат предприети действия по спиране на строителството на сградата.Министър Аврамова информира премиера Борисов, че след окончателното приключване на проверката на ДНСК са констатирани съществени отклонения при строителството, които дават достатъчно основания за спиране на строежа.На базата на всички факти и обстоятелства по приключилите проверки на ДНСК и Столична община, и докладваното от министър Петя Аврамова и от кмета Йорданка Фандъкова, премиерът Бойко Борисов разпореди на ДНСК да действа съобразно своите компетенции и строежът да не продължава.", "date": "2019.04.08", "title": "След седмица връчват заповедта за спиране на строителството на „Златен век“ на инвеститора"}
{"url": "https://www.novinite.bg/articles/173724/Putin-priema-Erdogan", "text": "Турският президент Реджеп Ердоган днес ще посети Москва, където ще се срещне с руския си колега Владимир Путин. Двамата ще оглавят заседание на Съвета за сътрудничество на високо ниво между двете страни, предаде БНР.По време на заседанието ще бъдат обсъдени двустранните отношения, ситуацията в Сирия и други регионални и международни въпроси. Предвижда се и подписване на редица документи за сътрудничество между двете страни, както и среща на бизнес-делегации. Доставката на руските ракетни комплекси С-400 също ще бъде сред темите на разговорите. Това съобщи по-рано в Москва съветникът на руския президент Юрий Ушаков.Визитата е първо задгранично пътуване на турския държавен глава след местните избори в страната. Това ще бъде трета среща на двамата лидери за тази година. Първите две бяха на 23 януари в Москва и на 14 февруари в Сочи по време на четвъртото заседание на Астанинския формат за Сирия с участието и на Иран. Миналата година Владимир Путин и Реджеп Ердоган разговаряха общо 25 пъти на четири очи на двустранни или международни форуми.2019 г. е обявена за година на културата и туризма на Русия в Турция и на Турция в Русия. Вечерта се очаква двамата лидери да посетят церемония по откриването ѝ с участие на артисти от Анкарската опера и балет, които ще гостуват в „Болшой театър“. Междувременно снощи управляващата Партия на справедливостта и развитието поиска ново броене на гласовете в Анкара от Общинския избирателен съвет. По-рано в 13 от 25 района в града районните избирателни комисии отхвърлиха жалбата за цялостно ново преброяване. Очаква се решението на Висшия избирателен съвет по искането на партията на Ердоган за ново преброяване на всички гласове в Истанбул.От ПСР поискаха и отмяна на изборите в истанбулския квартал „Бююкчекмедже“ заради нередности. Искането на опозиционната Народнорепубликанска партия за цялостно броене на гласовете в Бурса беше отхвърлено. От опозицията се оплакват, че се приемат жалбите само на Партията на справедливостта и развитието, а на различни места в страната, дори и при минимална разлика, жалбите за повторно броене на опозицията се отхвърлят от избирателните комисии. При преброени към 18:30 часа над 80,5% от невалидните бюлетини в Истанбул, преднината на опозиционния кандидат Екрем Имамоглу е над 16 000.", "date": "2019.04.08", "title": "Путин приема Ердоган"}
{"url": "https://www.novinite.bg/articles/173732/Slabite-hora-gledat-na-zatlastelite-kato-na-po-nisshi-sashtestva", "text": "Хората със слабо телосложение гледат на тези със затлъстяване като на по-нисши същества, по-малко развити и с по-малко човешки черти, установи британско проучване в няколко държави, цитирано от в \"Мейл он сънди\".Въпреки факта, че една трета от американците и една четвърт от британците са с наднормено тегло, което отчасти се дължи на генетиката им, тези хора често се смятат за виновни за своята пълнота. Учени от Ливърпул стигнаха до извода, че подобна дискриминация много често пречи на хората с излишни килограми да направят по-здравословни промени в начина си на живот.Световната здравна организация отчита затлъстяването като световен проблем, като процентът на засегнатите хора се е утроил от 1975 година. Тази група по правило са стигматизирани от останалите и това им пречи в много отношения.Екипът от университета в Ливърпул провел проучване с 1500 участници от САЩ, Великобритания и Индия. Те трябвало да оценят по десетобалната система колко \"еволюирали\" им се стрували различни групи. Когато опирало до хора с наднормено тегло, те масово били оценявани като \"по-нисши\" и с по-малко човешки качества. Отрицателните оценки за пълните хора били едни и същи, независимо от това дали били американци, индийци, британци или араби.Участниците в изследването казали, че биха дарили по-лесно пари за организация, бореща се срещу грубото отношение спрямо животните, отколкото на фондация, която трябва да помогне на американци с наднормено тегло.\"Изследването ни ясно показва, че пълните хора са безжалостно дискриминирани и дехуманизирани, заявява една от авторките на проучването д- р Ерик Робинсън. Трябва да се борим с тази стигма, защото затлъстяването е комплексен проблем, свързан с бедността, генетиката, психологията и други много други фактори\".", "date": "2019.04.08", "title": "Слабите хора гледат на затлъстелите като на по-нисши същества"}
{"url": "https://www.novinite.bg/articles/173763/Mej-se-sreshta-utre-s-Merkel-i-Makron-shte-pregovarya-za-otlagane-na-Brexit", "text": "Германската канцлерка Ангела Меркел ще се срещне утре в Берлин с министър-председателката на Обединеното кралство Тереза Мей. Двете ще разговарят ден преди срещата на върха на ЕС, на която блокът трябва да се произнесе по искането на Лондон за отлагане на Брекзит, съобщи Франс прес.\"Има добри основания да си говорим в момент, когато Великобритания и 27-те от ЕС се намират в трудна ситуация\", заяви говорителят на германското правителство Щефен Зайберт, цитиран от БТА.Мей ще разговаря утре и с френския президент Еманюел Макрон в Елисейския дворец в Париж, съобщи днес негов говорител, цитиран от Ройтерс. Засега е предвидено Обединеното кралство да напусне ЕС на 12 април. Но Мей ще поиска на срещата на върха в сряда удължаване на срока за излизане до 30 юни. ЕС вече каза, че очаква от Мей конкретен план, за да й даде такава отсрочка.", "date": "2019.04.08", "title": "Мей се среща утре с Меркел и Макрон, ще преговаря за отлагане на Brexit"}
{"url": "https://www.novinite.bg/articles/173775/V-London-vavedoha-zona-s-mnogo-nisko-nivo-na-vredni-emisii", "text": "\r\nОт днес в центъра на Лондон се въвежда \"зона с много ниско ниво на вредни емисии\".\"Въздухът става по-безопасен за милиони\", написа в Туитър Садик Хан - кметът на британската столица, която е сред най-замърсените градове в Европа.\r\n\r\n\r\n\r\n\r\n\r\n\r\n", "date": "2019.04.08", "title": "В Лондон въведоха \"зона с много ниско ниво на вредни емисии\""}
{"url": "https://www.novinite.bg/articles/173698/Sedmicata-zapochva-s-oblaci", "text": "Днес след временно разкъсване и намаление на облачността от югозапад тя ще започне отново да се увеличава. Ще започнат и валежи, които до вечерта ще обхванат почти цялата страна и ще продължат и през нощта срещу вторник. На места, главно в Южна България, те ще са интензивни и с гръмотевици. Ще духа до умерен вятър от изток-югоизток. Максимални температури - между 15° и 20°.Над планините ще бъде облачно с валежи, на места и с гръмотевици. Над 2000 метра валежите ще са от сняг. Ще духа умерен южен вятър. Максимална температура на 1200 метра около 9°, на 2000 метра 3-4°.Над Черноморието в сутрешните часове все още ще има превалявания, но те ще спрат, а облачността временно ще се разкъса. Вечерта облачността отново ще се увеличи и през нощта срещу вторник по южното крайбрежие ще има валежи. Ще духа до умерен изток-югоизточен вятър. Максималните температури ще бъдат между 12° и 15°. Температурата на морската вода е 9-11°. Вълнението на морето ще бъде 2-3 бала.", "date": "2019.04.08", "title": "Седмицата започва с облаци"}
{"url": "https://www.novinite.bg/articles/173729/Britanskata-opoziciya-zagovori-za-otmyana-na-Brekzit", "text": "\r\nЛейбъристите могат да прибягнат до отмяна на Брекзита, за да не допуснат излизане на Обединеното кралство от Европейския съюз без споразумение за сътрудничество.\r\n\r\nТова заяви пред Би Би Си лейбъристката министърка на бизнеса \"в сянка\" Ребека Лонг-Бейли.\r\nТя отбеляза, че лидерът на лейбъристите Джереми Корбин ще продължи идната седмица преговорите с министър-председателката Тереза Мей за съвместно търсене на изход от безизходицата, в която се озова Великобритания.\r\nЛидерката и лорд-председател на Тайния съвет в Камарата на общините, консерваторката Андреа Ледсъм от своя страна посочи, че никога няма да подкрепи изтеглянето на член 50 от Лисабонския договор, тоест отмяната на излизането на страната от ЕС. По думите й и консерваторите и лейбъристите са съгласни, че е необходимо да се прекрати свободното движение на работна ръка и с Брекзит да се постигне \"добра сделка и защита на работните места\" в страната.\r\n", "date": "2019.04.08", "title": "Британската опозиция заговори за отмяна на Брекзит"}
{"url": "https://www.novinite.bg/articles/173731/Nad-50-000-zrelostnici-shte-se-yavyat-na-darjavnite-izpiti-prez-maj", "text": "Близо 53 000 зрелостници ще се явят на всеки от двата задължителни зрелостни изпита в края на май. Първият по български език и литература ще се проведе на 21 май от 8 ч., а на 23 май в същия час ще започне и вторият по предмет по избор. Матурите по желание ще са между 28 май и 31 май. Тази година най-много бъдещи абитуриенти – 14 612, са избрали да се явят на втори задължителен изпит по английски език. Вторият най-желан предмет е биология, като матура по него ще положат 11 076 ученици. 11 036 са предпочели в дипломата им за средно образование вместо оценка от втора матура да се запише средноаритметичната оценка от изпитите по теория и практика на професията, изучавана в професионална гимназия. По география тази година ще се явят малко под 6000 зрелостници. Изпит по философия ще държат 4300, а по математика – над 2200. Тест по история и немски език ще положат повече от 1000 дванадесетокласници.Матура по желание тази година са заявили 888 ученици, като най-много – 310, ще се явят на математика.", "date": "2019.04.08", "title": "Над 50 000 зрелостници ще се явят на държавните изпити през май"}
{"url": "https://www.novinite.bg/articles/173768/Erdogan-pristigna-v-Moskva-sreshtna-se-s-Putin", "text": "Турският президент Реджеп Ердоган днес пристигна на посещение в Москва, предаде ТАСС. В началото на срещата с руския президент Владимир Путин Ердоган заяви, че днес се очаква в Кремъл да бъдат подписани три двустранни споразумения. Днес между двете страни ще бъдат подписани три документа, три споразумения. По този начин ще предприемем още една стъпка за бъдещето на нашите страни, каза Ердоган. Той добави, че по време на днешните преговори ще бъдат обсъдени както търговско-икономически, така и международни и регионални въпроси.", "date": "2019.04.08", "title": "Ердоган пристигна в Москва, срещна се с Путин"}
{"url": "https://www.novinite.bg/articles/173703/Vojvodinovo-protestira-sreshtu-uslovnite-prisadi-na-napadatelite-na-voenniya", "text": "Недоволство във Войводиново заради условните присъди на двамата братя от ромската махала, които на Йордановден пребиха военнослужещия Валентин Димов. Над 50 жители на селото се събраха снощи на протест. Пред камерата на NOVA застана и съпругата на пребития военен. Хората от селото заявиха, че не искат нападателите да се връщат обратно във Войводиново.За първи път семейството на пребития рейнджър коментира присъдите на двамата братя от ромската махала. Съпругата на пострадалия командос заяви, че условните наказания са неадекватни  за извършеното престъпление.„Казах ви, аз съм без думи. То нямам думи да кометирам. То е достатъчно изчерпателно”, обясни Атанаска Димова, съпруга на пребития военнослужещ. А съпругът й с всеки изминал ден се чувства по-добре.Теодора Господинова е жената, която е основният свидетел на нападението над рейнджъра. Не е била призована  да се яви и на делото. „Аз присъствах на такъв жесток, такъв брутален побой, зверски, нечовешки побой. Бой, от който го убиваха. Убиваха го. Не го биеха това момче и тази присъда е просто гавра с трагедията на това момче, защото той никога няма да е това, което е. Нито като здраве, ако щете живота му, ако щете професията му, ако щете съдбата му”, коментира тя.Жителите на Войводиново, които се събраха на протеста, поискаха съдът да отмени условните присъди на двамата братя и делото да се гледа отново. 17-годишният Борис и брат му Асен сключиха споразумение с прокуратурата и признаха изцяло вината си. За това получиха по-леки наказания и излязоха на свобода.Жители на селото твърдят, че бившите обитатели на махалата се връщат там, за да крадат. „Ами крадат си  един от друг от имотите. \"Единият краде от другия прозорците и вратите, после викат това ми изчезнало, онова ми изчезнало”, коментира Димитър Цанчев.Кметът на селото призна, че е имало нови опити част от изселените семейства да се върнат обратно по къщите си в махалата. Хората от Войводиново не скриха и възмущението си, че делата за бутането на незаконните къщи в махалата все още се точат в съда.  Така за 17-те оцелели  постройки втори месец няма решение на съда за тяхното премахване.", "date": "2019.04.08", "title": "Войводиново протестира срещу условните присъди на нападателите на военния"}
{"url": "https://www.novinite.bg/articles/173736/Globalnoto-zatoplyane-silno-zastrashava-delfinite", "text": "Учени от Цюрихския университет и университета в Бристол, Англия, смятат, че е възможно скорошно измиране на делфините в резултат на глобалното затопляне, съобщава сп. \"Кърънт байолъджи\".Било изследвано въздействието на климатичното затопляне през 2011 г. в западната част на Австралия върху размножаването на делфините. Специалистите установили, че повишаването на температурата с 4 градуса Целзий в Залива на акулите довело до гибелта на значителна част от морските водорасли, които са своеобразна основа на местната екосистема.Поради тази причина след 2011 г. нивото на оцеляване на делфините се понижило с 12 процента. Намаляла и раждаемостта сред тези бозайници. Освен това специалистите регистрирали увеличена смъртност сред новородените и по-късно достигане до полова зрялост.При това делфините, които намират храна в морските дълбини, не пострадали толкова много от горещините.По мнението на учените, заключенията им обаче дават нови поводи за безпокойство, защото, погледнато в дългосрочен план, повишаването на температурите може да доведе до измиране на тези животни.", "date": "2019.04.08", "title": "Глобалното затопляне силно застрашава делфините"}
{"url": "https://www.novinite.bg/articles/173712/Ochakva-li-ni-nova-bejanska-valna-komentar-na-Vladimir-Chukov-i-Jordan-Bojilov", "text": "\r\nЩе трябва ли армията да се включи в опазването на границата с Гърция? По граничните райони с южната ни съседка има полицейско присъствие, а екипи на жандармерията също са командировани на място. През последните дни бежанци от цяла Гърция, между които семейства с деца, пристигнаха в района на Солун, за да поемат по т.нар. \"Балкански маршрут\" към Западна Европа.\r\nКаква е ситуацията към този момент и какво трябва да знаем за бежанците, които блокираха границата на Гърция със Северна Македония? Гости в студиото на сутрешния блок на БНТ бяха арабистът проф. Владимир Чуков и Йордан Божилов, председател на Софийския форум за сигурност.\r\nПроф. Владимир Чуков: На 17 март имаше пресконференция в Истанбул от форума на сирийските асоциации, в които шефът му директно каза, че те след турските местни избори смятат да направят т.нар. \"поход на надеждата\" по имитация, 2015 г. същите тези хора организираха похода, бяха го озаглавили \"Преминаващи\" - нищо повече. Видяхте 2015 г. това са над 1 млн. Сега естествено бяха се записали около 50 000 човека, не обърнаха внимание на тази пресконференция, която беше отразена, в интерес на истината, само от сирийските опозиционни медии, но се оказа, че това не е просто балон и всъщност това, което виждаме, е бледа сянка на 2015 г., така че не е социалната мрежа, то е ясно кой е.Йордан Божилов: Социалните мрежи за съжаление могат да играят както положителна, така и отрицателна роля. Ние наблюдаваме разпространението на фалшивите новини в огромни мащаби и това става заплаха за сигурността.\r\n\r\n\r\n\r\n", "date": "2019.04.08", "title": "Очаква ли ни нова бежанска вълна - коментар на Владимир Чуков и Йордан Божилов"}
{"url": "https://www.novinite.bg/articles/173717/Zapochva-remont-na-nastilkata-na-plSveta-Nedelya", "text": "Започва ремонт на настилката на столичния площад „Света Неделя“. По този повод се налага промяна в организацията на движението в района, съобщават от Столичната община.\r\nДо 25 април 2019 г. се забранява престоят, паркирането и влизането на пътни превозни средства по ул. „Съборна” в участъка с дължина 25 метра до пл. „Света Неделя“. До 25 април 2019 г. Няма да се спира и паркира на служебния паркинг на пл. „Света Неделя“.\r\n", "date": "2019.04.08", "title": "Започва ремонт на настилката на пл.“Света Неделя“"}
{"url": "https://www.novinite.bg/articles/173706/Zapochva-izplashtaneto-na-velikdenskite-dobavki-kam-pensiite", "text": "От днес започва изплащането на пенсиите за април и на великденските добавки за най-бедните пенсионери у нас.Допълнителната сума в традиционния размер от 40 лева ще стигне до над 1 322 000 души, които получават пенсия или сбор от пенсии до 348 лева, включително, каквато е стойността на линията на бедност у нас за тази година.Преводите за пенсионерите, които получават пенсиите си по банков път, ще бъдат направени днес, а за възрастните хора, които взимат пенсията си от пощенска станция, това ще стане по график, предварително обявен в съответната станция.Изплащането на пенсиите за април ще продължи до 22 април, понеделник.", "date": "2019.04.08", "title": "Започва изплащането на великденските добавки към пенсиите"}
{"url": "https://www.novinite.bg/articles/173739/Duhat-na-Tarnovskata-konstituciya-zavladyava-Veliko-Tarnovo", "text": "На 15 и 16 април Велико Търново става център на националните чествания за 140-ата годишнина от приемането на Търновската конституция. Тържествата започват в 10 часа на 15 април, когато във Великотърновския университет „Св. св. Кирил и Методий“ ще бъде дадено началото на научна конференция за Търновската конституция и сега действащия демократичен основен закон. В 14 часа в Народно читалище „Надежда - 1869“ ще бъде представена забележителната монография на проф. д.и.н Милко Палангурски „Бащите на Търновската конституция“. Ще бъдат наградени и отличените ученици в конкурс, посветен на първия основен закон на България. Час по-късно пак там ще бъде открита изложбата „Дневниците на Народното събрание“.В 16 часа същия ден в Музей „Възраждане и Учредително събрание“ ще бъде представена експозицията „Учредителите. Търново и българската държавност“. В 17 часа в залата на Учредителното събрание ще се проведе първо по рода си изнесено тържествено заседание на Конституционния съд на Република България. Час по-късно започва церемонията по връчване на почетен знак на Читалище „Надежда – 1869“ по случай 150-ата годишнина на културната институция. Вечерта на първия празничен ден ще приключи с концерт-спектакъл на ансамбъл „Българе“ в Двореца на културата и спорта „Васил Левски“. Навръх 16 април е кулминацията на честванията. Денят започва с тържествен молебен в катедралния храм „Рождество на Света Богородица“. В 10,30 часа в залата на Учредителното събрание започва тържествено заседание на 44-то Народно събрание на Република България. Събитията опреди 140 години ще оживеят благодарение на театрална възстановка, подготвена от актьори от МДТ „Константин Кисимов“. След акапелно изпълнение на химните на Република България и Обединена Европа от Детска вокална група „Пеещи камбанки“, в залата от гвардейци ще бъде внесен оригиналът на Търновската конституция. След изказвания на председателите на парламентарните групи и председателя на Парламента Цвета Караянчева, ще бъде прието Обръщение към българския народ по повод паметната годишнина. Паралелно с тържественото заседание на Народното събрание, в НЧ „Надежда - 1869“ ще се проведе открит „Урок по Конституция“ за учениците от всички великотърновски училища. В същия час открити уроци ще започнат във всички учебни заведения на територията на страната. Родолюбивата инициатива е на Цвета Караянчева. В 12,30 часа празнично шествие ще премине по главната улица на Велико Търново и ще стигне до паметника „Майка България“, където ще бъдат поднесени венци и цветя. В 12,45 часа в центъра на града жителите и гостите на старата столица ще могат да се насладят на тържествената церемония-спектакъл „Искри“, в изпълнение на Националната гвардейска част и със съдействието на Министерството на отбраната. Следва празнично хоро, което ще поведат изпълнителите от Детско-юношески фолклорен ансамбъл „Българче“. Вечерта ще приключи с тържествена заря-проверка на площад „Цар Асен I” в 20,30 ч., след което ще бъде излъчен аудио-визуалният спектакъл „Царевград Търнов - звук и светлина“, съчетан с празнични илюминации. Инициативата за честванията е на кмета на Община Велико Търново Даниел Панов и председателя на Народното събрание Цвета Караянчева. Основна роля за провеждането на събитията изигра и специално сформиран инициативен комитет от видни великотърновци. Той внесе предложение Велико Търново официално да получи статут на историческа и духовна столица на България, а 16 април – Денят на Търновската конституция, да бъде обявен за официален празник.", "date": "2019.04.08", "title": "Духът на Търновската конституция завладява Велико Търново"}
{"url": "https://www.novinite.bg/articles/173744/Jena-s-demenciya-izchezva-na-8-mart-mesec-po-kasno-Nyama-sleda-ot-neya", "text": "Жена а деменция е изчезнала, след като е посрещнала празника на майката 8-и март. Тогава 66-годишната Геновева Параскевова Иванова била забелязана за последно в интервала между 17:30 и 18:30 в село Нивянин, област Враца, където живее със съпруга си.Около обяд на същия ден те били на сбирка, на която празнували празника на жената, след което се прибрали и работили в градината.\"Майка ми е с начален стадии с тежка форма на деменция и със слухов апарат. Имала е моменти на дезориентация, но до този момент не са били тежко състояние. Има предписани медикаменти, които взима под стриктният надзор на татко. Към 17:30 – 17:45 отива на гости на съседка и при тръгването си от там, тя тръгва в посока центъра на селото, не към къщата, в която живее\", разказва пред \"Монитор\" дъщеря й Мария.Тя допълва, че майка й е била облечена с жълта блуза с дълги ръкави и тъмен панталон, обута е с черни гумени чехли. В себе си не разполага с пари, лични документи и мобилен телефон.\"Имахме сигнал, че е тръгнала по земен път, който води до старите лозя на селото, но ние няколкократно обходихме периметъра и не открихме никакви следи да е преминавал човек от там. Намерихме къща с камера, на която се вижда че наистина тръгва натам. Втори сигнал получихме, че е забелязана в автобус, пътувал към Вършец, но полицията го провери и отрече следата да е достоверна\", допълва още още Мария.Тя умолява всеки, който забележи майка й, да сигнализира на телефон 112 или на нейния личен телефон - 0896056343.", "date": "2019.04.08", "title": "Жена с деменция изчезва на 8 март, месец по-късно: Няма следа от нея!"}
{"url": "https://www.novinite.bg/articles/173721/Karbovski-Ideyata-na-jurnalisticheskiya-material-ne-e-da-go-skriesh-a-da-go-pokajesh", "text": "През седмицата стана ясно, че четири от Фейсбук страниците, свързани с работата на журналиста Мартин Карбовски и имащи половин милион последователи, са премахнати. Карбовски реагира като нарече социалната мрежа \"фалшива форма на свобода\" и определи случилото се като \"бото-фашизъм\".\"Човек не може да скрие това, което прави, не можеш да скриеш пирамидите и не можеш да скриеш журналистически материал, точно обратното е идеята на журналистическия материал – да го покажеш, така че, ако искат да спират. Аз не мога да се сърдя на корпорацията и на социалната мрежа\", каза пред bTV Карбовски.По думите му от Facebook са му предложили някакъв чат и хора щели да гледат материалите, защото досега са гледали ботове.\"Аз имам един прост въпрос – от 2015 г. са докладвали статии на Мартин Карбовски, който е написал примерно статията – „Синовете на великата баница\". Това е като Винету, една такава книга, но великата мечка е заменена с баница, за да се обясни нашето пространство. Ето такива статии са докладвани. При положение, че те са 50, са докладвани по 50 пъти всяка. Кой има ресурса това да го свърши. Мога само да питам, мога и само да се досещам, разбира се.Има хора, които седят и са назначени за цензури, те не са официални цензури, седят в едни мазета, това не им харесва и те докладват. Старата игра на партизанщина продължава да бъде лоша игра за нас. Едните са партизани, другите са стражари, те се гонят взаимно и се докладват на горския, защото горският е социалната мрежа”.\"Искам да поздравя всички, които се поздравиха с победа над Карбовски и да кажа следното: обиди като фашист, език на омразата, русофил, обиждайте ме, колкото искате, но 500 000 човека вие да обидите, те фашисти ли са? 500 000 събирани десетина години, не са много, но това са 500 000 човека на журналист, не са на чалга. Ще видиш, че и Кубрат ще го спрат, защото не можеш да целуваш жена току така\", смята журналистът. Той поясни, че донякъде това ще попречи на работата му, защото по този начин журналистите комуникират с хората и им дават обратна връзка.През 2015 г. Мартин Карбовски беше глобен от Комисията за защита от дискриминация за женомразко изказване. Той отрече да е правил такова изказване и добави, че е било преувеличено. \"Единственото, което ми тежи и пречи, това е липсата на политкоректност, защото категорично смятам, че политкоректността е фашизъм. Не можем да продължим с това, което се нарича политкоректност. Вицове, шеги, намеци, метафори, абсурдно е да говорим по този начин, по който ни се налага. Трябва да говорим свободно и нормално с хората, без да се надуваме и това донася тираж от 30 000 на ден, който не се монетаризира\", допълни той.\"Не обвинявам корпорацията, не защото от нещо ме е страх. Свобода на словото има, винаги има, когато решиш да има, защото не може някой да ти забрани. От време на време трябва да казваме \"Долу правителството!\". Както беше страшно да се казва \"Долу Тодор Живков!\", сега толкова ли е страшно да се каже \"Долу правителството!\"? Трябва да има такова мнение и дори правителството трябва да насърчава тази свобода, защото тогава свободното правителство, което и да е то, може да гласуваме за него и виждаме, че в него има смисъл. И това не е език на омразата\", коментира още Карбовски. Той призна, че общува с Facebook по чат и сега човек ще разглежда докладваните материали, които до момента са били гледани от бот.", "date": "2019.04.08", "title": "Карбовски: Идеята на журналистическия материал не е да го скриеш, а да го покажеш"}
{"url": "https://www.novinite.bg/articles/173752/V-Dolna-Mitropoliya-razsledvat-napadenie-na-kuche-nad-dete", "text": "Долна Митрополия започна полицейска проверка по жалба за нападнато дете от куче. Няма опасност за живота на детето.Жалбата е подадена на 7-ми април в районното полицейско управление в Долна Митрополия. 8-годишното момченце е нахапано на 31-ви март. Не е посетено от полицията, тъй като оплакването е направено по-късно, каза говорителят на Областната дирекция на МВР в Плевен Марияна Цветкова: „В районно управление-Долна Митрополия е постъпила жалба от пострадалите за нападнато дете от куче в село Биволаре. Няма опасност за живота на детето. Миналата неделя е станало това събитие. Извършва се проверка и материалите в законния 30-дневен срок ще бъдат предадени в Районна прокуратура - Плевен по компетентност“. ", "date": "2019.04.08", "title": "В Долна Митрополия разследват нападение на куче над дете"}
{"url": "https://www.novinite.bg/articles/173754/Obarnaha-Kashtata-muzej-Ivan-Vazov-v-Sofiya-na-krachma", "text": "       Силните миризми, изпаренията и „уханията” от кухнята на въпросното заведение (, без съмнение, нанасят немалки щети на безценните експонати в музея на великия ни класик, а сред тях са десетки творби, дело на именити български майстори, подарени на Вазов за двата му юбилея през 1895 и 1920 година, които отбелязват незаменимото му присъствие на българската литературна и обществена сцена. Сред тях са и две платна на Мърквичка - картината “Македонка”, подарък от дружество “Чех”, както и портретът “Старец”, личен дар от художника. Тук е и първият портрет на Вазов, рисуван от Антон Митов през 1895 г., както и две картини –“Портрет на проф. Иван Шишманов” и “Цветя”, подарени на писателя от Елисавета Консулова. Тук се пазят и уникални подаръци и награди, получени от народния поет, в това число и поздравителните адреси до писателя - истински шедьоври на декоративното изкуство, дело на художниците Харалампи Тачев, Антон Митов, Димитър Занков и Сава Злъчков, напомнят от сдружение  „Словеса“.       . Както е известно, Къщата музей \"Иван Вазов\" е част от Националния литературен музей и е под шапката на културното министерство, подчертават от гражданското сдружение. В Чл. 2. на Правилника за устройството и дейността на Националния литературен музей, издаден от Министерство на културата /обн. ДВ, бр.41 от 2016 г./, ясно е фиксирано, че „музеят е държавен културен и научен институт с национално значение, който издирва, събира, документира, съхранява, изучава и популяризира веществени и документални ценности, свързани с цялостната история на българската литература от основаването на българската държава до наши дни”, но и дума не се казва, че институцията ще развива с ударни темпове и ресторантьорска дейност, изтъкват от сдружение „Словеса“ и напомнят, че според Чл. 5 на този ПравилникПовече от ясно е, че каквито и да е кръчми или наргиле барове, предлагащи високоградусови напитки, занапред нямат място на територията на къщата музей на ул. \"Ив. Вазов\" № 10, а , заявяват от сдружението и очакват от културния министър Боил Банов бързи управленски действия в тази насока. От сдружение „Словеса“ припомнят, че емблематичната къща е построена през 1895 г. и в нея националният ни писател живее и работи най-дълго. Тук, на простата дървена маса, Вазов създава някои от знаковите си творби: сборниците с разкази „Видено и чуто”, „Пъстър свят” и „Утро в Банки”, поетичните книги „Легенди при Царевец” , „Под гърма на победите”, „Песни за Македония”, „Люлека ми замириса”, „Не ще загине”, комедиите „Вестникар ли?” и „Службогонци”, историческите драми „Борислав”, „Към пропаст” и „Ивайло”. Вазовата къща се превръща и в културно и обществено средище – скъп и чест гост тук е проф. Иван Шишманов, който по-късно е и един от инициаторите за превръщането й в музей. Именно тук, под балкона на Вазов, през 1919 година се спира шествието на запасните и действащи офицери, носещо болката и унижението от подписването на Ньойския договор, за да намери утеха и подкрепа в думите на своя национален поет. Тук през 1920 година в продължение на няколко часа под балкона на Вазов преминава и всенародна манифестация, за да го поздрави за юбилея му, а сред множеството са и престарели опълченци от шипченските боеве, завинаги обезсмъртени от великия български класик. Пет години след смъртта на Вазов, на 28 ноември 1926 година, тя отваря врати като първия български литературен музей, а първият му уредник е Елин Пелин.", "date": "2019.04.08", "title": "Обърнаха Къщата музей \"Иван Вазов\" в София на кръчма"}
{"url": "https://www.novinite.bg/articles/173702/Otkrivat-parvata-staya-za-nedonoseni-bebeta-v-Burgas", "text": "Първата в област Бургас семейна стая за родители на недоносени деца ще бъде открита днес. Тя се помещава в УМБАЛ- Бургас, в отделението по нео-натология и дава възможност на родителите на тези бебета да прекарват повече време с тях.Понякога минават месеци, преди недоносените бебета да напуснат болницата, което е тежко изпитание за родителите и за децата. Стаята е създадена изцяло с помощта на дарители. ", "date": "2019.04.08", "title": "Откриват първата стая за недоносени бебета в Бургас"}
{"url": "https://www.novinite.bg/articles/173745/Petna-ot-mazut-se-poyaviha-v-moreto-kraj-Varna", "text": "Замърсяване с мазут е констатирано в морето край Варна. На плажната ивица край село Шкорпиловци е установен разлив на нефтопродукти. На 2-3 места северно от естакадата на БАН, на разстояние около 1 - 1,5 км, е имало петна. Проверката на пожарната и експерт от РИОСВ-Варна е извършена в ранните следобедни часове в неделя след подаден сигнал. С констатациите от огледа са запознати служители от „Морска администрация“ и Община Долни чифлик. ", "date": "2019.04.08", "title": "Петна от мазут се появиха в морето край Варна"}
{"url": "https://www.novinite.bg/articles/173715/Marin-Markovski-Sdelkite-s-imoti-na-niski-ceni-sa-napalno-zakonni", "text": "''Известни личности са разпнати като робите на Спартак по пътя за Рим. Сделките им са законни, защото в тях има две страни – колко може да плати купувачът, и на каква сума ще се съгласи продавачът'', каза още юристът.„Когато се продават недвижими имоти, в много голяма част се продават на данъчна оценка. Това води до притеснение в стабилността в правния мир. Когато имотът е много скъп, хората около сделката си делят разноските, за да се плаща по-малко“. Това каза пред БНТ адвокат Марин Марковски.„При една съборена сделка се връщат парите, които са дадени и на практика купувачът ще загуби. Мерки обаче не могат да се вземат. Думата скандал възбужда любопитство и желание. Вторачват се в тези събития, за да избягат от ежедневието си. Известни личности са разпнати като робите на Спартак по пътя за Рим. Сделки им са законни, защото в тях има две страни – колко може да плати купувачът, и на каква сума ще се съгласи продавачът“, каза още юристът.„При въпроса за морала – всеки трябва да отговаря за себе си, но сделките с имотите са напълно законни. Не защитавам хората, които са виновни, но те трябва да бъдат внимателни. Ако кихнат, веднага може да се напише, че са настинали, защото имат вили в Пампорово“, каза още Марковски.", "date": "2019.04.08", "title": "Марин Марковски: Сделките с имоти на ниски цени са напълно законни"}
{"url": "https://www.novinite.bg/articles/173765/Prokuraturata-proveryava-dali-padnaliyat-kraj-Skopie-samolet-e-bil-povreden", "text": "Софийска градска прокуратура образува досъдебно производство във връзка със самолетната катастрофа от 02.04.2019 г., случила се на територията на Република Северна Македония, при която загинаха четирима български граждани, съобщиха от прокуратурата. Досъдебното производство се образува за това, че на 02.04.2019 г. на територията на Република Северна Македония неизвестен повредил или допуснал да се повреди малък самолет тип „Чесна“ с немска регистрация и при катастрофа на борда на самолета е настъпила смъртта на повече от едно лица - загинали са четирима български граждани, членове на едно семейство. В хода на разследването ще бъдат разпитани служители на дирекция „Консулски отношения“ в МВнР, запознати със случая, представители на ръководството на въздушното движение на Северна Македония, ще изяснят данните за силна турбуленция и за загубен контрол от пилота над въздухоплавателното средство. СГП ще изиска информация относно назначените до момента експертизи в Р Македония, в т.ч и за резултатите от същите, и след съгласуване с наблюдаващия прокурор ще се назначи извършването на допълнителни такива с цел установяване наличието на повреда на самолета. Разследването ще бъде възложено на следовател от НСлС заради фактическата и правната му сложност. ", "date": "2019.04.08", "title": "Прокуратурата проверява дали падналият край Скопие самолет е бил повреден"}
{"url": "https://www.novinite.bg/articles/173776/Protest-Naj-malkite-VEI-proizvoditeli-jertva-na-proizvola-na-KEVR", "text": "Съюзът на европейските производители на зелена енергия се противопоставя на поредните промени със задна дата, насочени към унищожаване на малките ВЕИ производители (покривни соларни инсталации за собствени нужди с мощност до 30KW), които продават само излишъка от произведената електрическа енергия. Засегнатите ще продават продукцията си на средно 3 пъти по-ниски цени от първоначално договорените, тъй като КЕВР осъществи промени в Наредба 1 (известна като НРЦЕЕ), с която стотици дългосрочни договори на малките ВЕИ се изменят ретроактивно. Скорошната поправка в Наредбата удря разпръснати малки ВЕИ централи, които нямат никакви възможности за противодействие на произвола на КЕВР.Парадокс в България е, че най-малките ВЕИ централи получават най-ниска изкупна цена, а най-големите производители се ползват от преференциални цени, схеми за подпомагане при изграждане и редица други предимства, които им гарантират жизнеспособни цени. В последните 5 години систематично се провежда политика на репресиране на малките ВЕИ производители, като десетки от тях вече са спрели функционирането си. По официална справка на АУЕР 48 фирми са спрели своята дейност поради неплатежоспособност след въвеждане на §18. Има проведени търгове и насрочени такива от съдия изпълнител за разпродажба на имущество на още 4 дружества за задължения към НАП и банки. 70% от фирмите са със запор на целия приход на банковите им сметки от НАП и НОЙ. Всичките 274 фирми са в неплатежоспособност, имат огромни загуби и са във фактически фалит по отношение на приходите и разходите от дейността на производство от ВЕИ, според данни на ГФО за 2018 г. Вече е настъпило извън гаранционно обслужване, ремонтните дейности и подмяната на инвертори, което изважда централите от производство. Нека припомним прецедента от юли 2015 г., когато Законът за Енергетиката бе специално изменен, за да прекъсне двойно финансиране при централите, изградени по „схеми за подпомагане“, а вместо това бе приложен само към ВЕИ, подпомогнати по мерките от ПРСР, тъй като те представляват най-малка мощност и са разположени в селски райони, нямат лобита и са най- беззащитни Сега текат промени в Закона за енергетика (миналата седмица минаха на първо четене), които са насочени към утвърждаване и гарантиране на цени за големите ВЕИ, които излизат на свободния пазар чрез „договори за разлика“ , които им гарантират досегашните приходи, а за малките 274 фалиращи ВЕИ темата отново не се засяга, въпреки многото становища изпратени до Парламентарната комисия по енергетика към Народното събрание, които дори не се публикуват от комисията в нарушение на самия правилник на НС. Съюзът на европейските производители на зелена енергия (СЕПЗЕ) изисква отговорните надзорни институции над КЕВР да упражнят контрол за правилно прилагане на §18 от ПРЗ на ЗИД на ЗЕ и за спешно транспониране на Глава Устойчивост от Новата Директива 2108/2001 от 11.12.2018 г. Съюзът предупреждава, че сегашните действия противоречат на Директива 2018/2001/ЕО за насърчаване на ВЕИ - част от приетия пакет „Чиста енергия, в която има категоричните текстове за гарантиране на устойчива среда на реализирани и бъдещи проекти. Въведена е забрана на държавите- членки в ЕС да налагат регулаторни промени и ретроактивни действия!!! Благодарение на Съюза на европейските производители на зелена енергия се стигна до приемането от Европейския парламент на Глава „Стабилност на финансовото подпомагане“ в новата си Директива, позовавайки се на създадената от законодателя на Р. България ситуация за фалиращите малки ВЕИ, вследствие на наложени ретроактивни и репресивни мерки през 2015 г. Европейския парламент прие изричен текст в защита към 274 малки българските ВЕИ! КЕВР и Народното събрание нехаят! Съюзът на европейските производители на зелена енергия (СЕПЗЕ) заявява, че при правилно прилагане от страна на КЕВР на §18 от ПРЗ на ЗИД на ЗЕ, цената на ел. енергия за бита трябва да бъде значително по ниска. Въпросът е докога ще се погазват закони, договори и наредби, които унищожават малкия бизнес, водят до замърсяване на природата и са в ущърб на обществото?! Ако ситуацията веднага не се промени, 274-те ВЕИ производители са готови на протестни действия.", "date": "2019.04.08", "title": "Протест: Най-малките ВЕИ производители жертва на произвола на КЕВР"}
{"url": "https://www.novinite.bg/articles/173773/Nameriha-otrova-na-detska-ploshtadka-v-Sliven", "text": "Смъртоносна отрова на детска площадка в Сливен. Неизвестен засега извършител е хвърлил храна, напоена с отрова между жилищните блокове. Починал е домашен любимец.Квартал \"Даме Груев\" е един от най-големите в Сливен. Точно зад площадката, където е хвърлена отровата, се намира игрище, а мястото е любимо на много семейства с деца. Затова хората от квартала са притеснени и се опасяват, че след смъртта на домашни любимци от отровата може да пострада и дете.В петък Христина Кутрева дошла с кучето си Лиза на детската площадка в квартала. Животното намерило парче колбас и го изяло. Малко след това започнало да трепери.Кучето е откарано при ветеринар, но умира след броени минути. Лекарят потвърдил, че става дума за бързодействаща отрова. След инцидента открили още отровена храна на площадката.Родителите са шокирани и притеснени. Хората в квартала твърдят, че за последния месец там са отровени и други животни. От полицията казаха пред bTV, че работят по случая. Ако извършителят бъде задържан, може да получи до три години затвор.", "date": "2019.04.08", "title": "Намериха отрова на детска площадка в Сливен"}
{"url": "https://www.novinite.bg/articles/173756/Antikorupcionnata-komisiya-razsledva-vissh-darjaven-slujitel-za-zloupotrebi-i-podkupi", "text": "Комисията за противодействие на корупцията и за отнемане на незаконно придобитото имущество прави проверка на информация за приближено лице до политически лидер, съобщиха от пресцентъра на Комисията.Същото лице, в качеството си на висш държавен служител, възползвайки се от служебното си положение, е извършило злоупотреби, вследствие на което е получило неправомерно парични суми в особено големи размери. За същото това лице са налични данни, че организира изборите на определена политическа партия, посочват от КПКОНПИ.По същия случай се извършва и втора проверка за изнасяне на информация от служител на Комисията към същото това лице. Материалите за изнасяне на информация са предадени на прокуратурата.От Комисията отбелязват, че атаката срещу нея идва от двама олигарси и една политическа партия - \"за което има 2 млрд. и 200 млн. причини, които могат да мотивират не една политическа партия да направи това\".От КПКОНПИ отбелязват още, че във връзка със свикания Консултативен съвет за национална сигурност е предоставен доклад на 5 април до президента на Република България относно постигнати резултати в противодействието на корупцията.", "date": "2019.04.08", "title": "Антикорупционната комисия разследва висш държавен служител за злоупотреби и подкупи"}
{"url": "https://www.novinite.bg/articles/173700/Karakachanov-Nyama-neposredstvena-opasnost-ot-migrantska-valna-za-Balgariya", "text": "Това казва в своята официална  заместник министър-председателят по обществен ред и сигурност, министър на отбраната и председател на ВМРО–БНД Красимир Каракачанов, във връзка с притесненията в обществото, че напрежението в лагера „Диавата“ в Гърция край границата с Македония, ще се пренесе и на родна земя.Във връзка със зачестилите коментари, че има напрежение свързано с мигрантите в Гърция,  през последните 4 дни сме в непрекъснат контакт с премиера Бойко Борисов и министъра на вътрешните работи Младен Маринов. Няма място за притеснение. Има рутинни планове за съвместни действия на МВР и МО, ако напрежението в Гърция ескалира и се наложи България да реагира превантивно, или при настъпила кризисна ситуация. Следим обстановката. До момента няма опасност за България.Въпреки всичко, за да има допълнителна гаранция на националната сигурност на страната ни, утре рано сутринта, заедно с началника на генералния щаб на армията ген. Боцев, ще докладваме на министър–председателя на Р България Бойко Борисов, че Българската армия има готовност, при нужда, да изпрати на границата 3 хил. военнослужещи с необходимите единици транспортна техника и спомагателни съоръжения, в помощ на силите на реда, за възпиране на евентуални групи от нелегални мигранти.", "date": "2019.04.08", "title": "Каракачанов: Няма непосредствена опасност от мигрантска вълна за България"}
{"url": "https://www.novinite.bg/articles/173708/Maya-Manolova-se-sreshta-s-evropejskite-ombudsmani-v-Bryuksel", "text": "Омбудсманът Мая Манолова и заместник-омбудсманът Диана Ковачева ще участват в Годишната конференция на Европейската мрежа на омбудсманите в Брюксел на 8 и 9 април.Форумът в Европейския парламент (ЕП) е изключително значим предвид предстоящите евроизбори и цели да даде оценка до колко ефективни са демократичните инструменти, чрез които гражданите на Европа могат да участват във формирането на политиките и решенията, които пряко ги засягат.В рамките на конференцията Мая Манолова ще вземе участие в работна група „Демокрация с участието на всички заинтересовани: ролята на омбудсманите и на комисиите по петиции“.Благодарение на активността на българския омбудсман Мая Манолова, темата за нелоялните търговски практики и двойните стандарти при храните в ЕС доби популярност у нас и получи изключителна обществена подкрепа, наложи се като основен акцент в българското европредседателство, а чрез гражданската петиция на омбудсмана и редица български общественици - и в дневния ред на Комисията по петиции в ЕП. На 22 януари Мая Манолова лично защити петицията в ЕП.На 16 април предстои окончателно гласуване на забраната на двойните стандарти в Европарламента, като за целта Манолова апелира всички 17 български евродепутати да бъдат в залата и да дадат своя вот.", "date": "2019.04.08", "title": "Мая Манолова се среща с европейските омбудсмани в Брюксел"}
{"url": "https://www.novinite.bg/articles/173701/Rumen-Radev-svikva-zasedanie-na-KSNS", "text": "Президентът Румен Радев свиква заседание на Консултативния въвет за национална сигурност. Темата  -  „Резултати от противодействието на корупцията по високите етажи на властта. Необходимост от мерки“. Заседанието идва след скандала с апартаментите на ключови фигури в управлението. По време на заседанието, пред президенстството се очаква протест срещу корупцията. Акцията се организизра в социалните мрежи.", "date": "2019.04.08", "title": "Румен Радев свиква заседание на КСНС"}
{"url": "https://www.novinite.bg/articles/173722/25-ot-balgarite-izbirat-Angel-Djambazki-za-evrodeputat", "text": "Кой български евродепутат допринесе най-много за интересите на България през изминалите пет години според Вас? В края на мандата на сегашния европарламент потърсихме оценката на нашите респонденти за работата на настоящите български евродепутати. На база резултатите може да се каже, че дейността едва на няколко от тях печели одобрението на обществеността, като по-голямата част от евродепутатите ни са останали незабелязани и дори непознати за българската публика. Като най-активен и допринесъл най-много с дейността си анкетираните посочват на първо място Ангел Джамбазки с 21,7%.По този начин оценяват ефективната му позиция и своевременна реакция по темите, които пряко са засягали страната ни през изминалия 5-годишен период. След него, с 9,3% е Сергей Станишев, който събира одобрението на традиционните избиратели на БСП и на публиката с убеждения в лявото политическо пространство. Доста по-назад, с 3,9%, но все пак разпознат с дейността си е евродепутатът Андрей Ковачев, следван от Георги Пирински, Петър Курумбашев и Филиз Хюсменова съответно с 2,7%, 2% и 1,4%. Според 2% от анкетираните няма евродепутат, който да е допринесъл за българските интереси, а 51,9% отговарят, че не могат да преценят. Изследването е проведено след гласуването на пакета „Мобилност“, като може да се отчете, че то е допринесло към ниската оценка за работата на тримата евродепутати, които по една или друга причина не защитиха интересите на българските превозвачи в Европа. Кои от досегашните български евродепутати бихте преизбрали за още един мандат? Оценката на анкетираните за работата на досегашните евродепутати оказва влияние и на отговора им дали и кой, според тях, заслужава да бъде преизбран за втори мандат, като класацията е горе-долу същата.Ангел Джамбазки събира 24,6% от положителните отговори, Сергей Станишев биха преизбрали 12,2%. На Андрей Ковачев биха се доверили отново 5,3% от респондентите. 3,8% от анкетираните не биха преизбрали никой от сегашните евродепутати, а 46,2% не могат да преценят. За коя партия/коалиция ще гласувате на предстоящите евроизбори? Запитани в отворен въпрос за коя партия или коалиция биха гласували на предстоящите на 26 май избори за представители от България в Европейския парламент, 22,2% от респондентите посочват ГЕРБ; 21% отговарят БСП, за ВМРО казват, че ще гласуват 9,6%, а за ДПС 6,1%. За друга партия/коалиция биха гласували 4,1%, а 37% заявяват, че няма да гласуват в тези избори. Такава е моментната картина с електоралните нагласи на българските избиратели, като трябва да се вземе предвид, че все още не е стартирала предизборната кампания на партиите и кандидатите. Например резултатът на ДПС е устойчив при всичко провеждани сондажи на „Барометър България“ до момента и както винаги трябва да се отбележи, че за тази партия превес взима партийния, а не мажоритарния вот. Тя има своята електорална тежест без значение кои точно кандидати ще излъчи в листите си. Същото донякъде може да се твърди и за първата политическа сила ГЕРБ, въпреки че тази партия избра известно в европейските среди лице за водач на листата си – еврокомисарят Мария Габриел. Към момента не се наблюдава повишаване на електоралната тежест на ГЕРБ с оглед на това, че към тях се присъединиха СДС и Обединените земеделци. Не е ясно как ще развие в кампанията резултатът за БСП с водач на листата популярното лице Елена Йончева, която е по-скоро гражданска, отколкото партийна кандидатура. При социалистите се има леко разединение по отношение на това, че припознаваният за партиен кандидат Сергей Станишев, който е и настоящ евродепутат, не бе сложен начело на партийната листа. При ВМРО най-ярко личи мажоритарният елемент в тези избори. Заявката на партията да сложи начело на листата си най-активният и деен български евродепутат Ангел Джамбазки води до подкрепа на избирателите именно за тази листа. Възможно е до деня на изборите да се наблюдава и повишение за листата на патриотите от ВМРО точно заради популярния им водач. Ще гласувате ли с преференция на предстоящите избори за европарламент? 31,4% от анктетираните изявяват желание да гласуват с преференция, 15,2 процента няма да се възползват в тази възможност. Категорично в евровота няма да участват 18,2 процента от анкетираните, а 35,2% се колебаят дали да го направят. Данните показват, че връщането на старите правила в изборния закон и запазването на прага при гласуването с преференция отговаря на искането на българските избиратели. Очевидно разразилите се полемики при прибързаното приемане на изборния кодекс с висок праг на преференция, последвалото вето на президента, отхвърлянето му и най-последните промени, внесени от управляващите, само е допринесло за повишаването на намерението на българите да се възползват от мажоритарния елемент при гласуването. Характеристики Период на провеждане на изследването: 30.03-05.04.2019 г. Методология: Количествено проучване Представителност: населението на България с избирателни права Обем на извадката: 826 души на възраст над 18 г. Методика: Стратифицирана квотна извадка по признаците възраст и пол Метод: Телефонно интервю Финансиране: Собствено Демографски профил на анкетираните     Възраст18-40 г. 30,0% 41-60 г. 34,4% над 60 г. 35,6% Пол   мъж 48,5% жена 51,5%", "date": "2019.04.08", "title": "25% от българите избират Ангел Джамбазки за евродепутат"}
{"url": "https://www.novinite.bg/articles/173711/ABV-Koaliciya-za-Balgariya-ne-e-bila-nikoga-marka-na-BSP", "text": "„„Коалиция за България” не е била никога марка на БСП”. Това заяви в ефира на Нова Телевизия заместник-председателят на АБВ Любомира Ганчева.Тя допълни, че от коалицията нямат притеснения, че ЦИК може да откаже регистрацията заради подадените документи от БСП.„Вчера по време на внасянето на документите за регистрация, специалистите от ЦИК провериха свидетелството за регистрация на марка и е крайно време да вярваме в институциите. Защото това постоянно прехвърляне на обвинение, изместване на фокуса, ерозира цялата държавност”, коментира заместник-председателят на партията.Ганчева категорична, че и законът, и моралното право е зад тях.От БСП смятат, че тази стъпка на коалицията обслужва ГЕРБ. Но според заместник-лидера на партията на бившия президент нищо не обслужва управляващата партия колкото това да се коментира един разговор във формата, не в съдържанието, защото основният опонент на „Коалиция за България” всъщност не е БСП.„БСП са ни конкурентите в ляво. Основният ни опонент  са десницата и ГЕРБ”, коментира още Любомира Ганчева.Заместник-председателят на АБВ обясни, че патентът за името „Коалиция за България” е от 2016 година, а през 2018 година БСП е изявила желание да търси право на ползването му, след като официално са се отказали от него преди години. А такава търговска марка нямало.  ", "date": "2019.04.08", "title": "АБВ: „Коалиция за България” не е била никога марка на БСП"}
{"url": "https://www.novinite.bg/articles/173699/Cvetanov-vrachi-chlenski-karti-na-GERB-na-139-novoprieti-chlenove-ot-s-Zarnevo", "text": "Зам.-председателят на ГЕРБ връчи членски карти на партията на 139 новоприети членове на ГЕРБ от с. Зърнево (област Добрич), в което живеят близо 1200 души. Събитието, на което Цветан Цветанов връчи картите, се проведе в с. Зърнево и на него присъстваха народните представители вицеадмирал Пламен Манушев и Даниела Димитрова, Шерин Вели – заместник-областен управител на Шумен, Симеон Симеонов – общински ръководител на ГЕРБ-Тервел, Ешреф Ешреф – кмет на община Никола Козлево, Кина Драгнева – областен организационен секретар на ГЕРБ-Добрич, Красимир Николов – зам.-областен управител на Добрич и общински ръководител на ГЕРБ-Добрич, Живко Желязков – зам. областен управител на Добрич, членове на областното ръководство на ГЕРБ и общинските ръководители в област Добрич. „Много важно е да съхраним духа си и традициите.Важно е да помним това, което са завещали нашите деди – че ние сме една прекрасна страна с многообразие от различни етноси и когато сме заедно сме много по-силни, отколкото всеки един поотделно. Затова винаги сме били за толерантността, за диалога. Това сме доказвали през всичките тези години със стъпките в изграждането на политическа партия ГЕРБ“, каза в присъствието на близо 200 души Цветанов. „ГЕРБ показа с политиките си, че не дели общините на наши и ваши. Пример за това е Община Тервел, която е с кмет от БСП и с председател на Общинския съвет от ГЕРБ. Ние в момента полагаме максимални усилия с подкрепата на правителството да се реализира инвестиция в размер на близо 2,3 млн. лв.“, заяви Цветан Цветанов.Община Тервел полага усилия, за да се справи с всяко предизвикателство. Но е важно и да имаш партньор, на когото можеш да разчиташ. Затова искам да отчета съществената заслуга на премиера Борисов. Като министър-председател на България вече трети мандат той не дели общините на наши и ваши, а се старае с възможностите на държавата да подпомага всяко едно населено място в страната“, посочи Цветанов. „Инфраструктурата в различните населени места в страна се модернизира и благодарение на европейската солидарност. Когато държавата е стабилна, ние даваме възможност на повече европейски средства да достигат до България, а те на свой ред осигуряват и европейски облик“, обясни зам.-председателят на ГЕРБ. Той пое ангажимент в първата посетителска група в ЕП, която ще бъде организирана след европейските избори, да има представители от село Зърнево, от община Тервел и от община Никола Козлево. Общинският ръководител на ГЕРБ в Тервел Симеон Симеонов, който е и председател на Общинския съвет, заяви, че в община Тервел са се случили много добри неща, откакто държавата се управлява от ГЕРБ. „От днес с тези нови членове ГЕРБ в община Тервел става по-многобройна, по-силна. За пореден път ГЕРБ доказва, че е национално отговорна партия, която не дели етноси и религии. На това се дължи силата на партията“, посочи той. Симеонов съобщи, че освен чрез европейски средства, през последните 20 месеца правителството подпомогна Община Тервел с общо 2 000 000 лв., част от които бяха вложени в обновяването на общинския музей, градския площад и в изграждане на обреден дом в общинския център, а за друга част от средствата се провеждат обществени поръчки и предстои изпълнение на проектите.", "date": "2019.04.08", "title": "Цветанов връчи членски карти на ГЕРБ на 139 новоприети членове от с. Зърнево"}
{"url": "https://www.novinite.bg/articles/173761/Maya-Manolova-Ubedete-evrodeputatite-si-da-glasuvat-sreshtu-dvojnite-standarti-pri-hranite", "text": "„Механизмите за участие на гражданите при вземане на решения и на национално равнище, и на равнище ЕС не работят ефективно. Каналите за комуникация между гражданите и институциите са обрасли в тежка бюрокрация и единственият начин гласът на хората да бъде чут, е като оказват натиск, предприемат драстични мерки и получат подкрепа от институции като омбудсмана.“ Това заяви днес националният обществен защитник Мая Манолова в Брюксел, по време на годишната конференция на Европейската мрежа на омбудсманите. Манолова предупреди, че ако институциите продължат да пренебрегват гласа на гражданите, броят на евроскептиците ще нараства, а това не трябва да се допуска.        Тя се обърна към колегите си омбудсмани от ЕС с послание да подкрепят забраната с двойните стандарти при храните в ЕС, която ще бъде гласувана на 16 април в Европейския парламент. „Начинът това да стане е като обърнем специално внимание на евродепутатите от своите държави за важността на решението, което предстои да вземат и което категорично трябва да бъде в интерес на всички европейски граждани“, заяви Манолова на форума. Тя подчерта, че битката не е между Западна и Източна Европа, независимо че темата за по-лошото качество на храните от един и същи бранд бе повдигната от Вишеградската четворка, а в България от институцията на Омбудсмана. „Това е битка на всички европейски граждани срещу обидната практика на икономически силните мултинационални компании да третират хората различно, като им продават по-лошо качество храни“, заяви Манолова.По думите й, темата е показателна колко дълго време и усилия са необходими на администрацията в Брюксел да чуе гласа на гражданите и доказва, че механизмите за тяхното участие при вземане на решения са неефективни. „Проведохме редица проучвания, изградихме национална коалиция, изпратихме редица писма и декларации до европейския омбудсман, европейски комисари и председателя на Комисията Жан-Клод Юнкер с искане за законодателни промени. Отправихме петиция до Европейския парламент, която защитих в Комисията по петициите в началото на тази година и която бе единодушно подкрепена. Организирах форум на високо равнище в рамките на българското председателство на Съвета на ЕС, на който еврокомисарят по потребителите Вера Юрова представи „Новия търговски механизъм за потребителите“, който забранява двойните стандарти при храните в ЕС. И след всички тези усилия какво мислите, че се е случило. Към днешна дата проблемът все още не е решен”, отбеляза Мая Манолова. И допълни, че все пак има светлина в тунела, тъй като преговарящите от ЕС миналата седмица постигнаха споразумение по този въпрос - практиката на предлагане на храни с двойно качество ще се смята за заблуждаваща търговска практика. „Сега остава и евродепутатите ни да гласуват срещу измамите с храни“, подчерта Манолова.  „Същият проблем, с формално действащите канали за комуникация между гражданите и институциите се наблюдава и на национално ниво“, акцентира омбудсманът и даде пример с битката на майки на деца с увреждания у нас, на които им бяха необходими седем години активни действия, седем национални протеста и половин година, в която живяха в палатки пред парламента с децата си, за да привлекат вниманието на институциите. „Заедно с тях Омбудсманът изработи Закона за личната помощ и Закона за хората с увреждания, това ни отне шест месеца - да ги изработим и да се преборим да бъдат приети от парламента“, завърши Мая Манолова.", "date": "2019.04.08", "title": "Мая Манолова: Убедете евродепутатите си да гласуват срещу двойните стандарти при храните"}
{"url": "https://www.novinite.bg/articles/173766/Mariya-Gabriel-Doverieto-v-izkustveniya-intelekt-e-osnova-za-uspeshnoto-mu-izpolzvane", "text": "Българският еврокомисар по цифровата икономика и общество Мария Габриел представи на пресконференция в Брюксел етичните насоки за развитие на изкуствения интелект. В доклада на експертната група на високо равнище, създадена миналата година по инициатива на комисаря, са включени и мненията на над 500-те души, участвали в обявената от Европейската комисия публична консултация.\"Докладът с етичните насоки е важна стъпка в реализирането на стратегията за развитието на изкуствения интелект, която приехме преди една година. Нашата цел е ясна - искаме Европа да има технологии, основани на изкуствен интелект, които да са ефективни и в центъра да стои човекът. Доверието на гражданите в изкуствения интелект е ключово, ако искаме да се възползваме от възможностите, които тази технология дава\", заяви Мария Габриел.Тя обяви седемте етични принципа, на които ще се развива технологията в Европа  - човешки контрол и автономност, многообразие от данни, прозрачност, безопасност и сигурност на данните, поверителност и защита на личния живот, защита на социално-етично и екологично благосъстояние и отговорност.При представянето на принципите, българският еврокомисар отбеляза, че те дават отговор на два ключови въпроса. Първият е как човек може да контролира системите на изкуствения интелект и да има независимост от тях. Вторият е как многообразието от данни, които алгоритмите използват, да води до верни резултати.\"Хората трябва винаги да са информирани, ако са в контакт с алгоритъм, а не с човек. Всяко решение, взето от изкуствен интелект, след това трябва да бъде проверено и обяснено. В края на този процес трябва да има човек, който да може да промени решението на системата и да носи отговорност за това\", подчерта Мария Габриел.Комисарят информира, че стартира пилотна фаза на тестване на етичните насоки, като прикани всички компании, организации и публични администрации, които прилагат етичните насоки, да споделят своя опит до края на юни. Работната група ще обобщи предложенията и резултатите ще бъдат обявени в началото на 2020 г.Европейската комисия инвестира значителни средства в изкуствен интелект. Само за периода 2018-2020 г., обемът на отделените средства е нараснал със 70%, достигайки 1,5 милиарда евро. От 2020 г. инвестициите ще са по 1 милиард евро на година. Така, заедно с привлечените от частния сектор средства, общата сума ще достигне 20 милиарда евро до 2020 г.\"Работата по координирания план за действие трябва да продължи. Вярвам, че с обединени усилия и диалог, ще постигнем общата ни цел - да създадем една конкурентна, иновативна, основана на ценности и приобщаваща цифрова Европа. Нужно е също да търсим международен консенсус по етичните насоки за развитието на изкуствения интелект\", заяви комисар Мария Габриел.В рамките на Деня на цифровите технологии 2019, който ще се проведе в Брюксел на 9 април, тези етични принципи и предстоящите действия в областта на изкуствения интелект ще заемат централно място в дискусиите.", "date": "2019.04.08", "title": "Мария Габриел: Доверието в изкуствения интелект е основа за успешното му използване"}
{"url": "https://www.novinite.bg/articles/173726/Premierat-obsajda-sgradata-Zlaten-vek-s-predstaviteli-na-IK-Lozenec", "text": "Представители на инициативния комитет „Лозенец“ ще се срещнат с премиера Бойко Борисов след днешния му разговора му с министъра на отбраната Красимир Каракачанов и вътрешния Младен Маринов, информираха от пресслужбата на Министерския съвет. Гражданите настояват да се спре строежа и да се разруши до 8-мия етаж сградата „Златен век“ на фирма „Артекс“, която се изгражда в техния квартал.Премиерът разпореди строителството да спре, но това е временно поясниха от регионалното министерство. Дори и след заповедта на Бойко Борисов работата на строежа продължаваше. Инициативният комитет организира няколко протеста против проекта за небостъргач с довода, че е изтекъл срокът за разрешение.", "date": "2019.04.08", "title": "Премиерът обсъжда сградата „Златен век“ с представители на ИК „Лозенец“"}
{"url": "https://www.novinite.bg/articles/173767/Ninova-predi-KSNS-Iska-nov-antikorupcionen-zakon", "text": "Преди старта на Консултативния съвет за национална сигурност червената лидерка Корнелия Нинова настоя, че трябва да се вземат конкретни мерки за борбата с корупцията. Затова и тя е приготвила три конкретни предложения, които да бъдат обсъдени.Нинова настоява за нов антикорупционен закон, както и да има реален контрол върху изпълнението му. Тя подчерта, че промяната е наложителна, тъй като действащият закон е \"написан набързо\" и поправян вече четири пъти.\"Влизам с три конкретни предложения. Първото е изцяло нов антикорупционен закон, за който имаме готовност. Второ - да има правила за избор на двамата европейските прокурори, които трябва да работят в България. Предстои техният избор, а няма никакви правила и рискуваме отново те да бъдат посочени непрозрачно и да бъдат едни послушковци\", каза соцлидерката.Нинова иска и промяна на правомощията на главния прокурор и да се наложи съдебен контрол върху актовете на прокуратурата.Предложенията й обаче не били повод за връщането на социалистите в парламента, уточни тя.Нинова посочи и че предметът на КСНС не е да се види кой какви имоти е купувал и кога, а да се реши дали ще се борят наистина с корупцията.На влизане в президентството пък шефът на ПГ на \"Обединени патриоти\" Волен Сидеров се усъмни дали трябва нов антикорупционен закон.\"Не знам дали са нужни нови закони, нужни са нови хора\", каза лидерът на \"Атака\".Той отчете и че темата с корупцията е важна. Но как е свързана с националната сигурност - това ще е въпросът, който ще задам на президента и на останалите участници, добави Сидеров.В 13.00 ч. на \"Дондуков\" 2 започна свиканото от държавния глава Румен Радев заседание на Консултативния съвет за национална сигурност /КСНС/, посветено на противодействието на корупцията по високите етажи на властта и необходимостта от мерки в тази насока. На него присъстват премиерът Бойко Борисов, главният прокурор Сотир Цацаров, председателят на ПГ на ГЕРБ д-р Даниела Дариткова, лидерът на БСП Корнелия Нинова, лидерът на \"Атака\" и председател на ПГ на \"Обединени патриоти\" Волен Сидеров, председателят на ДПС Мустафа Карадайъ, лидерът на \"Воля\" Веселин Марешки и други.Това е второто заседание на консултативния съвет, свикано от президента Румен Радев за предприемане на реални мерки за борба с корупцията, след становището на КСНС от 17 октомври 2017 г. Членовете на консултативния съвет тогава декларираха, че е необходим комплексен подход, който наред с  превенцията, да се фокусира и върху разкриването, разследването и реализирането на наказателна отговорност; нормативна база, която да обхваща всички аспекти на превенцията, противодействието и борбата с корупцията; ефективни институции и механизми, както за превенция и пресичане на корупционни практики, така и за своевременно разкриване и разследване на корупционни престъпления.По-късно държавният глава наложи вето върху Антикорупционния закон, тъй като според него тези постановки не са били заложени в приетото законодателство.Днешният КСНС се провежда на фона на разразилия се през последните седмици скандал с апартаментите на властта. Заради \"Апартаментгейт\" с постовете си се разделиха Цецка Цачева, Цветан Цветанов, зам.-министърът на спорта Ваня Колева и зам.-министърът на енергетиката Красимир Първанов.Цветанов напусна парламента, но остана зам.-председател на ГЕРБ и шеф на предизборния щаб.Миналата седмица главният прокурор Сотир Цацаров разпореди на Върховната касационна прокуратура да извърши проверка и на шефа на КПКОНПИ Пламен Георгиев, на сина на шефа на Националното следствие Борислав Сарафов, както и на съпругата на шефа на ВКС Лозан Панов.", "date": "2019.04.08", "title": "Нинова преди КСНС: Иска нов антикорупционен закон"}
{"url": "https://www.novinite.bg/articles/173769/Angelkova-provede-rabotna-sreshta-s-poslanika-na-Italiya-u-nas-N-Pr-Stefano-Baldi", "text": "Министърът на туризма Николина Ангелкова проведе работна среща с посланика на Италия в България Н.Пр. Стефано Балди. Двамата обсъдиха партньорството между двете страни в туризма и активното им присъствие в инициативи на Световната организация по туризъм (СОТ) към ООН. Италия е много важен пазар за българския туризъм и двустранните ни отношения имат дълги традиции, особено в промотирането на културно-историческите маршрути и забележителности, подчерта министър Ангелкова. Тя съобщи, че през миналата година близо 158 хил. граждани на Италия са посетили страната ни като туристи, което е 15-о място в класацията ни за входящ туризъм, и увери дипломата, че ведомството работи последователно за увеличаване на техния брой.Министър Ангелкова покани негово превъзходителство и италианския министър на земеделието, храните, горите и туризма Джан Марко Чентинайо да участват в Международната конференция за устойчиви инвестиции в туризма, която министерството организира в края на месец май тази година в Слънчев бряг. Специален гост на форума ще бъде Талеб Рифай, генерален секретар на СОТ от 2009 до 2017 г. Нашата цел е да представим България не само като интересна дестинация на туристическата карта за четири сезона, но и като перспективно място за правене на бизнес и предлагане на висококачествени туристически услуги, каза още тя. Посланик Балди поздрави министър Ангелкова и нейния екип за постигнатите резултати и представи различни инициативи на посолството, които могат да привлекат туристите. Сред тях е изложба за Леонардо да Винчи, която ще бъде представена пред Националната библиотека „Св. св. Кирил и Методий“ София и в български училища, където се преподава италиански език. Събеседниците обсъдиха и сътрудничеството между Пловдив и Матера като европейски столици на културата през 2019 г.", "date": "2019.04.08", "title": "Ангелкова проведе работна среща с посланика на Италия у нас Н. Пр.  Стефано Балди"}
{"url": "https://www.novinite.bg/articles/173762/Rumen-Radev-shte-bade-na-poseshteniya-v-Livanskata-republika-i-v-Darjavata-Katar", "text": "От  президентът Румен Радев ще бъде на официални посещения в Ливанската Република и в Държавата Катар. На  българският държавен глава ще бъде в Бейрут по покана на своя ливански колега Мишел Аун. Възможностите за увеличаване на стокообмена между България и Ливан, задълбочаване на сътрудничеството между двете страни в областта на инфраструктурата, енергетиката, земеделието, образованието, туризма, както и справянето с миграционния натиск ще бъдат сред темите на разговорите по време на визитата. На 9 април Румен Радев и съпругата му Десислава Радева ще бъдат посрещнати с официална церемония в президентския дворец. Президентите Радев и Аун ще проведат среща „на четири очи“, след което ще се състоят пленарни разговори между водените от тях делегации. Двамата президенти ще дадат съвместна пресконференция. В Бейрут държавният глава Румен Радев ще открие Ливанско-български бизнес форум. Президентът ще се срещне и с българи, които живеят в Ливан, и с ливански граждани, които са учили у нас. Предвидени са срещи с министър-председателя на Ливанската република Саад Харири и с председателя на Ливанския парламент Набих Берри. На , в Бейрут, държавният глава ще поднесе венец пред Мемориала на мъчениците, където ливанската общественост почита своите герои от борбите за независимост. По покана на Н.В. емира на Държавата Катар Шейх Тамим бин Хамад Ал-Тани от  българският президент Румен Радев ще бъде на официално посещение в Държавата Катар. Сред темите на разговорите в Доха ще са съвместни проекти във високотехнологични сектори, задълбочаване на партньорството между България и Катар в сферата на енергетиката, иновациите, инфраструктурата, земеделието, увеличаване на инвестициите в български индустриални зони.На 11 април президентът Румен Радев ще бъде посрещнат в Доха с официална церемония от емира Шейх Тамим бин Хамад Ал-Тани. Предвидени са среща „на четири очи“, както разговори между двете официални делегации. Президентът Радев ще открие Катарско-български бизнес форум и ще се срещне с представители на българската общност в Катар. Държавният глава ще разговаря с министър-председателя и министър на вътрешните работи на Държавата Катар шейх Абдулла бин Насер бин Халифа Ал Тани. В рамките на посещението президентът Радев ще се запознае с дейността на фондация „Катар“ за образование, наука и обществено развитие. В Доха държавният глава ще посети и централата на организацията Форум на страните-износителки на газ. Водената от президента делегация в Ливанската република и в Държавата Катар включва представители на изпълнителната власт, на висши учебни заведения, както и представители на десетки български фирми от отбранителната индустрия, иновациите, строителството,  биотехнологиите, земеделието и производството на храни. ", "date": "2019.04.08", "title": "Румен Радев ще бъде на посещения в Ливанската република и в Държавата Катар"}
{"url": "https://www.novinite.bg/articles/173772/Krasimir-Karakachanov-shte-poseti-rajona-na-GKPP-Kulata", "text": "\r\nМинистърът на отбраната и вицепремиер по обществения ред и сигурността Красимир Каракачанов ще посети във вторник, 9 април 2019 г., района на ГКПП Кулата. Поводът е днешната среща в Министерския съвет при министър-председателя Бойко Борисов за бежанската ситуация около Солун, Гърция, съобщиха от МО.\r\n\r\n\r\n\r\n\r\n\r\n", "date": "2019.04.08", "title": "Красимир Каракачанов ще посети района на ГКПП-Кулата"}
{"url": "https://www.novinite.bg/articles/173774/Ninova-Byah-svidetel-na-branene-na-statukvoto-sas-zabi-i-nokti", "text": "Бях свидетел на бранене на статуквото със зъби и нокти. С тези думи лидерът на БСП Корнелия Нинова излезе от КСНС.  ", "date": "2019.04.08", "title": "Нинова: Бях свидетел на бранене на статуквото със зъби и нокти"}
{"url": "https://www.novinite.bg/articles/173704/Speshna-sreshta-pri-premiera-Borisov-zaradi-migrantskata-kriza-kraj-granicata", "text": "Спешна среща при премиера Борисов заради мигрантската криза край границата. В съвещанието ще участват вицепремиерът Красимир Каракачанов, вътрешният министър Младен Маринов и ръководството на Гранична полиция. Срещата е свикана за 9:30 часа. На срещата ще бъдат обсъдени мерки за спиране на голяма група бежанци от Гърция, ако решат да се насочат към България. Министърът на отбраната вече предложи разполагането по границата на 3000 военни с техника, които да помогнат за спирането на мигрантите. ", "date": "2019.04.08", "title": "Спешна среща при премиера Борисов заради мигрантската криза край границата"}
{"url": "https://www.novinite.bg/articles/173770/Bez-obshto-stanovishte-na-KSNS", "text": "Консултативният съвет по национална сигурност, свикан от президента Румен Радев приключи. На излизане от „Дондуков”2 говориха вътрешният министър Младен Маринов и лидерът на ВОЛЯ Веселин Марешки. От изказванията им стана ясно, че няма общо становище на КСНС.Президентът Румен Радев свиква Консултативния съвет по национална сигурност на тема „Резултати от противодействието на корупцията по високите етажи на властта. Необходимост от мерки”. Повод за заседанието са скандалите около апартаментите на властта, които не стихват вече трета седмица. ", "date": "2019.04.08", "title": "Без общо становище на КСНС"}
{"url": "https://www.novinite.bg/articles/173718/Vseki-treti-pravi-rezervaciya-za-hotel-prez-neta", "text": "Всеки трети по света стига до резервация по дигитален път, а над 80% от търсещите настаняване онлайн го правят през телефона, като същият процент запазват стаята веднага след това. Едва 45% пък се обаждат в хотела или турагенцията. До две години 50 на сто от почивките ще се резервират онлайн. За 2017 г. резервации за общо 273 млрд. долара са направени на европейския туристически пазар, като 47% или 128 млрд. долара са чрез в онлайн пространството, показва проучване на Google. Очакванията са до 2021 г. европейският турпазар да достигне до 308 млрд. долара, а делът на онлайн присъствие да се покачи до 53% или резервации за 163 млрд. долара. За 2017 г. потребителите са имали до 39 допирни точки с бизнеса или това са 39 кликове в различни сайтове преди да се направи резервация. За миналата година това число се е увеличило на 45 точки или 16% отгоре.За сметка на това се наблюдава спад в прекараното в сайтовете време, коментира регионалният мениджър по туризма за България, Кипър, Малта и Гърция Орестис Андрианис в Google по време на конференция в София. За 2017 г. 36 дни са били необходими, за да се направи резервации или това са около 60 сесии в пространството. Днес положението е същото, обаче потребителите се ровят повече за информация. По думите на Андрианис това може да се обясни с липсата на инициатива от страна на бизнеса. “Тази разлика в кликовете можеше да се обясни с добрата работа на бизнеса, но за жалост е точно обратното - бизнесът не прави достатъчно, че да дава правилните отговори на клиентите си”, коментира Андрианис. Според него днес хората прекарват много повече време в проучвания на телефона си, защото устройствата са малки и удобни, а това е нещо, което бизнесът игнорира.“Едва на 45-ия клик се прави резервация, а бизнесът забравя за останалите 44 допирни точки, а това са 98% от реалността”, каза Андрианис. Една трета от тези кликове се правят при домакинските сайтове (хотели, къщи за гости), 45% са при посредниците като booking и expedia, a 25% са само в търсене, например в търсачката на Google. Предизвикателството пред бизнеса за последните години е станало много голямо и това се дължи на посредниците. Вече има много хотели, много марки и на потребителите им е трудно да вземат решение, а не всичко опира до цената или мястото.“Начинът да спечелите битката е добре да си направите реклама - ако туристът се интересува от музеи например, трябва да кажете, че хотелът ви се намира близо до музей”, посъветва шефът на Google българския бизнес. 70% от респондентите са посочили, че реално повече се интересуват от това какво заобикаля хотелът, което по думите на Андрианис е добре за българския и за гръцки бизнес. Мениджърът обърна внимание и на това, че дори най-големите марки правят реклами с намаления и цени, а не с преживявания. “Трябва правилно да отсеят клиентите си - ако търся информация за семейна почивка, то е хубаво да получа реклама за такава”, каза А. Според него с неправилната реклама за цени всъщност се губят пари, а трябва да се рекламират и преживявания. Според проучване на Facebook над 90 млн. фирми обменят 10 млрд. съобщения през чата с 1.3 млрд. клиенти всеки месец, а потребителите търсят все повече разнообразие. За 2017 г. цели 53% са тези, които предпочитат бизнес, с който могат да си чатят.“Всъщност хората не винаги имат време - различни проучвания показват, че потребителите проверяват нещо, докато вървят и не могат да пишат или диктуват”, коментира създателката на компанията за чатботове Umni Елица Стоилова. Тук идват и чатботовете, които организират ваканцията ни вместо нас. Предимствата на един чатбот са много, като той спестява ресурси, привлича повече туристи, а обслужването също се подобрява. “С чатбот се пести време както за клиента, така и за служителите”, коментира Стоилова. Тя даде пример с хотел във Великобритания, който пуска технологията преди години и първоначално тя не дава очаквания резултат. “Служителите не предвидиха какво въпроси ще задават клиентите”, поясни Стоилова. Днес обаче чатботът е добре познат и функционира много по-добре. У нас технологията също се използва, макар и не толкова масово. В Пловдив например туристите имат граждански чатбот, който ги напътства къде мога да отседнат, кои забележителности и атракции да видят, къде да хапнат в ресторант, както и много други услуги.", "date": "2019.04.08", "title": "Всеки трети прави резервация за хотел през нета"}
{"url": "https://www.novinite.bg/articles/173725/Psihichno-bolen-prebi-ohranitel-v-Sofiya", "text": "Психично болен мъж е нахлул в сграда на пл. \"Петко Р. Славейков\" и е нанесъл побой на охранител. Това съобщиха от пресцентъра на СДВР. Нападателят е задържан. Пострадалият мъж е транспортиран в болнично заведение за оказване на помощ.", "date": "2019.04.08", "title": "Психично болен преби охранител в София"}
{"url": "https://www.novinite.bg/articles/173727/Cvetanov-Cenata-koyato-sam-platil-za-apartamenta-e-mnogo-po-visoka-ot-tirajiranata", "text": "Цената, която съм платил за апартамента, е много по-висока от тиражираната и проверката ще го докаже. Това каза зам.-председателят на ГЕРБ Цветан Цветанов. Той заяви, че срещу партията се води цялостна медийна атака.„Дори и в момента разговарям с адвоката и правим анализ на това, което се случва. Мисля, че и в момента имаме готовност да заведем дела към определени хора, които действително преминаха границата на нормалното в обсъждания и коментари”, заяви Цветанов.", "date": "2019.04.08", "title": "Цветанов: Цената, която съм платил за апартамента, е много по-висока от тиражираната"}
{"url": "https://www.novinite.bg/articles/173719/Biofermerite-iskat-ostavkata-na-zemedelskiya-ministar", "text": "Биофермерите излизат на протест утре с искане за оставката на земеделския министър Румен Порожанов. Според биопроизводителите агроведомството е повело открита война срещу сектора.От Асоциация „Биопродукти“ изпратиха открито писмо до премиера, като го призовават да се намеси в конфликта, тъй като от министерството отказват чуваемост.Според биопроизводителите сме свидетели на безпрецедентни репресивни действия от страна на земеделското министерство към някои от контролиращите биоземеделците фирми. На две от най-големите и най-стари сертифициращи фирми е отнета възможността да работят, като министерството отказва да им издаде разрешение за дейност.Директорът на Дирекция „Растениевъдство и биологично производство“ в Министерството на земеделието Михаил Карабельов обясни в предаването „Преди всички“:„Тези две фирми са едни от големите. Нашите проверки за издаване на разрешение минават през административни проверки на документацията и извършване на физически проверки в офиса, така че да получим увереност, че е налице ресурсна обезпеченост и персоналът е достатъчно компетентен,  квалифициран и опитен. Не получихме такава увереност. В случай на установени пропуски и несъответствия изпращаме уведомление до лицето. Има 7 дни, в които той може да отстрани непълнотите и несъответствията. Първата фирма не отстрани нито едно от несъответствията, а те бяха значителен брой“.Констатацията на Сметната палата е, че проверките не осигуряват достатъчна проследимост за спазване на европейското и националното законодателство, подчерта Карабельов. По думите му в тази връзка през 2018 и 2019 г. се извършват засилен и по-ефективен контрол при издаване на разрешение.В момента разрешение от министерството за извършване на контролна дейност за биологично производство имат 15 лица, като едно от тях преустановява дейност.Карабельов подчерта, че не се притесняват от проверка на тяхната дейност, като такива се извършват периодично.Обяснението на едната от сертифициращите фирми, загубили лиценза си, е съвсем различно. Изпълнителният й директор Анна Карова отбеляза:„Ние публично критикувахме някои абсолютно неприемливи текстове на наредба 5, въведена през 2018 г. Тя въведе изключително рестриктивни текстове, които за нас биха довели до отказ от биологичното земеделие на редица фермери, биха нанесли сериозни финансови щети и санкции. Горе-долу същото се предвиждаше и за контролиращите лица в Закона за прилагане на общата организация на пазарите на земеделска продукция в ЕС, но няколко контролиращи лица създадохме жалба, подадохме я в НС и съответно текстът за санкции на контролиращите лица отпадна. Такива рестриктивни мерки в цяла Европа няма, дори и в цял свят“.Ще търсим защита на нашите права пред всички български и европейски институции, категорична бе Карова. Ще изискаме от ЕК и от Сметната палата обективна оценка на начина, по който са проверявани различните контролиращи лица, добави тя. По думите й при предишни надзорни проверки фирмата й не е имала никакви забележки по отношение на контролната дейност. Освен това в края на март тази година фирмата е получила сертификат, който е с международна валидност и доказва способностите. Според нея в отказа са вписани „изключително дребни и формални забележки, които се дължат на различно тълкуване на текстове“ и те ще бъдат обжалвани.Анна Карова настоява за ясни и прозрачни критерии: „Ние не сме наясно по какви процедури биваме проверявани“. Тя подозира режисирана атака.", "date": "2019.04.08", "title": "Биофермерите искат оставката на земеделския министър"}
{"url": "https://www.novinite.bg/articles/173771/Mareshki-BSP-vkaraha-tekstovete-koito-da-im-pomognat-na-predstoyashtite-izbori", "text": "„БСП и Корнелия Нинова вкараха текстовете, които пряко щяха да им помогнат на предстоящите избори. Това беше неприемливо за всички други”. Това заяви лидерът на ВОЛЯ Веселин Марешки след КСНС. Президентът Румен Радев свиква Консултативния съвет по национална сигурност на тема „Резултати от противодействието на корупцията по високите етажи на властта. Необходимост от мерки”. Повод за заседанието са скандалите около апартаментите на властта, които не стихват вече трета седмица. ", "date": "2019.04.08", "title": "Марешки: БСП вкараха текстовете, които да им помогнат на предстоящите избори"}
