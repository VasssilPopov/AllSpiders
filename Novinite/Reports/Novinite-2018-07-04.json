{"url": "https://www.novinite.bg/articles/161657/Rumen-Radev-pozdravi-prezidenta-Donald-Tramp-po-sluchaj-nacionalniya-praznik-na-SASht", "text": "Държавният глава Румен Радев поздрави президента Доналд Тръмп по случай националния празник на САЩ – Деня на независимостта. „Стратегическият характер на двустранните отношения намира съдържателен израз в диалога и сътрудничеството ни по непрекъснато разширяващ се кръг от въпроси – политически, сигурност и отбрана, инвестиции, енергийна сигурност, образование, наука и култура, връзки между хората“, заявява в писмото си президентът Румен Радев. Държавният глава подчертава, че САЩ са ключов икономически партньор на България и ние се стремим да използваме пълния потенциал за развитие на търговските връзки. В писмото си Румен Радев пожелава на Доналд Тръмп крепко здраве и успешна работа за благоденствието на САЩ и на американския народ.", "date": "2018.07.04", "title": "Румен Радев поздрави президента Доналд Тръмп по случай националния празник на САЩ"}
{"url": "https://www.novinite.bg/articles/161669/Otkriha-zamarsyavane-s-neft-po-plajove-v-Burgasko", "text": "Замърсяване с нефт по плажовете на Приморско, Алепу, Несебър и Ахелой.Инспектори установиха т.нар. катранени топчета по бреговете. Бургаската екоинспекция издаде предписание към концесионерите за почистване на замърсените ивици.Проверките са резултат от множество сигнали от граждани за наличие на мазутни топчета. Засега предположенията са, че катранените топчета са получени от престоя на нефтопродуктите във водата. Не е известно кой е замърсителят.", "date": "2018.07.04", "title": "Откриха замърсяване с нефт по плажове в Бургаско"}
{"url": "https://www.novinite.bg/articles/161670/Pravitelstvoto-prie-promenite-v-Naredbata-za-rabotnoto-vreme-pochivkite-i-otpuskite", "text": "На днешното си заседание правителството прие промени в Наредбата за работното време, почивките и отпуските. Целта на измененията е да се усъвършенства нормативната уредба за сумирано изчисляване на работното време, което обикновено се прилага при работа на смени. С промените се постига максимална степен на прецизност при отчитането на реално положения труд през отчетния период, което ще доведе до по-голяма справедливост при заплащането му. В наредбата се въвежда специална разпоредба (чл. 9б, ал. 3). С нея се определя, че когато работник или служител е ползвал отпуск за временна неработоспособност, за бременност, раждане или отпуск при осиновяване на дете до 5-годишна възраст през целия период или част от периода, за който е установено сумирано изчисляване на работното време, нормата за продължителността на работното му време се преизчислява. Това става като от нормата, утвърдена при съставяне на поименния график, се извадят часовете, в които не е бил на работа, тъй като е ползвал съответния вид отпуск. Измененията в наредбата не променят по никакъв начин реда за изчисляване и изплащане на паричните обезщетения, които се полагат на работника или служителя при ползване на изброените видове отпуски и не могат да доведат до ощетяване на неговите права. Редът и начинът за изчисляване и изплащане на паричните обезщетения при сумирано изчисляване на работното време е уреден в чл. 34 на Наредбата за паричните обезщетения и помощи от държавното обществено осигуряване. Съгласно ал. 1, паричното обезщетение за временна неработоспособност, за бременност и раждане и при осиновяване на дете до 5-годишна възраст при сумирано изчисляване на работното време и при работа на смени по часов график се изплаща за работните часове по личния график на осигурения, а ако няма такъв – по графика на звеното.", "date": "2018.07.04", "title": "Правителството прие промените в Наредбата за работното време,  почивките и отпуските"}
{"url": "https://www.novinite.bg/articles/161672/Mahat-kontejnerite-v-centara-na-Sofiya-boklukat-otiva-pod-zemyata", "text": "„Махаме контейнерите за отпадъци от улиците в зона 2 и 4, където в момента текат ремонти. Боклукът отива под земята”. Това съобщи кметът на София Йорданка Фандъкова, която провери как върви ремонтът на столичната улица „Солунска”, предаде БГНЕС.„Всички контейнери по ул. „Солунска” минават под земята. Това е трайна политика на общината, но й струва доста по-скъпо от контейнерите, които разполагаме по тротоари и улици. Затова се възползваме от интегрирани проекти и заедно с тях се стараем да прилагаме тази форма, която е и по-екологична и прави града по-привлекателен.”, заяви кметът.Фандъкова обясни още, че на ъглите на „Солунска” и „Христо Белчев” са направени и първите в града изнесени ъгли, които правят тротоара по-широк и не позволяват на автомобилите да паркират по тях. Настилката на една от най-знаковите улици в града каквато е „Солунска“ вече е с паваж, тротоарите са решени с гранитни плочи, а оттоците на сградите са прибрани в едни доста по-елегантни оттоци на тротоара.Кметът обяви още, че от днес е пуснато движението в участъка от бул. „Витоша“ до ул. „Христо Белчев”, като до няколко дни се очаква то да стигне и до ул. „Ангел Кънчев”.Столичният градоначалник уточни, че срокът, в който трябва да приключи ремонта на ул. „Солунска“ в участъка от бул. „Витоша“ до ул. „Граф Игнатиев“ е преди 15 септември и подчерта, че е възложила на всички обекти, на които се работи в момента, да работят с удължено работно време – от по-рано сутрин до по-късно вечер.Фандъкова каза, че не може да обещае, че някоя плочка няма да се разклати във времето, но е категорична, че няма да плати за некачествен ремонт. Тя поясни, че неустойката за забавяне е около 200 000 лева на ден, санкциите за недобре свършена работа са доста солени, а гаранцията на обекта е 5 години, като при подписването на договора е взета и парична гаранция, която остава до приключване на обекта.„При завършване на обекта освобождаваме 50% от гаранцията, а останалите 50% при изтичане на гаранцията от 5 години, за да може ако възникнат проблеми да ги отстраняваме с парите на строителя, а не със средствата на данъкоплатците”, каза Фандъкова.Тя каза още, че разширението на „Тодор Каблешков” върви в срок и се очаква движението там да бъде пуснато около 20 юли.Започна ремонтът и в двете градини „Кристал” и „Св. Климент Охридски”, както и ремонтът на тротоарите на ул. „Московска”, от които ще бъдат премахнати автомобилите, добави кметът.Зам.-кметът по транспорт Евгени Крусев, който също присъства на инспекцията обяви, че се подготвя процедура за ремонта на „Солунска” в участъка от бул. „Витоша” до бул. „Христо Ботев”. Не е ясно още обаче дали реконструкцията ще започне тази година или догодина, поясни Крусев, който добави, че най-късно до края на 2019 г. цялата улица трябва да бъде ремонтирана.На въпрос на БГНЕС дали ще бъдат премахнати автомобилите от т.нар. депутатски паркинг, който се намира на площадното пространство пред храм-паметника „Свети Александър Невски“, Фандъкова каза, че в момента се водят разговори с председателя на НС Цвета Караянчева и се надява да се постигне решение, което да удовлетвори гражданите и да позволи нормалната работа на депутатите да продължи. Тя добави още, че няма да има ремонт на площадното пространство пред катедралата, а само в частта на улицата пред Синодалната палата, която води до ул. „Г.С. Раковски“, където ще бъдат ремонтирани само тротоарите.", "date": "2018.07.04", "title": "Махат контейнерите в центъра на София, боклукът отива под земята"}
{"url": "https://www.novinite.bg/articles/161653/KNSB-Zakon-za-gorivata-shte-sloji-red-na-pazara", "text": "Като национално отговорна организация, КНСБ отчита общественото напрежение около търговията с горива и новия проектозакон за административно регулиране на икономически дейности, свързани с нефт и продукти от нефтен произход. Считаме, че политиката по отношение на горивата засяга както икономиката на страната, така и жизнения стандарт на всички българи. В същото време отчитаме, че този сектор е един от тези, в които сивата икономика има най-висок дял. Нашето становище винаги е било срещу сивата икономика, която ощетява коректния бизнес и ограничава възможностите на държавата да отдели средства за увеличение на социални разходи, заплати и пенсии. Затова КНСБ подкрепя основната философия, заложена в проекта на закон - да бъде сложен ред на пазара на горива в полза на фиска и данъчните приходи в държавния бюджет. Подобно решение би помогнало както на хазната, така и на десетките хиляди заети в бранша. Считаме, че напрежението, което се създава в момента, пречи на коректния и конструктивен социален диалог на представителните засегнатите икономически общности. Като обществена организация, представляваща интересите на над 300 000 българи, смятаме, че диалогът е най-вярното решение на обществените проблеми. За съжаление проектозаконът не бе обсъден в Националния икономически съвет към Министерския съвет, както настояваше КНСБ. Предвид напредналата фаза, на която се намира законопроектът в парламента, сега на ход са народните представители. Апелираме законът да бъде гласуван, отчитайки интересите на всички засегнати страни, включително и на малкия и средния бизнес, както и на българската индустрия, но най-вече на българските данъкоплатци, които не трябва да бъдат ощетявани за сметка на частни и други интереси.", "date": "2018.07.04", "title": "КНСБ: Закон за горивата ще сложи ред на пазара"}
{"url": "https://www.novinite.bg/articles/161673/Mechok-izbyaga-ot-zooparka-v-Dimitrovgrad", "text": "Мъжки мечок е успял да напусне клетката в общинския зоокът в Димитровград, но след намесата на служителите на зоологическата градина е бил упоен и върнат обратно, съобщиха от местната администрация. Инцидентът с 23-годишния Митко е станал след 11 часа по обяд днес. Четириногото от вида \"кафява мечка\" е излязло от \"жилището\" си, което обитава с партньорката си Ани, при рутинно отваряне на клетката за почистване и хранене. Посетителите на къта в парка \"Вапцаров\" са били евакуирани веднага. \"Персоналът, който е с голям опит, е реагирал светкавично. Намесили са се ветеринарният лекар и техник, които са упоили \"беглеца\" без той да успее да напусне територията на зоопарка и са го върнали заедно с гледача\", уточни говорителят на общината Кремена Борисова.", "date": "2018.07.04", "title": "Мечок избяга от зоопарка в Димитровград"}
{"url": "https://www.novinite.bg/articles/161675/Podpisi-v-podkrepa-na-Zakon-za-lichnata-pomosht-sabraha-v-Sliven", "text": "Близо 500 подписа в подкрепа на исканията на майките на деца с увреждания за създаване на Закон за личната помощ, оценка на индивидуалните потребности и създаване на електронен регистър на хората с увреждания се събраха днес в Сливен. Протестът на майките се състоя пред сградата на Общината. Заедно с децата си те носеха черни фланелки с надпис „Системата ни убива“ и черни балони, съобщи БНР.Според протестиращите към момента действащата нормативна уредба лишава майките от право на труд и обрича семействата на мизерия.Майките коментираха, че ако се приемат всички техни предложения, са готови да се върнат на пазара на труда. Подписката в подкрепа на исканията на родителите на деца с увреждания за административни реформи продължава.", "date": "2018.07.04", "title": "Подписи в подкрепа на Закон за личната помощ събраха в Сливен"}
{"url": "https://www.novinite.bg/articles/161676/Protest-na-prevozvachite-podkrepyashti-proektozakona-za-avtomobilnata-kamara", "text": "Тежкотоварни и автобусни превозвачи протестират в подкрепа на проектозакона за Българската автомобилна камара. Той беше оттеглен от Народното събрание след протест на друга част от бранша, която се обяви срещу такъв закон, и след намесата на премиера Бойко Борисов.Целта на протеста е да бъде заявена категоричната подкрепа на значителна част от бранша за обединението на сектора чрез Закон за Българската автомобилна камара, заявиха от Съюза на международните превозвачи /СМП/ и Българската асоциация на сдруженията на автомобилните превозвачи /БАСАТ/. Пред храм-паметника „Св. Александър Невски“ в София са паркирани няколко десетки автобуса, а в двете посоки бул. „Цариградско шосе“ от кръговото на 4-ти километър до кръстовището с бул. „Димитър Пешев“ са паркирани и автобуси и товарни автомобили. Създаването на Българска автомобилна камара е нужно, защото има фирми, които работят срещу правилата, заяви председателят на българската Асоциация на сдруженията от автомобилния транспорт Миролюб Столарски, един от организаторите на недоволството, цитиран от \"Дарик\". „Има фирми, които не работят по правилата. Има много фирми. Не искам да влизам в тази дилема и един срещу друг. Знае се кои са. Може да попитате в Министерство на транспорта. Те не спазват много правила, например спират на спирки, на които нямат право да спират, карат шофьорите да карат без карти, някои сменят тахографите - вместо електронен, слагат обикновените, старите. Това, което най-много ги е страх, е етичният кодекс“, каза Столарски и допълни, че нищо не очакват, просто отправят послание към премиера да изслуша и тях. „Все пак една монета има две страни, нали“, допълни той. Към протеста в София се присъединят и превозвачи в други градове на страната - Пловдив, Варна, Русе, Бургас, Велико Търново, Плевен, Ямбол, Свиленград, Сандански и Враца.", "date": "2018.07.04", "title": "Протест на превозвачите, подкрепящи проектозакона за автомобилната камара"}
{"url": "https://www.novinite.bg/articles/161661/Kabinetat-reshi-Bolnichnite-shte-se-izplashtat-v-chasove-ne-v-dni", "text": "Министерският съвет прие новата схема за отсъствие от работа. Вече болничните ще се изплащат в часове, а не в дни.Бизнесът и синдикатите се обявиха против промените, но според социалното министерство промяната е в полза на работниците.Промяната се отнася за хората, работещи на смени. Така ако те отсъстват от работа за 2 дни, а работният им ден е 24 часов, ще получат обезщетение общо колкото за 24 часа.Според синдикатите промяната може да е в ущърб на работещите, а според работодателите това може да доведе до злоупотреби. В крайна сметка промените са факт.", "date": "2018.07.04", "title": "Кабинетът реши: Болничните ще се изплащат в часове, не в дни"}
{"url": "https://www.novinite.bg/articles/161677/MVR-v-Sliven-otbelyaza-tarjestveno-svoya-profesionalen-praznik", "text": "Днес директорът на Областната дирекция на МВР в Сливен старши комисар Димитър Величков тържествено отбеляза 139 години от създаването на Министерството на вътрешните работи. Церемонията се състоя на площад „Хаджи Димитър” в град Сливен в присъствието на Негова Високопреосвещенство Сливенски митрополит Иоаникий, областния управител Чавдар Божурси, заместник кмета Румен Иванов, председателя на Общински съвет Димитър Митев, директора на Териториална дирекция „Национална сигурност” Николай Чиликов, командира на центъра за подготовка на специалисти полковник Любомир Вачев, директорът на Регионална служба „Военна полиция” полковник Деян Цветков, представители на съдебната власт, държавни институции, общински съветници, граждански сдружения, граждани и медии. На 5 юли Министерството на вътрешните работи отбелязва своя професионален празник. Изграждането на полицейската институция в България започва след приемането на Търновската конституция. С Указ № 1 на княз Александър Батенберг от 5 юли 1879 година в състава на първото българско правителство се създава Министерството на вътрешните работи, наречено тогава Министерство на вътрешните дела. Давайки си сметка за значението на това министерство, първият български княз назначава министър-председателя Тодор Бурмов и за първи министър на вътрешните работи. Тодор Бурмов бил високо ерудирана личност, утвърден администратор от висок ранг, изявен участник в борбата за църковна и национална независимост, общественик, политически деец, журналист и публицист. За значимостта на това министерство говори и фактът, че в следосвобожденската история на България немалка част от българските министър-председатели оглавявали едновременно и вътрешното министерство. Със Закона за полицията от 12 декември 1889 година се определя основното предназначение на полицията - да бди за изпълнението на законите, да опазва реда и обществената безопасност. С принципите, заложени в текстовете му за организация, отговорност, функции и права на полицейските служители, законът ориентира институцията към европейските модели на развитие. От 1992 г. 05 юли е обявен за официален празник на служителите от вътрешното ведомство. На този ден празнуват– полицаи и огнеборци, криминалисти и антимафиоти и всички служители от администрация, които обезпечават организационно, финансово, информационно и технически ефективното противодействие на престъпността и опазването на обществения ред. По традиция ОДМВР-Сливен отбелязва своя празник всяка година с тържествено честване- приемане на строя от директора на ОДМВР-Сливен, приветствие към служителите на МВР, гостите и гражданите. Днес празнично слово произнесе Негова Високопреосвещенство Сливенски митрополит Иоаникий. Директорът на Областната дирекция старши комисар Димитър Величков поднесе венци на признателност към загиналите за свободата на България на паметника на Хаджи Димитър. Венци и цветя на признателност поднесоха официалните гости и граждани на Сливен. Тържествената част завърши с демонстрация на „Специализираното тактическо звено за бързи действия” към ОДМВР-Сливен. МИНИСТЕРСТВО НА ВЪТРЕШНИТЕ РАБОТИ Дирекция “Пресцентър и връзки с обществеността” - МВР София, ул.”Гурко” №23, тел.:9823754 факс:9877967, e-mail: spvo@mvr.bg „5-ти юли – нашият професионален празник ми дава повод да припомня, че да работиш в МВР не е лека задача – за това са нужни сърце и душа. Необходими са лични качества, много усилия, последователност и най-важното – вяра на всеки един от нас в избрания професионален път, независимо от предизвикателствата, пред които се изправяме”, каза старши комисар Димитър Величков в емоционално обръщение към служителите на Областната дирекция по време на тържественото събрание, което се състоя днес в зала Сливен. Бъдете почтени и отговорни, каза той в заключение и добави: „Дано усилията и енергията, които влагате в работата си бъдат възнаградени с високото доверие на нашите съграждани.” 125 служители на ОДМВР-Сливен бяха наградени от министъра на вътрешните работи Валентин Радев, главния секретар на МВР главен комисар Младен Маринов, директора и заместник-директора на ОДМВР-Сливен и от ръководители на структурни звена в областната дирекция. Министър Валентин Радев награди двама служители с „ПОЧЕТЕН ЗНАК III степен” : -Старши инспектор Пламен Димитров началник на участък „Надежда” към РУ-Сливен -Старши инспектор Али Чобанов началник „Охранителна полиция” към РУ-Котел За проявена инициативност и високи професионални резултати при изпълнение на служебните задължения главният секретар на МВР главен комисар Младен Маринов награждава с „ОБЯВЯВАНЕ НА БЛАГОДАРНОСТ” и парична награда младши експерт Антон Велев от сектор „Противодействие на криминалната престъпност” и младши експерт Живко Кутулов от участък „Надежда„ при РУ-Сливен. Грамоти за проявен висок професионализъм при изпълнение на служебните им задължения получиха старши експерт Десислава Митева и Кремена Борнавска юрисконсулт на областната дирекция. 119 служители на ОДМВР-Сливен бяха наградени с „ПИСМЕНА ПОХВАЛА” за проявен висок професионализъм, инициативност и съществен принос при изпълнение на служебната дейност от директора на областната дирекция, заместник директора, началниците на районни управления и ръководители на структурни звена. Наградените са ръководни служители от РУ- Сливен, разследващи полицаи, служители от отдел и сектори, служители в група „Охрана на обществения ред”, служители от участък „Квартал Шести” в РУ-Нова Загора, служители от сектор „Криминална полиция” на РУ-Сливен, служители в районни управления Нова Загора, Котел и Твърдица, и лица, работещи по трудови правоотношения. Полицейските служители бяха поздравени от областния управител Чавдар Божурски, заместник кмета Румен Иванов и директора на ТД ДАНС Николай Чиликов. Получиха се поздравителни адреси с изказване на уважение към професионализма, компетентността и отговорността на служителите в МВР и с пожелания за здраве, благополучие, професионално и лично щастие от народни представители, кметове, ръководители на съд и прокуратура, държавни институции и областни дирекции на МВР в страната. Ръководството на Областната дирекция на МВР в Сливен изказва благодарност за съдействието и помощта при организиране и провеждане на днешния празник на кмета на града Стефан Радев, г-жа Пепа Чиликова зам.кмет, служителите в отдел „Образование, култура и връзки с обществеността” към общината и специално на главен експерт Десислава Куртева; Военен духов оркестър при военно формирование „22220”; на директора на Драматичен театър „Стефан Киров”-Сливен г-н Николай Недялков, на актрисата Николина Велчева; на озвучителите Иван Стоянов и Динко Рахнев. Благодарим на всички граждани и на представителите на медиите, които уважиха нашия празник.", "date": "2018.07.04", "title": "МВР в  Сливен отбеляза тържествено своя професионален празник"}
{"url": "https://www.novinite.bg/articles/161665/Prevozvachi-si-poiskaha-Kamarata", "text": "Над 200 камиона и 100 автобуса се събраха в София в подкрепа на законопроекта за създаване на Българска автомобилна камара. Текстовете разделиха транспортния бранш, като се стигна до изтеглянето им след протести на другия лагер – тези фирми, които смятат, че държавата делегира на големите играчи в сектора правото да се разпореждат с него.Според днешните протестиращи обаче именно камарата ще създаде по-добри правила за работа в транспорта.Протести има и в Пловдив, Варна, Велико Търново и Русе.Никъде няма да се блокират пътища.", "date": "2018.07.04", "title": "Превозвачи си поискаха Камарата"}
{"url": "https://www.novinite.bg/articles/161660/Golyam-protest-na-prevozvachite-podkrepyashti-proektozakona-za-avtomobilnata-kamara", "text": "Тежкотоварни и автобусни превозвачи протестират в подкрепа на проектозакона за Българската автомобилна камара. Той беше оттеглен от Народното събрание след протест на друга част от бранша, която се обяви срещу такъв закон, и след намесата на премиера Бойко Борисов. Пред храм-паметника „Св. Александър Невски“ в София са паркирани няколко десетки автобуса, а в двете посоки бул. „Цариградско шосе“ от кръговото на 4-ти километър до кръстовището с бул. „Димитър Пешев“ са паркирани и автобуси и товарни автомобили. Създаването на Българска автомобилна камара е нужно, защото има фирми, които работят срещу правилата, заяви председателят на българската Асоциация на сдруженията от автомобилния транспорт Миролюб Столарски, един от организаторите на недоволството: „Има фирми, които не работят по правилата. Има много фирми. Не искам да влизам в тази дилема и един срещу друг. Знае се кои са. Може да попитате в Министерство на транспорта. Те не спазват много правила, например спират на спирки, на които нямат право да спират, карат шофьорите да карат без карти, някои сменят тахографите - вместо електронен, слагат обикновените, старите. Това, което най-много ги е страх, е етичният кодекс“, каза Сталорски и допълни, че нищо не очакват, просто отправят послание към премиера да изслуша и тях. „Все пак една монета има две страни, нали“, допълни Миролюб Столарски.", "date": "2018.07.04", "title": "Голям протест на превозвачите, подкрепящи проектозакона за автомобилната камара"}
{"url": "https://www.novinite.bg/articles/161640/Ochakva-ni-predimno-slanchevo-vreme", "text": "Днес над страната ще преобладава слънчево време. Главно в следобедните часове ще се развива купесто-дъждовна облачност и на места ще има краткотрайни валежи и гръмотевични бури, възможни са и градушки. По-интензивни и на повече места ще са явленията в планинските райони. Дневните температури ще са предимно между 27° и 32°, в София – около 28°.Над планините преди обяд ще е предимно слънчево, но след пладне ще се развива купеста и купесто-дъждовна облачност и до вечерта на много места ще има краткотрайни валежи и гръмотевични бури. Ще духа слаб, по билата – до умерен запад-северозападен вятър. Максималната температура на височина 1200 метра ще е около 24°, на 2000 метра – около 16°.Над Черноморието ще е предимно слънчево. Ще има временни увеличения на облачността, по-съществени в следобедните часове и на отделни места ще превали и прегърми. По крайбрежието ще духа бриз. Максималните температури на въздуха ще са 24-28°, температурата на морската вода е 23-24°. Вълнението на морето ще е около 2 бала.", "date": "2018.07.04", "title": "Очаква ни предимно слънчево време"}
{"url": "https://www.novinite.bg/articles/161663/NAP-zapechata-targovsko-izlojenie-v-centara-na-Burgas", "text": "Шест от осем обекта - част от търговско изложение в центъра на Бургас, бяха запечатани от екипи на звеното \"Фискален контрол\" Бургас на Националната агенция за приходите поради неиздаване на касови бележки. Това съобщиха от приходното ведомство в морския град. Оттам обясниха, че търговците са хванати в нарушение, след като служители на НАП по механизма \"таен клиент\" са си закупили стоки. Касови бележки не са им издадени. От НАП предупредиха, че на мониторинг през лятото ще бъдат подложени хотели, ресторанти, барове, магазини, паркинги, борси и тържища, които снабдяват хотелите с храни и напитки. Едновременно с това ще патрулират и съвместни екипи на приходното ведомство и правоохранителните органи с отличителни знаци. Само през месец юни по Южното Черноморие звеното \"Фискален контрол\" е извършило над 300 проверки, при които се е стигнало до 88 запечатвания поради неиздаване на фискални бонове. От НАП уточниха, че за откриване на рискови търговци и през това лято активно ще се използва дистанционната връзка на всеки касов апарат със сървърите на приходното ведомство.", "date": "2018.07.04", "title": "НАП запечата търговско изложение в центъра на Бургас"}
{"url": "https://www.novinite.bg/articles/161678/Jordanka-Fandakova-shte-proveri-remontnite-dejnosti-na-aleite-v-Yujniya-park", "text": "Кметът на София Йорданка Фандъкова ще провери ремонтните дейности на алеите в Южния парк, входа откъм ул. „Гоце Делчев“. Проверката ще се състои на 5 юли в 13.30 часа.", "date": "2018.07.04", "title": "Йорданка Фандъкова ще провери ремонтните дейности на алеите в Южния парк"}
{"url": "https://www.novinite.bg/articles/161647/Oshte-dvama-otroveni-kato-Skripal", "text": "Bританската полиция съобщи за тежък инцидент, след като двама души са намерени в безсъзнание от въздействието на неизвестно вещество в английския град Еймсбъри, който е на около 10 км северно от Солсбъри.\"Тази вечер полицията на Уилтшър обяви състояние на тежък инцидент заради подозрение, че двама души може да са били изложени на действието на неизвестно вещество в Еймсбъри. Местата, които двамата пострадали може да са посетили преди заболяването си в района на градовете Еймсбъри и Солсбъри, са отцепени като предохранителна мярка\", заяви полицията на графство Уилтшър.По данни на правоохранителните органи в събота вечерта мъж и жена на възраст между 40 и 50 години са намерени в безсъзнание в дома си в Еймсбъри, в Южна Англия. Те са приети в болница в Солсбъри в критично състояние.Първоначално полицията смяташе, че двамата са пострадали при приемане на хероин или друго наркотично вещество. Но сега полицията уточнява, че се извършват допълнителни изследвания, за да се установи каква субстанция е предизвикала болестното състояние на двамата, предаде Франс прес.На 4 март Великобритания обяви, че 66-годишният бивш полковник от руското военно разузнаване Сергей Скрипал, който е осъден в Русия за шпионаж в полза на Великобритания, и 33-годишната му дъщеря Юлия са били подложени на въздействието на нервнопаралитично вещество в Солсбъри. Впоследствие Лондон заяви, че това вещество е било разработвано в Русия и обвини Москва, че е замесена в инцидента. Русия отхвърля обвинението, припомнят световните агенции, цитирани от БТА.Сега заради новия инцидент бе засилено полицейското присъствие както в Еймсбъри, така и в Солсбъри, предаде Франс прес. Английската здравна служба засега казва, че инцидентът не крие значителни здравни рискове за широката общественост, но говорител на службата каза, че тази оценка може да бъде преразгледана в светлината на нови информации, получени за инцидента.", "date": "2018.07.04", "title": "Още двама отровени като Скрипал"}
{"url": "https://www.novinite.bg/articles/161662/Na-Kapitan-Andreevo-zadarjaha-blizo-4-kg-srebarni-nakiti", "text": "Близо 4 кг. недекларирани сребърни накити откриха митническите служители на митнически пункт \"Капитан Андреево\" при проверка на влизащ от Турция в страната ни лек автомобил, съобщиха от Агенция \"Митници\". В колата пътували водачът на автомобила и негов спътник, немски граждани от турски произход. Те заявили пред българските митнически власти, че не внасят нищо за деклариране. Автомобилът е бил селектиран за щателна митническа проверка, при която в личния багаж на шофьора са били открити изделия от бял метал. Намерени са били общо 715 сребърни бижута. Експертиза от вещо лице е установила, че ювелирните изделия са с висока проба 925, с общо тегло 3893 грама и са на стойност над 15 000 лева. Контрабандните накити са били задържани и подлежат на отнемане в полза на държавата. На шофьора е бил съставен акт за нарушение на Валутния закон. За първото полугодие на тази година митническите служители на МП Капитан Андреево са задържали близо 15 кг златни и сребърни накити на стойност над половин милион лева.", "date": "2018.07.04", "title": "На Капитан Андреево задържаха близо 4 кг сребърни накити"}
{"url": "https://www.novinite.bg/articles/161658/Merkel-govori-pred-Bundestaga-za-migracionnata-politika", "text": "\r\nПърва реч на Ангела Меркел пред Бундестага след напрегнатата седмица, в която германската управляваща коалиция беше на крачка от разпад. Вместо първоначално планирания дебат за бюджета за отбрана, основната тема на заседанието стана миграцията.\r\nПред парламента канцлерът защити намерението си да бъдат обособени транзитни центрове за кандидатите за убежище по границата с Австрия. Меркел подчерта, че общоевропейското решение на бежанската криза включва споразумения с африкански държави, както и подкрепа за либийската бреговата охрана с цел спиране на потока от бежанци. Обяви се и категорично за запазване на свободното движение в рамките на Шенген.\r\n\r\nМакар и на повърхността сътресенията в германската политика да спряха, Германската социалдемократическа партия заяви, че се нуждае от повече време, за да обмисли споразумението между коалиционните й партньори в управлението преди да го одобри.\r\n", "date": "2018.07.04", "title": "Меркел говори пред Бундестага за миграционната политика"}
{"url": "https://www.novinite.bg/articles/161667/Analiz-na-nezakonniya-darvodobiv-v-Balgariya-za-perioda-2013-2017", "text": "На пресконференция в WWF и коалиция „За да остане природа в България“ представиха анализ на незаконния дърводобив в България и на ефективността на мерките по контрол в горските територии. Анализът обхваща периода от 2013 до 2017 година. Проучването показва, че годишният обем на незаконната сеч е в размер между 2,4 и 2,7 милиона плътни кубически метра (т.е. надвишаване с 1/3 на официалния  добив). Според  анализа, злоупотребите в горите продължават – посочените количества са от порядъка на обема незаконно добита дървесина от предходния анализ (за периода 2006-2013 г.). Анализът представя различните схеми за незаконен дърводобив: от маркирането на дърветата за сеч до продажбата и извозването на добития дървен материал. Годишно чрез незаконния добив на дървесина (предимно дърва за горене и технологична дървесина) сивият сектор в горското стопанство генерира скрити приходи от около 150 млн. лева. В допълнение на тези финансови загуби, горите, преексплоатирани в резултат на незаконните сечи, не могат да изпълняват ефективно производствените, водоохранните и природозащитните си функции. Негативната тенденция продължава, а това поставя под въпрос ефективността на предприетите от държавата мерки за намаляване на незаконния дърводобив, коментира Нели Дончева, ръководител на отдел „Гори“ на WWF. За изминалите пет години бяха предприети множество нормативни, технологични и технически мерки за спиране на нелегалния дърводобив, но вниманието към ключовия фактор – хората, които  прилагат мерките, беше малко. Трябва да се помисли за защитата им, за компенсации за тежкия им труд, за липсата на материален  ресурс за тяхната работа – не може горските да нямат бензин за охрана, а да опазват ресурс за милиони, допълва Дончева. С цел по-добро опазване на българските гори, защита на интересите на обществото и повишаване на държавните приходи, природозащитната коалиция отправя конкретни предложения до държавните институции, сред които най-спешни са следните: 1.         Отделяне на  Изпълнителната агенция по горите  като независима контролна институция спрямо Министерството на земеделието, храните и горите, което е отговорно за стопанската дейност в държавните гори;2.         Добивът и продажбата на дърва за огрев и на технологичната дървесина да се разплащат по цени в една и съща мерна единица по цялата верига от добив до краен клиент, за да се избегнат грешки и манипулации при преминаването от една мерна единица в друга;3.         Горското законодателство да бъде водещо и да определя практиките в горите, а не обратното, както се прави от години насам – законодателството се променя така, че да съответства на прилаганите практики в горите, което води до усложняване на нормативната уредба и създава предпоставки за узаконяване на неустойчиви практики.4.         Необходими са мерки за повишаване на прозрачността и конкуренцията в процесите на договориране и на осъществяване на дърводобива и търговията с дървен материал, и изделия от дървесина  за борба със сивия сектор в горите, включително чрез широко използване на електронни търгове  за дървесина, добита от горските територии с държавна и общинска собственост.5.         Да се ускори изграждането на единна електронна система, която да обработва информацията за планирането, маркирането, ползването, освидетелстването, експедирането и преработката на дървесината, като информацията бъде публична с цел създаването на възможности за граждански контрол. ", "date": "2018.07.04", "title": "Анализ на незаконния дърводобив в България за периода 2013-2017"}
{"url": "https://www.novinite.bg/articles/161681/Seriya-ot-zemetreseniya-uplashi-Albaniya", "text": "Серия земетресения засегна Албания, причинявайки материални щети и паника сред населението.Според Рапо Ормени от Сеизмологичния институт в Тирана, след първия трус, усетен в 11:02 ч. до 12 ч. са усетени 46 труса с различна сила. По данни на Европейския сеизмологичен център, земетресенията са по-малко, а най-силното е било 4,9 по скалата на Рихтер.„Първият трус е бил на 31 км северозападно от Тирана, в района на залива Лалзит при Драч, на дълбочина от 10 км. Възможни са и още трусове с по-малка сила, докато земята не се успокои“, каза Ормени.Поради паниката много граждани са извън домовете си. Институциите не са работели повече от един час, тъй като служителите са били навън, а телефонната мрежа е била прекъсната. Засега няма информация за пострадали, но има доста нанесени щети на сгради.Земетресението е усетено в Македония, Черна гора и Косово. Албанското министерство на отбраната откри специална телефонна линия, на която гражданите могат да се обаждат за всякаква информация или нужда от помощ.", "date": "2018.07.04", "title": "Серия от земетресения уплаши Албания"}
{"url": "https://www.novinite.bg/articles/161644/Poklonenie-pred-prof-Bojidar-Dimitrov-v-NIM", "text": "В сряда ще бъде поклонението пред историка професор Божидар Димитров. То ще се състои от 10 до 16 часа в \"Слънчевата зала\" на Националния исторически музей.На този ден музеят няма да работи за посетители.Божидар Димитров почина в неделя вечерта на 72-годишна възраст. Професорът е бивш дългогодишен директор на Националния исторически музей, историк и автор на десетки книги, посветени на българската история.", "date": "2018.07.04", "title": "Поклонение пред проф. Божидар Димитров в НИМ"}
{"url": "https://www.novinite.bg/articles/161659/Pravitelstvoto-dade-104-mln-lv-na-BDJ", "text": "Холдинг БДЖ получи близо 104 млн. лв. финансова помощ, за да погаси задължения към облигационери, решиха министрите днес.Закъсалата железопътна компания беше изправена пред риска да загуби сградата на своята централа, както и голямо количество вагони – последна стъпка преди да бъдат отнети и ключови за съществуването й единици от подвижния състав.Гласуваната днес сума, 103 728 000 лв., трябва да бъдат възстановени от холдинга до 28 декември 2020 г.Средствата се предоставят на холдинга за погасяване на задълженията по Втория облигационен заем, сключен през 2007 г.", "date": "2018.07.04", "title": "Правителството даде 104 млн. лв. на БДЖ"}
{"url": "https://www.novinite.bg/articles/161680/Napusna-ni-edna-ot-sestri-Adjovi", "text": "На 70-годишна възраст почина народната певица Надежда Аджова - една от най-популярното и обичано дуо на стари градски песни и автентичен български фолклор сестри Аджови. „С огромна тъга съобщаваме, че на 3 юли 2018 г. след кратко боледуване почина Надежда Аджова. Вярваме, че половинката от сестри Аджови е на по-добро място и невероятният ѝ глас звучи в небесния хор от ангели! Благодарим за стотиците песни и незабравими мигове на сцената и в живота! Поклон!”, гласи съобщение на официалната страница на певиците във Facebook.Поклонението ще се състои в петък, от 11:00 часа, в ритуалната зала на Централните софийски гробища.Близначките Вяра и Надежда Аджови са родени в Самоков на 6 септември 1947 г. Още на 16-годишна възраст стават популярни и извън родния си град с изпълнението на песните „Айде, легнала е Лиляна\" и „Море, много ми я хвалят\", които стават хитове в програмата на Радио София.През 1963 г. печелят наградата за дует на България с песента \"Мари, Румено\". През 60-те и 70-те години на миналия век близначките са отдадени на народните песни. В началото на 80-те години на миналия век започват изявите им и като изпълнителки на стари градски песни.", "date": "2018.07.04", "title": "Напусна ни една от сестри Аджови"}
{"url": "https://www.novinite.bg/articles/161671/4-miliona-mladi-evropejci-sa-bez-rabota", "text": "Повече от 4 милиона млади европейци не са успели да си намерят работа през 2016 г., а процентът за дългосрочната безработица остава висок. Това сочат данните, събрани в сборник, изготвен от Контактния комитет на върховните одитни институции в ЕС.Сборникът „Младежката безработица и интеграцията на младите хора на пазара на труда“ се основава на одитни доклади на българската Сметна палата и на Върховните одитни институции в още 12 държави членки на ЕС.Сред изводите и констатациите, цитирани в сборника, се посочва, че извършваните проучвания за реализацията и миграцията на завършилите висше образование у нас не са ефективни поради няколко причини, сред които липсата на ясни цели и на регламентирани функции за събиране на информация.Младежката безработица е сред челните задачи на повечето държави членки на ЕС и европейските институции. Поддържането на високо ниво на заетост е ключова цел от стратегията „Европа 2020“ на Европейския съюз и държавите членки, които инвестират средства в откриването на работни места. Тези инвестиции се подпомагат със средства от фондовете на ЕС.Сборникът разкрива още допълнителна информация относно последните тенденции в младежката безработица в Европа и ролята на ЕС за борбата с нея.", "date": "2018.07.04", "title": "4 милиона млади европейци са без работа"}
{"url": "https://www.novinite.bg/articles/161643/Prevozvachi-otnovo-na-protest", "text": "Превозвачи отново излизат на протест. Очаква се стотици тирове да бъдат разположени на различни ключови места из цялата странa.Така те искат да изразят подкрепата си към създаването на автобусна камара.Опонентите на законопроекта изтъкват обаче, че той е лобистики и цели да даде контрол върху сектора на малка група от хора.", "date": "2018.07.04", "title": "Превозвачи отново на протест"}
{"url": "https://www.novinite.bg/articles/161642/Maya-Manolova-dava-cenite-na-parnoto-i-toka-na-prokuror", "text": "Днес, 4 юли 2018 г., в 10.00 часа омбудсманът Мая Манолова ще внесе иск във Върховната административна прокуратура срещу решенията на Комисията за водно и енергийно регулиране за поскъпване цените на тока и парното от 1 юли 2018 г. Тя ще се срещне със заместник-главния прокурор и ръководител на Върховна административната прокуратура Ася Петрова. С 2,03% е средното повишение на цената на електрическата енергия за потребителите на регулирания пазар за новия ценови период, а на топлинната енергия със 7,33%.", "date": "2018.07.04", "title": "Мая Манолова дава цените  на парното и тока на прокурор"}
{"url": "https://www.novinite.bg/articles/161648/Rumen-Gechev-Zdraveto-na-balgarskite-grajdani-e-po-skapo-ot-byudjeta", "text": "\"Здравето на българските граждани е по-скъпо от бюджета\". Това заяви пред bTV народният представител от ПГ на \"БСП за България\" проф. Румен Гечев по повод предлаганите от управляващите промени за увеличаване на акциза на бездимните тютюневи изделия. По думите му подобни мерки имат два ефекта - единият е за пълнене на бюджета, но вторият е за промяна на поведението. \"Стоките, които са опасни за здравето, са с по-висок акциз. 15 млн. лв, които управляващите искат да добавят към бюджета не са по-важни от здравето на хората\", категоричен бе той и подчерта, че за тези допълнителни средства в бюджета никой не е сметнал колко са разходите от влошено здраве, болнични и смърт. Проф. Гечев обясни, че ЕС прави проучване до началото на септември преди да вземе решение за тези изделия. \"Поради какви причини, ние два месеца преди това, променяме закон, приет едва преди 8 месеца?\", попита той. Социалистът обясни, че чл. 12 от Закона за публичните финанси гласи, че промени в данъчното законодателство касаят следващата календарна година, а според Правилника за дейността на НС- всяка законодателна промяна трябва да има подробни разчети. \"Разчетите от преди 8 месеца са грешни, твърдим че и тези сега са грешни\", заяви проф. Румен Гечев.", "date": "2018.07.04", "title": "Румен Гечев: Здравето на българските граждани е по-скъпо от бюджета"}
{"url": "https://www.novinite.bg/articles/161649/Daniel-Panov-predstavya-balgarskite-mestni-vlasti-v-debati-za-badeshteto-na-Evropa", "text": "Кметът на Велико Търново и председател на Националното сдружение на общините в България Даниел Панов представя българските местни власти във форум на високо равнище на тема „Бъдещето на Европа“. Панов участва в дебатите, които са част от 130-а пленарна сесия на Комитета на регионите на Европейския съюз, провеждаща се в Брюксел. Форумът се провежда днес в белгийската столица, където се събират председателите на националните асоциации на местните и регионални власти от десетки държави в Стария континент. Изказванията на Даниел Панов са планирани в пленарната сесия на Комитета на регионите, както и по време на кръгла маса „Устойчива Европа“. През април Велико Търново домакинства заседание на Съвета на европейските общинни и региони /СЕОР/. Форумът бе на високо равнище, а в Старата столица пристигнаха представители на местните власти от повече от 30 държави. Откритата от Даниел Панов и Фредерик Валие /генерален секретар на СЕОР/ дискусия бе на тема „Настоящата и бъдещата ни визия за Европа и Европейския съюз”. Основните теми, които чуждестранните гости обсъждаха заедно с българските домакини от НСОРБ и Община Велико Търново, бяха свързани с приоритетите на българското председателство на Съвета на ЕС, интеграцията на Западните Балкани, кохезионната и общата селскостопанска политика след 2020 година. Наскоро Даниел Панов участва и в конференцията „Перспективи за конвергенция и устойчиви региони след 2020 г.“, която се проведе в София и бе част от срещите на високо ниво по време на българското европредседателство. Тогава бе първото публично обсъждане на новата многогодишна финансова рамка на Европейския съюз. С 8,4% повече са предвидените за България средства в следващия програмен период – 2021-2027 г., по линия на кохезионната политика и европейските фондове.", "date": "2018.07.04", "title": "Даниел Панов представя българските местни власти в дебати за бъдещето на Европа"}
{"url": "https://www.novinite.bg/articles/161650/Elektronnite-cigari-sa-na-pat-da-razdelyat-GERB-i-Patriotite", "text": "Драстично поскъпват така наречените бездимни електронни цигари. Промени в Закона за акцизите и данъчните складове предвиждат от 1 октомври тютюневите изделия да се облагат с нов акциз. Изчисленията на парламентарната бюджетна комисия показват, че това ще осигури 15 млн. лева повече за хазната за първата половина на годината и 30 млн. лева за цялата година. Парламентарните групи обаче са разделени по отношение на промяната. Засега изглежда, че единствено ГЕРБ и депутатите от квотата на партията на Валери Симеонов НФСБ подкрепят промените. ВМРО са против, БСП - също.Необходимо е акцизът да бъде изравнен. Вижда се една загуба за бюджета. За периода от януари до месец май, загубата за бюджета е близо 15 млн. лева. Това заяви в ефира на БНТ депутатът от ГЕРБ Евгения Ангелова по темата с облагането с по-висок акциз на електронните цигари. Очакваме пазарният им дял да стане 1,6% до края на годината. Бюджетът може до края на годината да загуби 30 млн. лева, уточни тя. Единственият лобизъм тук е лобизмът за бюджета, коментира още Ангелова. Тя шокира и с мнението, че производителите на бездимни цигари (основно Philip Morris по технологията IQOS) трябвало да приемат да намалят печалбата си в името на бюджета, но не коментира защо да не намалят печалбата си и другите производители на цигари. Според Атанас Костадинов от БСП става дума за категорично ярко лобистко предложение. Ще бъдем единствената европейска държава, в която с този продукт ще имаме изравнени ставки. Става въпрос за алтернатива на цигарите, а не за цигарени изделия. Ние сме лобисти за здравето на българина. Когато противопоставяме бюджета на здравето на българина, ние, разбира се, ще изберем здравето, категоричен бе Костадинов. Александър Сиди от ВМРО добави, че Европейската комисия прави разлика между бездимните цигари и обикновените цигари, а сега се иска с новите промени в Закона за акцизите и данъчните складове да не се прави такава.", "date": "2018.07.04", "title": "Електронните цигари са на път да разделят ГЕРБ и Патриотите"}
{"url": "https://www.novinite.bg/articles/161651/Yunker-Evropredsedatelstvoto-na-Balgariya-be-golyam-uspeh", "text": "\"Това първо председателство на България на Съвета на Европейския съвет беше голям успех, за разлика от председателствата на много други страни.\" Това заяви председателят на Европейската комисия Жан-Клод Юнкер пред БНТ.\"Успехът се дължи на работата на премиера Бойко Борисов, на министър Лиляна Павлова, а също така заради качествата на държавните служители. Много съм доволен от резултатите, които постигна България. Репутацията ви нарасна. Всеки смята, че сега България играе централна роля в Европа\", допълни Юнкер.Според него именно благодарение на България въпросът за европейската перспектива на държавите от Западните Балкани е поставен отново на дневен ред. \"Премиерът Борисов беше много полезен като обясни на страните от Западните Балкани, че времето за тяхното членство още не е дошло“, каза Юнкер, но добави, че именно по време на българското председателство и на усилията на София Македония и Албания са получили възможност за започване на преговори за присъединяване към ЕС. Според Юнкер това ще се случи през юни-юли 2019 г.Председателят на ЕК дори пожела австрийското председателство, което започна на 1 юли, да бъде така успешно, както българското.", "date": "2018.07.04", "title": "Юнкер: Европредседателството на България бе голям успех"}
{"url": "https://www.novinite.bg/articles/161652/Siderov-Prezidentat-da-se-zamisli-dali-ne-pravi-tendenciozni-napadki", "text": "Преди да пристъпи към критики президентът Румен Радев трябва да се замисли дали не правитенденциозни нападки и дали не влиза в партийна линия. Това заяви председателят на ПГ на „Обединени патриоти“ Волен Сидеров в декларация от името на група във връзка с изявлението на президента Румен Радев за европредседателството ни, предаде Агенция „Фокус“.„Един президент може да бъде критичен, когато има основание, в случая няма такова“, каза Сидеров.Той допълни, че има противоречия в изказването на президента за председателството.„Грешките са обясними, тъй като му пишат текстовете хора, които са начинаещи в журналистиката“, каза Сидеров.Според него президентът е разкритикувал страната ни, че не е поставила въпроса за Дунавската стратегия, която е изгодна за България. По думите на Волен Сидеров не може по време на председателството страната ни да си поставя наши въпроси.„Това не е възможно, т.е. тази критика е некоректна“, каза Сидеров.Той отчете, че по време на председателството ни по отношение на мигрантите за първи път България поставя въпроса за затваряне на границите на Европа и за невръщане на тези, които са минали през транзитните страни.По думите му вместо премиерът Бойко Борисов да получи похвала от държавния глава, че тези въпроси са поставени, президентът търси под вола теле. ", "date": "2018.07.04", "title": "Сидеров: Президентът да се замисли дали не прави тенденциозни нападки"}
{"url": "https://www.novinite.bg/articles/161674/Posledno-sbogom-s-prof-Bojidar-Dimitrov", "text": "С патриотизма, енергията и човечността си Божидар Димитров ни кара не да свеждаме глава на раздяла с него, а да се изправим гордо. Това каза министърът на културата Боил Банов в словото си на поклонението пред учения в Националния исторически музей.Българската история изгуби най-верния си пазител - истински родолюбец, изгарян от любовта си към България, посочи Банов. Той отбеляза приноса на проф. Божидар Димитров като изключителен учен и като изключителен приятел - отзивчив към широката аудитория, за което получи и любовта й. Хората, запалени от неговите идеи, намираха и отдушник в контактите си с него заради великолепното му чувство за хумор, с което можеше да се отнася към всяка историческа дилема, допълни министърът.За предания патриотизъм, безкористността, научния принос, колегиалността, верността към България и към приятелите на Божидар Димитров говориха също директорът на НИМ доц. Бони Петрунова и проф. Станислав Станилов, заместник-председател на парламентарната Комисия по култура. Той припомни, че Димитров е следвал възрожденското правило на Раковски, че любовта към отечеството е преди всяка друга любов и професорът никога не ѝ е изневерил.За Божидар Димитров може да се говори много, а може и нищо да не се каже, защото достатъчно говори това, което е свършил в живота си - купищата книги и най-вече идеите в тях, тв предаванията, интервютата, каза Станилов. По думите му, чувството за свобода е било между най-големите качества на \"човека - музей\".\"От сутринта не спира потокът от хора, които искат да се сбогуват с бившия ни директор, колега, приятел, учител - голям човек на България. Думите не стигат, за да изразим скръбта си от неговата преждевременна загуба - можеше да направи още толкова много за България, която беше негова кауза и мисия\", каза доц. Бони Петрунова.По думите й духът на Божидар Димитров ще остане завинаги в залите на НИМ.Директорката на музея прочете на траурната церемония съболезнователните адреси от председателя на парламента Цвета Караянчева, премиера Бойко Борисов, столичния кмет Йорданка Фандъкова. Петрунова отбеляза, че са получени изключително много съболезнователни адреси - от президентската администрация, министерства, политически партии, от Българската православна църква, научни и културни центрове, творчески организации, исторически музеи и общини от цялата страна.", "date": "2018.07.04", "title": "Последно сбогом с проф. Божидар Димитров"}
{"url": "https://www.novinite.bg/articles/161654/Parlamentat-odobri-na-parvo-chetene-medijniya-zakon-na-Peevski", "text": "Парламентът одобри на първо четене промени в Закона за задължителното депозиране на печатни и други произведения.Вносители са депутати от ДПС, в това число и Делян Пеевски. Промените предвиждат доставчиците на медийни услуги да посочват на сайтовете си информация за действителния си собственик и да декларират всяко получено финансиране в предходната календарна година, неговия размер и основание, както и данни за лицата, които са го предоставили. Освен това разпространителите на печатни издания трябва да декларират в Министерството на културата действителния собственик, както и броя на обекти за продажба на дребно. Ако броят на обектите е 1/3 от всички обекти, ще се праща информация в Комисията за защита на конкуренцията. Депутатите решиха да се удължи срокът преди второ четене на промените и така те ще останат за есента.", "date": "2018.07.04", "title": "Парламентът одобри на първо четене медийния закон на Пеевски"}
{"url": "https://www.novinite.bg/articles/161645/Sin-na-lidera-na-Islyamska-darjava-e-bil-ubit-v-Siriya", "text": "Син на лидера на джихадистката групировка \"Ислямска държава\" Абу Бакр ал Багдади е бил убит в Хомс в Централна Сирия, съобщи агенция, близка до групировката, и цитирана от ДПА. \"Синът на халифа - Худайфах ал Бадри, е убит при операция срещу Нусайриях (дума, с която в ИД обикновено се наричат силите на сирийския режим, лоялни на президента Башар Асад) и срещу руснаците край топлоелектроцентралата в Хомс\", предаде агенция Нашир. Агенцията е качила на сайта си и снимка на момче с пушка и във военна униформа, но не се дават подробности кога е бил убит синът на Ал Багдади. През 2014 г. Ал Багдади обяви в голямата джамия Ал Нури в Мосул създаването на халифат, обхващащ обширни територии от Сирия и Ирак. Той смята себе си за пряк наследник на пророка Мохамед и претендира за титлата халиф - лидер на всички мюсюлмани. Миналия месец Ирак съобщи, че е убил най-малко 45 екстремисти от ИД при въздушен удар в сирийския град Хаджин. Изтребителите Ф-16 нанесли удара по време на среща на висши лидери на ИД на сирийска територия Сред убитите тогава терористи бе назован и пратеникът на Абу Бакр ал Багдади на срещата, но не бяха дадени повече подробности.", "date": "2018.07.04", "title": "Син на лидера на „Ислямска държава“ е бил убит в Сирия"}
{"url": "https://www.novinite.bg/articles/161664/Ombudsmanat-dade-KEVR-na-prokuraturata", "text": "Прокуратурата започва проверка на комисията за енергийно и водно регулиране (КЕВР). Причината - последното решение за увеличение на цената на тока и парното, което регулаторът постанови преди дни.Проверката започва, след като омбудсманът Мая Манолова сезира обвинението, а в сряда внесе и мотивите за оспорването на решението на енергийния регулатор.Изискани са всички административни преписки от КЕВР, за да се прецени има ли основание за оспорване на увеличението на цената на тока и парното.Очаква се прокуратурата да се произнесе в 30-дневен срок.Междувременно водещи компании в енергийния сектор излязоха с обща позиция в подкрепа на КЕВР и председателя й Иван Иванов. Те подкрепят усилията на регулатора за установяване на предвидима регулаторна среда и недопускане на политическа намеса в приеманите решения.„Очакваме не дестабилизация и искания за оставки, а стабилна и независима Комисия за енергийно и водно регулиране\", се казва в позицията.", "date": "2018.07.04", "title": "Омбудсманът даде КЕВР на прокуратурата"}
{"url": "https://www.novinite.bg/articles/161668/Imitirashtite-produkti-v-opakovka-i-na-otdelen-shtand-ot-mlechnite", "text": "Хранителните продукти, имитиращи млечните, вече ще бъдат предлагани само с опаковка и на отделни щандове от млечните продукти. Това предвиждат нормативни промени, приети на днешното заседание на правителството. Целта на промените е както да се затегнат изискванията към начина на предлагане на имитиращите продукти, така и да се дава повече информация за техните характеристики. Освен че имитиращите продукти трябва да бъдат предварително опаковани, те трябва да бъдат поставени на отделен щанд или на обособено място, отделено по подходящ начин от мястото за предлагане на млечните продукти. Обособените места трябва да бъдат надписани като такива за имитиращи продукти.", "date": "2018.07.04", "title": "Имитиращите продукти - в опаковка и на отделен щанд от млечните"}
{"url": "https://www.novinite.bg/articles/161656/V-sistemata-na-MVR-postapvat-poveche-hora-otkolkoto-ya-napuskat", "text": "В последната година има повече постъпващи на работа полицаи, отколкото напускащи системата. Това заяви специално за БНР главният секретар на МВР. ст. комисар Младен Маринов. \"МВР може би е най-голямата система като министерство - най-много човешки ресурс, най-много материален ресурс, технически. Управлението е доста трудно След анализ, естествено отстраняваме грешките. За мен обнадеждаващото е, че последната година - година и половина се обърна тенденцията и повече хора постъпват в МВР отколкото да напускат. Идват млади хора, които естествено трябва да бъдат обучени. Нашата цел е те да бъдат максимално по-бързо обучени, но МВР не може да спре да работи и реално обучението става в боя, на улицата, при преследване на престъпници и опазване на обществения ред. По тази причина допускаме грешки, но, както се казва, „който не работи, той не греши“. „Има нужда от полицаи, има и свободни щатове, но процесите по назначаването текат. Това не може да се реши за година-две-три. Трябва да е последователна политика, за да даде резултат. След като запълним щата на 100% трябва да започнем да търсим едновременно с това и качество, и хора които да растат в кариерата, показвайки качества, резултати. Най-труден е процесът с изграждане и задържане на кадрите да работят“. По случая „Владимир Пелов“ проблемът реално е бил в друга система, коментира Маринов. Според него в МВР са работили „целенасочено и всички действия, които можеха да бъдат предприети, бяха предприети“. „Много беше стеснен към края кръга около Пелов. Виждате и последващата операция с групичката около него, която също беше задържана. Не бих обвинил никой от колегите, които са работили по случая. Дори не бих ги обвинил, че не са били инициативни. При всеки един сигнал сме реагирали възможно най-бързо“. Бягството на Колев и Пелов е невъзможно без външна логистика. „Има лица, включително и от надзирателите, с които се работи по отношение това да се изясни каква е била помощта по отношение на избягалите. Това бягство не става без логистика. За другото бягство - в Ловеч си е не е нужно да има логистика. Той просто е бил в по-лек режим“ Структурата на престъпността е много променена спрямо 90-те заради, допълни Маринов, но уточни: \"Там няма свободни ниши. За всичко, от което е възможно да се изкарат по престъпен начин пари, естествено има много желаещи, които да го направят. Смятам, че колегите от ГДБОП се справят добре и службата вече започва да работи на пълни обороти. Резултатите са изключително добри\" Във вторник ГДБОП е разбила престъпна група, занимаваща се с лихварство и рекет. „Провежда се такава реализация. Тя е свързана с група, която се занимава с лихварство, съответно лихварството е придружено с насилствени действия – там, където има проблеми с връщането на дадената сума пари. Безцеремонно се разправят с тези, които не връщат парите… Въобще – сериозна група“, каза главният секретар на МВР Младен Маринов. Той коментира и друга разбита от МВР престъпна група, чиято цел е била да малтретира служители на реда: \"Ние си вадим извода, че това е следствие от непрекъсната преса, която се упражнява върху тежкия криминален контингент. Естествено, най-вероятно това е породило и желанието да бъдат преследвани служители и да бъдат заплашвани, бъдат нанасяни телесни повреди и заплахи срещу живот факт Имало е набелязани хора от МВР и прокуратурата, които е трябвало да бъдат малтретирани. Всичките са си вършили перфектно работата по определени досъдебни производства, прокурорите са си поддържали обвиненията и са работили в посока доказване на престъпленията. Най-вероятно това е породило тези действия\". \"МВР може би е най-голямата система като министерство - най-много човешки ресурс, най-много материален ресурс, технически. Управлението е доста трудно След анализ, естествено отстраняваме грешките. За мен обнадеждаващото е, че последната година - година и половина се обърна тенденцията и повече хора постъпват в МВР отколкото да напускат. Идват млади хора, които естествено трябва да бъдат обучени. Нашата цел е те да бъдат максимално по-бързо обучени, но МВР не може да спре да работи и реално обучението става в боя, на улицата, при преследване на престъпници и опазване на обществения ред. По тази причина допускаме грешки, но, както се казва, „който не работи, той не греши“. „Има нужда от полицаи, има и свободни щатове, но процесите по назначаването текат. Това не може да се реши за година-две-три. Трябва да е последователна политика, за да даде резултат. След като запълним щата на 100% трябва да започнем да търсим едновременно с това и качество, и хора които да растат в кариерата, показвайки качества, резултати. Най-труден е процесът с изграждане и задържане на кадрите да работят“. По случая „Владимир Пелов“ проблемът реално е бил в друга система, коментира Маринов. Според него в МВР са работили „целенасочено и всички действия, които можеха да бъдат предприети, бяха предприети“. „Много беше стеснен към края кръга около Пелов. Виждате и последващата операция с групичката около него, която също беше задържана. Не бих обвинил никой от колегите, които са работили по случая. Дори не бих ги обвинил, че не са били инициативни. При всеки един сигнал сме реагирали възможно най-бързо“. Бягството на Колев и Пелов е невъзможно без външна логистика. „Има лица, включително и от надзирателите, с които се работи по отношение това да се изясни каква е била помощта по отношение на избягалите. Това бягство не става без логистика. За другото бягство - в Ловеч си е не е нужно да има логистика. Той просто е бил в по-лек режим“ Структурата на престъпността е много променена спрямо 90-те заради, допълни Маринов, но уточни: \"Там няма свободни ниши. За всичко, от което е възможно да се изкарат по престъпен начин пари, естествено има много желаещи, които да го направят. Смятам, че колегите от ГДБОП се справят добре и службата вече започва да работи на пълни обороти. Резултатите са изключително добри\" Във вторник ГДБОП е разбила престъпна група, занимаваща се с лихварство и рекет. „Провежда се такава реализация. Тя е свързана с група, която се занимава с лихварство, съответно лихварството е придружено с насилствени действия – там, където има проблеми с връщането на дадената сума пари. Безцеремонно се разправят с тези, които не връщат парите… Въобще – сериозна група“, каза главният секретар на МВР Младен Маринов. Той коментира и друга разбита от МВР престъпна група, чиято цел е била да малтретира служители на реда: \"Ние си вадим извода, че това е следствие от непрекъсната преса, която се упражнява върху тежкия криминален контингент. Естествено, най-вероятно това е породило и желанието да бъдат преследвани служители и да бъдат заплашвани, бъдат нанасяни телесни повреди и заплахи срещу живот факт Имало е набелязани хора от МВР и прокуратурата, които е трябвало да бъдат малтретирани. Всичките са си вършили перфектно работата по определени досъдебни производства, прокурорите са си поддържали обвиненията и са работили в посока доказване на престъпленията. Най-вероятно това е породило тези действия\". И тази година има много катастрофи по магистралите, но загиналите са по-малко спрямо същия период на миналата, отчете Маринов.", "date": "2018.07.04", "title": "В системата на МВР постъпват повече хора, отколкото я напускат"}
{"url": "https://www.novinite.bg/articles/161666/BSP-vidya-neshto-pritesnitelno-v-koncesiyata-na-letishte-Sofiya", "text": "Документите за концесията на летище София се крият. Има нещо нередно и притеснително. Това каза зам.-председателят на ПГ на „БСП за България” Георги Свиленски пред журналисти в парламента. „В понеделник ПГ на „БСП за България” изпрати искане до министъра на транспорта във връзка със стартирането на процедурата за концесията на летище София. Поискахме решението на МС, анализите на Световната банка и Европейската банка за развитие и цялата документация, на чиято база е взето то”, посочи народният представител. Той обяви, че днес е получен отговорът на министъра на транспорта, който в две страници обяснява, че документацията по концесията може да се види на сайта на ЕК, а докладите на двете банки не могат да ни бъдат предоставени. Свиленски обяви, че министър Московски дори е пуснал питане до тях дали анализите могат да бъдат предоставени до трети лица. „Кой управлява България - правителството или Световната и Европейска банка? Как може доклади, които трябва да бъдат публични, да са тайна. Фактът, че документите за концесията на летище София се крият, показва, че има нещо нередно и притеснително”, категоричен бе Георги Свиленски.", "date": "2018.07.04", "title": "БСП видя нещо притеснително в концесията на летище София"}
{"url": "https://www.novinite.bg/articles/161641/Nacionalen-voennoistoricheski-muzej-na-102", "text": "На 4 юли Националният военноисторически музей (НВИМ) отбелязва своята 102-ра годишнина. По случай празника работното време на музея ще е от 17.00 до 23.00 часа, като входът ще бъде свободен както за постоянната хронологична експозиция и за временните си изложби, така и за колекционните зали, в които са представени богатите и изключително любопитни и ценни колекции оръжие, униформи и отличия. На своя празник НВИМ подарява свободен достъп за своите експозиции, за да могат всички любители на историята да се докоснат до съкровищницата от артефакти, съхранявани повече от век в музея. За доброто настроение на гостите от 20.00 до 22.30 часа ще се погрижат Представителният духов оркестър на Военноморските сили и Представителният духов оркестър към Националната гвардейска част. По повод годишнината си музеят е подготвил и изложбата „Балкански пейзажи“, която може да бъде разгледана в галерия „Средец“ на Министерство на културата. В нея са представени произведения на едни от най-изтъкнатите майстори на изобразителното изкуство като Борис Денев, Никола Танев, Атанас Михов, Константин Щъркелов, Владимир Димитров – Майстора, Цено Тодоров, Никола Кожухаров и други. Макар и създадени по време на войните, на платната, включени в изложбата, оживяват спокойните балкански пейзажи като контрапункт на военните действия и бягство от ужаса на фронтовата линия. Изложбата може да бъде разгледана от 4 до 13 юли в галерия „Средец“, входът е свободен.", "date": "2018.07.04", "title": "Национален военноисторически музей на 102"}
{"url": "https://www.novinite.bg/articles/161679/VMRO-tvardo-protiv-vdiganeto-na-akciza-na-bezdimnite-cigari", "text": "Депутатите от ВМРО ще гласуват в пленарна зала твърдо против вдигането на акциза на бездимните цигари. Това коментира пред журналисти Александър Сиди от ПГ на \"Обединени патриоти - НФСБ, \"Атака\" и ВМРО\".Поводът е внесеният от ГЕРБ и депутати от НФСБ законопроект за промени в Закона за акцизите и данъчните складове. Предвижда се новата ставка за бездимните цигари да влезе в сила от 1 октомври тази година.Според Сиди внасянето на измененията е трябвало първо да бъде съгласувано с групата на \"Обединени патриоти\", а не да бъдат приканени да подпишат законопроекта \"на крак в залата\".Европейската комисия, която е особено стриктна по отношение на акцизната политика, гледа по малко по-различен начин, а той е именно, че тези цигари са безвредни до доказване на противното, а не както обикновено работи Комисията, посочи Александър Сиди, цитиран от БТА.По думите му това означава, че тя дава шанс на това ново изделие. В България също би трябвало да изчакаме да видим дали има доказателства, че тези бездимни цигари са толкова вредни колкото и конвенционалните цигари, защото иначе остават съмнения защо точно го правим, коментира той.Виждаме, че тези бездимни изделия взеха един сериозен пазарен дял и веднага бива ударен този производител с акциз, с който вдигаме цената на това изделие и съответно пушачите се връщат към конвенционалните цигари, отбеляза Сиди.Като част от управляващото мнозинство депутатите от ОП трябва да търсят начин да бъде напълнена хазната, но хайде да не го правим на гърба на българските граждани и на здравеопазването, призова Сиди. Като говорим за ползата, нека да видим каква ще бъде вредата, когато върнем тези хора, които пушат това изделие, на конвенционални цигари, посочи той.От \"Воля\" също смятат, че трябва да се изчака с промяната на акциза на бездимните цигари. Ние сме за адекватно облагане, както на конвенционалните цигари, така и на бездимните тютюневи изделия, коментира Дора Христова пред журналисти в парламента.Тя отбеляза, че засега тези продукти не могат да бъдат квалифицирани към групата от традиционните тютюневи изделия, затова според ЕК е по-добре акцизът им да бъде като на насипния тютюн. Вместо в средата на годината да се променя акцизът, защо не се изчака новата директива на ЕК, в която да бъде дадено конкретно становище към коя група се класифицират, коментираха от \"Воля\".От партията ще изчакат дебатите в парламентарните комисии и тогава ще вземат окончателно решение дали да подкрепят законопроекта.", "date": "2018.07.04", "title": "ВМРО твърдо против вдигането на акциза на бездимните цигари"}
{"url": "https://www.novinite.bg/articles/161639/Energijni-drujestva-i-asociacii-se-izpraviha-v-zashtita-na-KEVR", "text": "Енергийни компании и асоциации се изправиха заедно в защита на енергийния регулатор. Тази сутрин от AES България, ЧЕЗ Груп България, ЕВН България, ЕНЕРГО-ПРО, КонтурГлобал Марица Изток 3, Асоциация „Хидроенергия“ и Българска фотоволтаична асоциация излязоха със специална позиция, в която подчертават, че изразяват подкрепата си към настоящия състав на Комисията за енергийно и водно регулиране и се противопоставят на поисканото от БСП предсрочно освобождаване на председателя й Иван Иванов. Според подписалите декларацията само със запазване на независимия работещ регулаторен орган ще могат да се постигнат пълната либерализация на енергийния пазар у нас и решаването на отдавна наболелите проблеми в сектора.Ето го и пълния текст на декларацията:Долуподписаните компании и браншови организации обединяваме работодателите - частни инвеститори в енергетиката и представляваме над 50% от инсталираните мощности и над 70% от заетите в частния сектор енергетика. Реализираните от нас инвестиции надхвърлят 11 млрд. лв. и се равняват на 60% от всички преки чуждестранни инвестиции за периода 2010 – 2016 г. Работим във всички сегменти на електроенергийния сектор – производство, търговия, разпределение и снабдяване, като произвеждаме енергия чрез конвенционални и възобновяеми източници. Проблемите на енергийния сектор са ни добре известни, като нееднократно сме заявявали позиции и сме правили конкретни предложения за подобряване на инвестиционната среда, прозрачността, либерализацията на пазара, както и в подкрепа на регулаторната и финансовата стабилност на отрасъла.В този смисъл подкрепяме усилията на независимия и избран по професионални критерии състав на Комисията за енергийно и водно регулиране (КЕВР) за установяване на предвидима регулаторна среда, недопускане на политическа намеса в приеманите решения и финансово стабилизиране на енергийния сектор.Вярваме, че независимостта и експертността на КЕВР следва да бъдат запазени като гаранция за регулиране на структуроопределящия енергиен отрасъл в съответствие с българското и европейското право.Очакваме в период на съществени промени в сектора, свързани с либерализация на електроенергийния пазар, не дестабилизация и искания за оставки, а стабилна и независима Комисия за енергийно и водно регулиране, с последователни усилия за защита интересите на българската енергетика и българската икономика, като стратегически за благосъстоянието на българските граждани.", "date": "2018.07.04", "title": "Енергийни дружества и асоциации се изправиха в защита на КЕВР"}
{"url": "https://www.novinite.bg/articles/161646/Spirat-za-dva-chasa-dvijenieto-po-Dunav-most-Vidin-Kalafat", "text": "От 9.00 до 11.00 ч. днес временно ще бъде преустановено движението на превозни средства в двете посоки по \"Дунав мост Видин-Калафат\" за профилактика на мостовото съоръжение. Това съобщават от Главната дирекция \"Гранична полиция\", където е получена информация от акционерното дружество \"Дунав мост Видин - Калафат\" за двучасово спиране на трафика.", "date": "2018.07.04", "title": "Спират за два часа движението по „Дунав мост Видин - Калафат“"}
{"url": "https://www.novinite.bg/articles/161655/Poboj-i-raneni-turisti-v-Slanchev-bryag", "text": "Побой и ранени туристи в \"Слънчев бряг\". Всичко е започнало със скандал между две компании, едната от които се състояла от полски туристи. Констатирано е, че в резултат на инцидента са пострадали двама поляци - на 19 и 21 години. Те са получили порезни рани от остър предмет, вероятно нож, използван от човек от другата компания.Двамата потърпевши са без опасност за живота. Към момента се уточнява самоличността на останалите участници в сбиването. Участниците в него са били пияни. По случая е образувано досъдебно производство. ", "date": "2018.07.04", "title": "Побой и ранени туристи в \"Слънчев бряг\""}
