{"url": "http://www.focus-news.net/news/2018/10/31/2585113/plovdiv-s-reditsa-sabitiya-chitalishtata-shte-otbelezhat-1-noemvri-den-na-narodnite-buditeli.html", "text": "С редица събития пловдивските читалища ще отбележат 1 ноември- Ден на народните будители. Най-голямото събитие е празничен концерт, организиран от всички 24 читалища в града. Това каза за  Радио „Фокус“-Пловдив  Сашка Гъделева, председател на Общинското сдружение на читалищата в Пловдив. Концертът ще се проведе утре от 17.00 часа на Римския стадион. 1 ноември ще бъде и Ден на отворените врата за пловдивските читалища. „Това означава, че във всяко едно читалище ще се случват различни събития. Ще се организират литературни четения с участието на писатели от Пловдив като Елена Дибарова, Любка Славова, Мария Николова, Петър Краев, Светла Караянева. Ще има различни беседи. Организирани са посещения на децата, които ще се запознаят с народните будители и техните следовници. От години на ред се връчват и званието „Следовник на народните будители“. Званието се връчва на изявени творци в областта на изкуството, културата и духовността. Всеки един, който желае, може да посети читалище и там да бъде библиотекар за един ден или за един час, може да се запознае и с дейностите, които се случват в читалищата, в музикалните школи. Ще има открити уроци в различните класове по пиано, китара, цигулка“, каза още Гъделева. \r\nМария РУСЕВА", "date": "2018.10.31", "title": "Пловдив: С редица събития читалищата ще отбележат 1 ноември- Ден на народните будители"}
{"url": "http://www.focus-news.net/news/2018/10/31/2585134/sport-ludogorets-pobedi-slaviya-s-duzpi-za-kupata-na-balgariya.html", "text": "Спорт. Лудогорец победи Славия след дузпи в осминафинал от турнира за Купата за България. След редовното време и продълженията резултатът беше 2:2, а при наказателните удари домакините от Разград надделяха с 4:3. По-рано днес Черно море изхвърли Левски от турнира отново след 2:2 и 5:4 при дузпите.Септември елиминира Локомотив София като гост с 3:2, а Етър победи Верея с 3:0 във Велико Търново.", "date": "2018.10.31", "title": "Спорт: Лудогорец победи Славия с дузпи за Купата на България"}
{"url": "http://www.focus-news.net/news/2018/10/31/2585115/d-r-kaloyan-ivanov-stomatolog-zadalzhitelna-e-higienata-na-ustnata-kuhina-v-domashni-usloviya-s-pravilna-chetka-i-pasta-za-da-imame-zdravi-zabi.html", "text": "Задължителна е хигиената на устната кухина в домашни условия с правилна четка и паста, за да имаме здрави зъби. Това каза за  Радио „Фокус“ – Пирин  Д-р Калоян Иванов, стоматолог от Благоевград. Той обясни, че препоръчва на пациентите си ултразвукова четка, тъй като обхваща всички зони на зъбите и почистването е по-ефективно. „Дори да не използваме електрическа четка е важно да усвоим правилната техника за почистване, като по този начин може да се предпазим от кариеси и пародонтит“, каза специалистът. Той допълни, че в по-ранен стадии на пародонтозата се препоръчва шиниране на зъбите, като така се предотвратява тяхната подвижност. “Важно е да се лекуват кариесите, защото те задържат плака, което подпомага процеса за поява на заболяването. Коронките и мостовете допринасят за стабилизиране на зъбите, а със старателното им почистване не се задържа плака. \r\nДенис НИКИФОРОВ", "date": "2018.10.31", "title": "Д-р Калоян Иванов, стоматолог: Задължителна е хигиената на устната кухина в домашни условия с правилна четка и паста, за да имаме здрави зъби"}
{"url": "http://www.focus-news.net/news/2018/10/31/2585117/", "text": "Изпълнителният комитет на ВМРО-ДПМНЕ ще решава тази вечер дали Никола Мицевски да оглави парламентарната група на партията.  Депутати са съобщили за информационния портал  PlusInfo (Македония)  , че Мицевски е избор на председателя на партията Християн Мицкоски. Ако на заседанието този избор мине, това ще е знак, че предстоят и други промени в депутатската група на ВМРО-ДПМНЕ. \r\nКакто вече бе обявено, част от депутатите поставят условие шефът на парламентарната група да се избира от тях самите, а не от партийното ръководство.   \r\nМястото се оваканти, когато преди няколко дни досегашният председател Драган Данев подаде оставка. Той ръководеше ПГ на МВРО-ДПМНЕ почти година, но се отказа поради възникнали несъгласия с партийното ръководство.  Ивелина Ватова", "date": "2018.10.31", "title": "PlusInfo (Македония): Тази вечер Изпълнителният комитет на ВМРО-ДПМНЕ ще решава дали депутатът Никола Мицевски ще оглави парламентарната група на партията."}
{"url": "http://www.focus-news.net/news/2018/10/31/2585114/tass-ukrayna-chastichno-zatvarya-vazdushnoto-prostranstvo-nad-cherno-more-zaradi-izpitaniya-na-raketi.html", "text": "Украйна частично затваря въздушното пространство над Черно море заради изпитания на управляеми ракети в Херсонска област, в близост до Крим, съобщава  ТАСС , като се позовава на информация от говорителя на украинските  ВВС Дмитрий Струтински. \r\n\"Утре (четвъртък, 1 ноември, - бел. ред.) в Херсонска област започва летателно-изпитателно учение, по време на което ще бъдат изпробвани управляеми ракети от зенитно-ракетните комплекси \", цитира говорителя и изданието \"Украинские новости\".  \r\nВъв връзка с учебните стрелби въздушното пространство над Черно море ще бъде затворено от 1 до 4 ноември.    Ивелина Ватова", "date": "2018.10.31", "title": "ТАСС: Украйна частично затваря въздушното пространство над Черно море заради изпитания на ракети"}
{"url": "http://www.focus-news.net/news/2018/10/31/2585112/predstoyashti-sabitiya-v-stranata-za-1-noemvri-agentsiya-fokus.html", "text": "*** \r\nВ Деня на народните будители, 1 ноември, ще се проведе традиционната церемония по издигане на националния флаг пред президентската институция. В 10.00 часа президентът и върховен главнокомандващ на Въоръжените сили Румен Радев ще приеме почетния строй на Националната гвардейска част.  \r\nСлед церемонията държавният глава ще проведе среща от 10.20 часа на „Дондуков“ 2 с ръководители на културни институции, общественици и дейци в областта на науката, образованието, културата и изкуството. \r\n*** \r\nВ резиденция „Евксиноград“ министър-председателят Бойко Борисов ще проведе среща с израелския премиер Бенямин Нетаняху. Срещата ще бъде която последвана от пленарно заседание. По време на разговорите ще бъдат обсъдени двустранните отношения в области от взаимен интерес, като акцент ще бъде поставен върху международни и регионални теми. \r\n*** \r\nОт 09.00 часа започва редовното заседание на Народното събрание. \r\n*** \r\nОт 09.00 часа до 14.00 часа в кабинет 108 на Катедрата по инфекциозни болести Военномедицинска академия организира безплатни прегледи и консултации за грип и сезонни вирусни инфекции при лица над 12-годишна възраст. \r\n*** \r\nВ 09.30 часа в Софийската младежка лаборатория за иновации, председателят на ПГ на ГЕРБ Цветан Цветанов ще открие конференцията „С теб съм. Важният си ти! Трафикът на хора е сериозен проблем“ . \r\n*** \r\nОт 09.30 часа ще се проведе заседание на Пленума на Висшия съдебен съвет.  \r\n*** \r\nОт 09.30 часа в V състав на Специализирания наказателен съд ще се гледа делото срещу Маньо С., Васил Р. и Данаил И., обвинени в организиране и ръководене на организирана престъпна група.   \r\n*** \r\nОт 09.30 часа в III състав Специализирания наказателен съд ще се гледа делото срещу Божидар П., Методи К., обвинен в участие в ръководството на престъпна организация или група. \r\n*** \r\nОт 10.00 часа в зала „Алеко“ на хотел „Хилтън“ Фондация „Нашите недоносени деца“ ще проведе пресконференция за представяне на кампанията „Големи чудеса за малките герои”.  \r\n*** \r\nОт 10.00 часа в XV състав на Специализирания наказателен съд ще се гледа делото срещу Димитрина Р., Мария Ж., Нели К. и Надежда Т., обвинени в образуване и ръководене на организирана престъпна група.  \r\n*** \r\nОт 10.00 часа в Националния пресклуб на БТА ще се състои пресконференция на тема „Цензурата в интернет и ролята на българското правителство“, организирана от българския автор и граждански активист Манол Глишев и група общественици.  \r\n*** \r\nОт 10.00 часа в VII състав на Специализирания наказателен съд ще се гледа делото срещу Румяна Ченалова, обвинена в престъпление по служба. \r\n*** \r\nВ Деня на народните будители председателят на Народното събрание Цвета Караянчева ще бъде гост на инициативи в столични училища. Караянчева ще поздрави участниците в националната ученическа конференция „Модел Народно събрание „Сесар Вайехо”.  Двудневният форум ще бъде открит в 10.00 часа в сградата на 157-ма гимназия с изучаване на чужд език „Сесар Вайехо“. В 11.00 часа председателят на Народното събрание ще присъства на официалната церемония по откриване на Образователно-спортен комплекс „Лозенец“. \r\n*** \r\nОт 11.00 часа в XI състав на Специализирания наказателен съд ще се гледа делото срещу Иван Д. и Милкана В., обвинени в образуване и ръководене на организирана престъпна група.  \r\n*** \r\nВ 11.00 часа в централното фоайе на Регионалния исторически музей ще бъде отбелязан 1 ноември – Ден на Народните будители.  \r\n*** \r\nОт 11.00 часа в Дома на Европа председателят на ДПС Мустафа Карадайъ ще открие  конференцията „Младежко гражданско включване 2.0“, с която младежката структура на партията ще отбележи 20 години от създаването си.  \r\n*** \r\nОт 11.00 часа в зала „Проф. Марин Дринов“, Българската академия на науките ще отбележи с тържествено събрание Деня на народните будители.   \r\n*** \r\nОт 11.00 часа в Националния пресклуб на БТА, доц. д-р Георги Чанков - преподавател в УНСС и Кольо Парамов - финансов анализатор ще дадат пресконференция на тема „Европа между властта и парите“.  \r\n*** \r\nОт 11.00 часа в Х състав на Специализирания наказателен съд ще се заседава по делото срещу Венцислав Г., Данчо Д., Георги М. и др.  \r\n*** \r\nВ 12.00 часа на бул. „Александър Стамболийски“ № 26 председателят на Народното събрание Цвета Караянчева ще присъства на откриването на паметна плоча на Йордан Соколов на 1 ноември. \r\n*** \r\nОт 13.30 часа 11 състав на СГС ще гледа делото срещу Христо П., бивш управител на „Фонд научни изследвания“, (умишлена безстопанственост). \r\n*** \r\nОт 11.00 часа в Дома на Европа (София, ул. \"Георги С. Раковски\" 124) ще се проведе конференция \"Младежко гражданско включване 2.0\", организирана от Младежко ДПС и фондация \"Фридрих Науман\" за Югоизточна Европа. \r\n*** \r\nВ 12.30 часа председателят на СДС Румен Христов, председателят на СДС - София д-р Антон Койчев, заедно с членове и симпатизанти на партията от столицата, ще поднесат венци и цветя пред паметника на Алеко Константинов на бул. „Витоша\". \r\n*** \r\nОт 13.00 часа в Националния политехнически музей ще се състои церемония по връчване на наградите от ХX Национален конкурс „Космосът – настояще и бъдеще на човечеството”. \r\n*** \r\nОт 13.30 часа в XIII състав на Специализирания наказателен съд ще се гледа делото срещу Йордан Ш., обвинен в безстопанственост. \r\n*** \r\nОт 15.00 до 18.00 часа в постоянната приемна на БСП – София (ул. „Леге\" № 10, ет. 1) гражданите на столицата ще получат безплатни юридически консултации. \r\n*** \r\nОт 15.00 часа пред НДК по случай Световния ден на веганизма „Български вегански съюз“ организира веган прайд парад под името: „Веган парад: Горди сме, че сме вегани!“.  \r\n*** \r\nВ 17.00 часа в Централното фоайе на Националната библиотека „Св. св. Кирил и Методий\" ще бъде отбелязан 1 ноември – Ден на народните будители. По време на събитието ще бъде открита изложба „Пространства за будители“.  \r\n*** \r\nОт 17.00 часа в изложбена зала „Архиви“ ще бъде открита изложба  „Софийският културен живот в миналото в плакати и снимки“. \r\n*** \r\nОт 18.00 часа в галерия „Структура” ще се проведе четвъртото издание на поредицата дискусии на Визия за София - Диалози за София 04: Въздух, печки и коли, което този път ще разгледа актуалната тема за качеството на атмосферния въздух в София.  \r\n*** \r\nОт 18.00 часа в Галерия „Сан Стефано“ ще бъде представена изложба, посветена на калиграфски свитъци, използвани в чаената церемония „Чаят – мост между изкуството и природата“. Събитието е част от програмата на 29–ите Дни на японската култура. \r\n*** \r\nОт 18.00 часа в Мраморно фоайе, I етаж на Столична библиотека ще се открие изложбата „Нестор Марков – будителят. \r\n*** \r\nОт 19.00 часа в резиденция „Тера“ председателят на Народното събрание Цвета Караянчева ще присъства на връчването на петите годишни награди „Будител на годината“ 2018. \r\n*** \r\nОт 19.00 часа в резиденция „Тера“ (ул. Андрей Сахаров 56) ще се състои тържествената церемония по връчване на приза „Будител 2018“ на Българското национално радио. \r\n*** \r\nОт 19.30 часа в Първо студио на Българското национално радио оркестърът за народна музика на БНР с диригент Димитър Христов ще представи проекта си „Вокално-инструментални картини“ \r\n***   \r\nОт 09.30 в Зала 1 на Районен съд ще се гледа делото на подсъдимия Янко  Я. Той е обвинен в палеж на апартамент на стойност 37 592,00 лв.. \r\n*** \r\nОт 13.00 часа в залата на Куклен театър - Младежки дом ще се проведе рецитал на участниците в конкурса , организиран от Детски парламент – Благоевград.  \r\n*** \r\nВ 13.30 часа в сградата на Драматичен театър „Никола Вапцаров”-Благоевград ще се проведе пресконференция във връзка с репертоарния план за 2019 година и предстоящата Коледна кампания.  \r\n*** \r\nОт 19.00 часа Народно читалище „Никола Вапцаров 1866“ ще изнесетържествен концерт по повод Деня на народните будители. Събитието ще се проведе в Голям читалищен салон. \r\n*** \r\nОт 18.00 часа на новата открита сцена БУЛЕВАРТ бургаската група „Мери Бойс Бенд\" ще представи новия сингъл от албума си „Щастливи дни\" – „Двамата с теб\", с акустичен концерт за Деня на народните будители. \r\n*** \r\nОт 10.00 часа пред паметника на Паисий Хилендарски в Морска градина ще се състои поклонение пред живота и делото на Народните будители с благодарствен молебен и полагане на венци с военен ритуал. \r\n*** \r\nОт 16.00 часа в отдел \"Изкуство\" на Регионалната библиотека \"Пенчо Славейков\" ще се открие изложба \"Споделено в \"Оранжерия за мисли\". Това е своеобразен заключителен етап на едноименния проект на художничката Велина Гребенска.  В пространството на създадената инсталация са поместени цитати. \r\n*** \r\nОт 16.30 часа в зала \"Концертна\" на Военноморски клуб Варна ще се състои откриване на фотодокументалната изложба \"Морското образование в България и Първата световна война\".  \r\n*** \r\nОт 19.00 часа в Двореца на културата и спорта, зала „Конгресна“, ще се състои празничен концерт \"Будителите\". \r\n***  \r\nОт 10.00 часа в Ритуална зала  на Общината ще се проведе Тържество по случай Деня на народните будители и среща с млади учители.  \r\n***  \r\nОт 10.30 часа в заседателната зала на ОДМВР ще се проведе брифинг, по повод стартирането на традиционната акция на Пътна полиция „Зима“.  \r\n***  \r\nОт 10.30 часа в Център за работа с деца и младежи ще се проведе представяне на книгата „Народното творчество – събрало мъдростта на вековете“, подготвена от Център за работа с деца и младежи в село Самоводене и отбелязване на Деня на народните будители.   \r\n***  \r\nОт 14.00 часа на площадките за пътна и противопожарна безопасност ще се проведе открит урок с деца от центровете за работа с деца и младежи в село Малки Чифлик и село Арбанаси.  \r\n***  \r\nОт 16.00 часа в Музей „Възраждане и Учредително събрание“ ще бъде открита изложба „Заедно да съхраним историческата памет“.  \r\n***  \r\nОт 17.30 часа в Изложбени зали „Рафаел Михайлов“  ще се проведе откриване на изложба с рисунки на Нестор Иванов.  \r\n***  \r\nОт 18.00 часа голяма зала на Общината ще се проведе концерт на деца и ученици по случай Деня на народните будители.  \r\n***  \r\nОт 18.00 часа в Изложбени зали „Рафаел Михайлов“ ще се проведе откриване на изложби, посветени на 80-годишнината на Ротари клуб – Велико Търново: Фотоизложба „Велико Търново – моето вдъхновение“; Изложба с детски рисунки „Моят Търновград“; Изложба с пана „Историята на Ротари клуб – България“, автор Цвятко Калийски; Изложба живопис на Сашо Филев.  \r\n***  \r\nОт 19.00 часа в Клуб 7 ще бъде представен  „Греховната любов на зографа Захарий“ – моноспектакъл на Любомир Бъчваров.  \r\n*** \r\nОт 15.00 часа в Регионалния пресклуб на БТА, ще се състои встъпителна пресконференция по проект „Трансгранично религиозно наследсвто“, организирана от Фондация за регионални развитие – Видин.  \r\n*** \r\nОт 11.00 часа пред паметника на Св. Софроний Врачански тържествено ще бъде отбелязан Денят на народните будители.  \r\n*** \r\nОт 16.00 часа в Регионалния исторически музей ПП ГЕРБ – Враца организира инициативата „В ателието на съвременния Врачански будител”. \r\n*** \r\nОт 17.00 часа украйнската чудотворна икона на света Богородица „Скоропослушница” ще бъде посрещната в катедралния храм „Св. апостоли”. \r\n*** \r\nОт 18.00 часа в Градската концертна зала ще бъде открита изложбата Дух и слово” – Александър Танев, 90 години от рождението на композитора. От 19.00 часа ще започне Концерт на Симфониета Враца и прожекция на филм, посветени на жизнения и творчески път на Александър Танев. \r\n*** \r\nОт 19.00 часа в Камерната зала на ДКТ ще се играе постановката „Симулатор за чифтосване“ от Джоузеф Скримшоу.  \r\n*** \r\nВ града ще се състои богата програма по повод 1 ноември – Ден на народните будители. От 09.30 часа в храм „Св. Троица“ ще се проведе празничен тържествен водосвет. От 10.00 часа на паметна плоча на Първото взаимно училище в Добрич ще бъдат поднесени цветя. От 10.30 часа в Регионална библиотека „Дора Габе“ ще се проведе беседа за деца „О, будители народни, цял низ светли имена“. От 11.00 часа в Огледална зала „Нели Божкова“ ще се състои тържествена церемония за връчване на Годишни награди „Добрич“ в областта на културата и науката. В церемонията ще вземе участие и кметът на Добрич Йордан Йорданов. От 15.00 часа тържествено ще бъде открита сградата на НЧ „Добрич-2017 г.“. От 19.00 часа в Младежкия център ще има концерт, с който ще бъдат демонстрирани дейностите в НЧ „Добрич – 2017 г.“.  \r\n*** \r\nОбщина Каварна тържествено ще отбележи 1 ноември- Деня на народните будители. От 10.00 часа ще бъдат поднесени цветя и венци в градския парк пред мемориалната плоча на Ангел Захариев – създател на градски парк „Каварна“. От 17.30 часа в ХГ „Христо Градечлиев“ ще има празничен коктейл за културните дейци и будители на Каварна. \r\n*** \r\nОт 10.30 часа в НМ „Христо Ботев“ ще бъдат връчени литературни награди за рисунка на тема „Свобода или смърт юнашка“ от Националния ученически конкурс посветен на 170 години от рождението на Христо Ботев. \r\n*** \r\nОт 16.00 часа в Камерна зала на НЧ „Васил Левски 1861 г.“ ще се състои тържествена церемония за връчване на Националната награда за чистотата на българския език „Д-р Иван Богоров“.  \r\n***  \r\nОт 18.00 часа  в читалище „Братство” ще се състои представяне на „Визия за България”.  \r\n*** \r\nОт 18.00 часа във Възрожденското училище ще бъде представена книгата „Приказка за Кюстендил“ на историка Румен Манов.  \r\n*** \r\nОт 18.00 часа в Драматичен театър „Драгомир Асенов“ ще се проведе тържествен концерт на НЧ „Разум 1883\", с който ще чества освен общонационалния празник – Ден на народните будители, и 135 г. от създаването на първата културна институция в града. \r\n*** \r\nВ Деня на народните будители – 1 ноември, в Медицинския университет ще се състои официално откриване на Факултет „Фармация“. \r\n***   \r\nОт 10.00 часа в Зала 1 на Окръжен съд ще се гледа делото на подсъдимия Станислав П. Срещу него е повдигнато обвинение в това, че на 28.05.2018 г. на автомагистрала „Тракия“ при управление на товарен автомобил след употреба на  наркотични вещества е причинил смъртта по непредпазливост  на две лица. \r\n***   \r\nОт 10.30 часа на площадката пред акведуктите кметът на Община Пловдив инж. Иван Тотев и кметът на Район „Централен“ Георги Стаменов ще дадат символично началото на проекта за възстановяване и облагородяване на хълм Бунарджика. \r\n***   \r\nОт 16.30 часа в Цар Симеоновата градина ще се проведе празничен концерт на Духовия оркестър по повод 1 ноември- Ден на народните будители. \r\n*** \r\nОт 17.00 часа на Римския стадион ще се проведе празничен концерт по повод 1 ноември- Ден на народните будители. \r\n*** \r\nОт 18.00 часа в СКЛАД в Тютюневият град, ул.“Екзарх Йосиф“ 16, ет. 2  ще бъдат показани 62 фотографии на руския фотограф Сергей Борисов. \r\n*** \r\nОт 10.00 часа в Зала „Свети Георги“ (ет. 6 на Областна администрация Русе) ще се проведе второ съвещание на областния управител с членовете на Щаба за изпълнение на областния план за защита при бедствия и за взаимодействие с националния и общинските щабове, кметовете на общини и ръководителите на ведомства и организации, имащи отношение по подготовката на област Русе за зимен сезон 2018-2019 г. \r\n*** \r\nВ 11.00 часа на площад „Хаджи Димитър“ ще започне общоградско тържество по повод празника на Деяна на народните будители. Ще бъде поднесен гирлянд на паметника на Хаджи Димитър и сливенските възрожденци. Малко по-късно, кметът Стефан Радев ще се срещне с новоназначени учители от Сливен. \r\n*** \r\nОт 17.00 часа в зала „Юбилейна 150” на Народно читалище „Кирил Маджаров - 1866” в квартал „Устово“ ще бъде представен сборникът „Христо Гиневски – 75 години жизнен и творчески път”.  \r\nОт 18.00 часа в зала „Николай Карагяуров” на читалището ще започне концерт, посветен на Деня на народните будители и в памет на Христо Гиневски, с участието на читалищни формации, който ще бъде. \r\n*** \r\nПо повод 1 ноември – ден на народните будители в града се организира богата програма. От 09.00 часа в храм „Св. Теодор Тирон“ ще бъде отслужена заупокойна света литургия в памет на Митрополит Методий Кусев, първи Старозагорски митрополит. От 10.00 часа от парк „Пети октомври“ по бул. „Митрополит Методий Кусев“ ще се състои празнично шествие на ученици и учители. От 11.00 часа пред паметника на Митрополит Методий Кусев в  едноименния парк ще се проведе общоградски ритуал за преклонение и признателност към делото на народните будители. От 14.00 часа в зала 33 в РИМ „Стара Загора“ ще бъде изнесена специализирана беседа на тема „Възникване на новобългарското образование във Възрожденска Стара Загора“ – лектор Петьо Мирчев. От 17.30 часа в Архитектурен комплекс „Музей на религиите“ ще бъде представена изложба „За правда и човечност“ и  кръгла маса, посветени на 150 години от рождението на Видински митрополит Неофит. От 18.30 часа в Градска художествена галерия ще се състои концерт на Смесен хор „Родина“.  \r\n*** \r\nОт 19.00 в споделеното работно пространство на Стара Загора „ZaraLab” (ул. „Княз Александър Батенберг“ 28) ще бъде представена образователната инициатива за мотивация и личностно развитие на ученици „Аз и моят успех“. \r\n*** \r\nВ 10.00 часа на площада пред НЧ \"Поука 1908\" ще започнат празничните чествания по повод 110 години от създаването на читалище в селото. В 10.30 часа ще бъде открита напълно обновената сграда на детската градина.  \r\n*** \r\nС редица инициативи в Ямбол ще бъде отбелязан Денят на народните будители. от 11.00 часа пред барелефа на Ради Колесов (на сградата на читалище „Съгласие-1862”) ще се състои тържествено честване на празника.  От 18.00 часа в Художествена галерия „Жорж Папазов“ ще бъде представена новата книга на Георги Господинов – „Всичките наши тела“.", "date": "2018.10.31", "title": "Предстоящи събития в страната за 1 ноември (Агенция „Фокус“)"}
{"url": "http://www.focus-news.net/news/2018/10/31/2585121/", "text": "Общо десет терористи от ПКК са били „неутрализирани“ в югоизточна Турция  след като са открили в сряда  огън по контролен пост във вилаета Шарлъурфа, информира турската агенция  Anadolu Agency , като се позовава на изявление на турското министерство на отбраната.    \r\nТурските власти често използват думата „неутрализира“, когато терористите се предават, попадат в плен или са убити.   \r\nВ съобщението от сряда се казва, че терористите са били убити в югоизточния окръг Суруч на провинция Шарлъурфа. \r\nВ своята над 30-годишна история кюрдската партия, която е обявена за терористична  в Турция, САЩ и Европейския съюз, е отговорна за смъртта на близо 40 000 цивилни граждани, сред които има деца и жени.   Ивелина Ватова", "date": "2018.10.31", "title": "Anadolu Agency; В югоизточна Турция са неутрализирани 10 терористи"}
{"url": "http://www.focus-news.net/news/2018/10/31/2585122/plovdiv-zatvaryat-chastichno-krastovishte-na-bul-asenovgradsko-shose-zaradi-remont.html", "text": "Западната половина на кръстовището на бул. „Асеновградско шосе“ с ул. „Менделев“ се затваря за движение на моторни превозни средства от утре до 3 ноември, събота. Това съобщиха за  Радио „Фокус“-Пловдив  от ОП „Организация и контрол на транспорта“. Причината са строително-монтажни работи. \r\nВъведена е временна организация на движението. Маршрутът на автобусите по линия №4 от масовия вътрешноградски транспорт в посока ПУ „Паисий Хилендарски“ – ж.р. „Тракия“ се променя, както следва:  бул. „Найчо Цанов“ – спирка №102, направо по бул. „Найчо Цанов“, ляв завой и направо по бул. „Освобождение“ – спирка №105 – Мебелна къща и по маршрута, утвърден с общинската транспортна схема. В обратна посока маршрутът не се променя.", "date": "2018.10.31", "title": "Пловдив: Затварят частично кръстовище на бул. „Асеновградско шосе“ заради ремонт"}
{"url": "http://www.focus-news.net/news/2018/10/31/2585119/plovdiv-zhitelite-na-karlovskoto-selo-stoletovo-shte-provedat-aktsiya-za-pochistvane-na-seloto-na-4-noemvri.html", "text": "Жителите на Карловското село Столетово ще проведат акция за почистване на селото на 4 ноември. Това съобщи за Радио  „Фокус”- Пловдив  новият кмет на селото Мирослав Колев. По негова инициатива и след съгласуване със жителите, на 4 ноември /неделя/ те ще излязат, за да съберат листата от площада, да орежат розите и други храсти и да окосят високата растителност. „Пуснати са съобщения за акцията до всеки дом в селото и всеки, който може да се отзове и да помогне в инициативата”, посочи кметът Колев. Според него, селото трябва се чисти редовно, трябва да се поддържа добрия му външен вид, така както се чисти и родния дом, за да може на всеки да му е приятно да излезе и да поседне по пейките на площада и да се разходи. „Нека покажем, че когато сме задружни и имаме желание, може да се случват добри неща и в едно малко населено място”. Кметът Мирослав Колев положи клетва и встъпи в длъжност на Димитровден, след убедителна победа на частичните местни избори. \r\nЦветана ТОНЧЕВА", "date": "2018.10.31", "title": "Пловдив: Жителите на Карловското село Столетово ще проведат акция за почистване на селото на 4 ноември"}
{"url": "http://www.focus-news.net/news/2018/10/31/2585123/sport-rafael-nadal-i-milosh-raonich-se-otkazaha-ot-turnira.html", "text": "Тенис. Трима тенисисти се отказаха от участие в последния за годината турнир от сериите „Мастърс“ – в Париж. Първи направи изявление испанецът Рафаел Надал, който аргументира решението си с болки в корема. Това означава, че от следващата седмица начело в световната ранглиста ще се завърне сръбският тенисист Новак Джокович. \r\nОт участие в Париж се отказаха също Милош Раонич и Мартон Фучович, които трябваше да се играят съответно срещу Роджър Федерер и Фабио Фонини. Последните двама се класираха директно за третия кръг на състезанието, където ще играят един срещу друг.", "date": "2018.10.31", "title": "Спорт: Рафаел Надал и Милош Раонич се отказаха от турнира"}
{"url": "http://www.focus-news.net/news/2018/10/31/2585124/d-r-kaloyan-ivanov-stomatolog-izbelvaneto-i-pochistvaneto-na-zabite-sa-dve-razlichni-protseduri.html", "text": "Избелването и почистването на зъбите са две различни процедури. Това каза за  Радио „Фокус“ – Пирин  Д-р Калоян Иванов, стоматолог от Благоевград. По думите му при избелването, което е естетическа процедура се получава изсветляване на зъбите и те стават с два-три наноса по-бели. „Разликата между почистването и избелването на зъбите е в това, че избелването е чиста козметична процедура, докато почистването на зъбите и зъбния камък е профилактична процедура срещу плака и пародонтоза“, коментира специалистът. Той уточни, че пародонтита представлява възпаление на тъканите, които държат зъбите в костта. „Първите признаци на заболяването са лошия дъх и кървенето при миене на зъбите. Това е необратим процес и с редовното почистване на зъбен камък и на плака се стационира този процес, за да не се задълбочи и да не се получи разклащане и изваждане на зъбите“, каза още д-р Калоян Иванов. \r\nДенис НИКИФОРОВ", "date": "2018.10.31", "title": "Д-р Калоян Иванов, стоматолог: Избелването и почистването на зъбите са две различни процедури"}
{"url": "http://www.focus-news.net/news/2018/10/31/2584775/plovdiv-pozhar-e-gori-v-rayona-na-hizha-zdravets-oganyat-e-lokaliziran.html", "text": "Пожар е възникнал в района на хижа „Здравец“. Това съобщи за  Радио „Фокус“ – Пловдив  инсп. Цвятко Дешев, говорител на Регионална дирекция „Пожарна безопасност и защита на населението“. Сигналът за възникнали пламъци при старата писта в района на хижата е подаден в 09.20 часа. На място са изпратени три противопожарни екипа, както и екип от сектор „Специализирани оперативни дейности“. Пожарът е обхванал низова растителност, предимно сухи листа и сухи треви. Към момента огънят е локализиран, не е обхванал гористата местност. \r\nТони МИХАЙЛОВ", "date": "2018.10.31", "title": "Пловдив: Пожар е гори в района на хижа „Здравец“, огънят е локализиран"}
{"url": "http://www.focus-news.net/news/2018/10/31/2584774/faz-samo-edna-treta-ot-novite-tankove-na-bundesvera-sa-gotovi-za-upotreba.html", "text": "Дори с чисто нови танкове, изтребители и хеликоптери бойната готовност на Бундесвера не е на ниво, коментират в редакцията на водещия германски ежедневник  Die Frankfurter Allgemeine Zeitung , като привежда информация, съгласно която само една трета от танковете на армията са готови за употреба.  \r\nОт 97-те единици, доставени на войските през 2017 г., може да се използват едва 38, според изявление на Министерството на отбраната в Берлин. Това съответства на 39% от парка на Бундесвера, а заложените цели на германската армия е70% от оръжейните системи да бъдат готови за употреба. \r\nВоенното ведомство се тревожи преди всичко за транспортното въздухоплавателно средство А400М и от бронетранспортьора „Пума“. Качеството на доставките им „все още се нуждае от подобрени\", се казва в отговор от държавния секретар Петър Таубер на въпрос ог фракцията на партията „Левица“. „Тук все още индустрията има задължението да изпълни договорените услуги възможно най-бързо\", поясни Таубер. \r\nОт 71-те танка „Пума“, доставени миналата година, 27 са готови за употреба, от осемте A400M – само половината. Дори и с новите хеликоптери, картината изглежда мрачна: от седем „Тигър\"-а, доставени през 2017 г., в оперативна готовност са едва два, а от седемте NH90 - четири. Тереза Герова", "date": "2018.10.31", "title": "FAZ: Само една трета от новите танкове на Бундесвера са готови за употреба"}
{"url": "http://www.focus-news.net/news/2018/10/31/2585125/kursantite-ot-vipusk-botevski-ii-smyana-na-voenna-akademiya-georgi-stoykov-rakovski-se-diplomiraha-obzor.html", "text": "Във Военна академия „Георги Стойков Раковски” се състоя тържество по повод завършването на „Випуск Ботевски – II смяна“. 107 офицери получиха дипломи и завършиха с общ успех 5,28. На събитието присъства и президентът Румен Радев, който изрази увереност, че предстоят по-добри времена и Въоръжените сили ще имат ресурс за адекватно осигуряване на задачите в съвременната среда за сигурност. Радев припомни приветствието си от миналата година, когато е споделил очертали се тенденции, че в обозримо бъдеще най-сериозният проблем пред Въоръжените сили - некомплектът на личния състав, няма да бъде решен, а ще се задълбочи. Той обаче уточни, че доколко тези споделени от него тенденции миналата година са реалност днес и ще бъдат в сила утре, курсантите ще преценят сами. По думите му държавното ръководство и техните командири ще изискват от тях да изграждат съвременни отбранителни способности и съвместимост при ограничени ресурси и остаряла техника. „Вашите подчинени ще очакват от вас не само да ги командвате, а да ги браните и мотивирате в една сложна и динамична среда. Българският народ ще вижда гарант за своята сигурност“, заяви той.  \r\nНачалникът на отбраната ген. Андрей Боцев посочи, че са насочили усилията си в посока модернизация на въоръжените сили, защото е важно да разполагаме със съвременно въоръжение и бойна техника, за да изпълняват с увереност конституционните си задължения, но знаят, че човешкият ресурс стои в основата на управление на процесите. По думите му той е най-същественият актив за сектор „Сигурност“ и отбрана, а средствата, вложени в човешкия ресурс са изключително ценна инвестиция. „Военното ръководство на Министерството на отбраната и на Българската армия, вашите командири и началници, всички ние вярваме, че средствата, заделени вашето обучение ще се капитализират във времето, разчитаме да приложите придобитите тук нови знания по местата си на назначение, да проявите мотивация и воля, да помогнете за качественото изпълнение на задачите и за развитие на способностите на военните формирования. Убедени сме, че ще демонстрирате своята подготвеност за командване и управление на войските, професионалната си компетентност пред коалиционните партньори и съюзници по време на учения и мисии, както и при работата си в структурите на НАТО и ЕС“, посочи той и обърна внимание, че ръководството и академичния състав са положили усилия да въоръжат със знания курсантите, балансирали са в съотношението в различните дисциплини и са се постарали да отговорят на високите критерии за приложение и качество на преподавания материал.  \r\nНачалникът на Военна академия ген.-майор Груди Ангелов призова курсантите да работят с усърдие и самочувствие на доблестни командири и щабни офицери. Той изрази увереност, че усърдният им труд е дал не само необходимите знания, но и нравствените устои да следват неотклонно делата си. По думите му Военна академия е школа за командири, където се придобиват специфични познания. Той призова випускниците да бъдат гарант за престижа на българския офицер навсякъде – така, както са го правили предците им. Ген.-майор Груди Ангелов заяви, че никога не бива да забравят думите на полк. Борис Дрангов: „Бъди силен, бъди много силен, по-силен отколкото трябва. Прави са силните. Живеят достойните. Господстват победителите“. \r\nЛюба АЛЕКСИЕВА", "date": "2018.10.31", "title": "Курсантите от „Випуск Ботевски – II смяна“ на Военна академия „Георги Стойков Раковски” се дипломираха (ОБЗОР)"}
{"url": "http://www.focus-news.net/news/2018/10/31/2584748/chez-razpredelenie-modernizira-elektroprovod-yahinovo-koyto-dostavya-elektroenergiya-na-grad-dupnitsa-i-naseleni-mesta-v-obshtina-sapareva-banya.html", "text": "ЧЕЗ Разпределение България монтира 298 броя нови съвременни изолатори от силиконов тип върху електропровода, които доставя електроенергия на гр. Дупница и населените места  Яхиново, Червен брег, Крайници, Сапарево и Гюргево в община Сапарева баня. Това съобщиха от пресцентъра на  ЧЕЗ . Компанията монтира нов трафопост и реконструира кабелна линия 20 kV в село Крайници. Дружеството извърши и реконструкция на мрежа ниско напрежение в с. Яхиново. Известицията в обектите възлиза на близо 100 000 лв. За тяхното изпълнение бяха осъществени планирани прекъсвания на електрозахранването с цел осигуряване на безопасната работа на служителите и защита на живота и здравето им.  \r\nПрез следващата година ЧЕЗ Разпределение планира да инвестира в автоматизирани съоръжения по електропровод „Яхиново“. Компанията ще монтира 5 броя сигнализатори за земни и къси съединения с дистанционно предаване на данни. Устройствата дават възможност за много по-бързото локализиране на повреди по електропроводите. С монтирането на сигнализаторите ЧЕЗ Разпределение очаква да се съкрати многократно времето на прекъсванията в резултат на евентуални аварии. \r\nНа специално проведена среща, ръководството на компанията за област Кюстендил проведе среща с кметовете на община Сапарева баня, на кв. Гюргево и с. Сапарево. На срещата ЧЕЗ Разпределение представи предприетите и планирани мерки за подобряване на сигурността на електрозахранваето в региона, както и причините за прекъсванията на електрозахранването.  \r\nЗа последните 30 дни електрозахранването в населените места около гр. Сапарева баня е прекъсвало 4 пъти, като всички изключвания са в рамките на няколко минути с цел подготовка на съоръженията за работа.", "date": "2018.10.31", "title": "ЧЕЗ Разпределение модернизира електропровод „Яхиново“, който доставя електроенергия на град Дупница и населени места в община Сапарева баня"}
{"url": "http://www.focus-news.net/news/2018/10/31/2584719/veliko-tarnovo-v-svishtov-shte-badat-predstaveni-rakopisi-i-staropechati-ot-fonda-na-bibliotekata-na-parvo-balgarsko-narodno-chitalishte-elenka-i-kiril-d-avramovi-1856.html", "text": "В Свищов ще бъдат представени ръкописи и старопечати от фонда на библиотеката на Първо българско народно читалище „Еленка и Кирил Д. Аврамови 1856“. Изложбата е част от програмата на Общината по случай Деня на народните будители, съобщават за  Радио „Фокус“ – Велико Търново  организаторите. Експозицията е озаглавена „В светлината на словото“ и е съставена от уникални екземпляри, част от които за пръв път се представят пред широката публика. Домакин е къщата-музей „Алеко Константинов“, а официалното откриване е от 16.00 часа. Паралелно с това ще бъде представена и още една колекция, под надслов „100 години от края на Първата световна война и участието на Свищов в нея – дълг, храброст, саможертва…“. Тя е съвместна и включва материали от фондовете на читалищната библиотека и Исторически музей – Свищов. След това, от 17.30 часа, на паметника на Дарителите ще се проведе тържествено честване на Деня на народните будители с празнични слова и поднасяне на цветя. \r\nОсвен това през целия днешен ден в Отдел „Изкуство“ на Градската библиотека е отворена и изложба-базар на българска художествена литература. \r\nЛуиза ТРАНЧЕВА", "date": "2018.10.31", "title": "Велико Търново: В Свищов ще бъдат представени ръкописи и старопечати от фонда на библиотеката на Първо българско народно читалище „Еленка и Кирил Д. Аврамови 1856“"}
{"url": "http://www.focus-news.net/news/2018/10/31/2584696/yambol-s-reditsa-initsiativi-v-grada-shte-bade-otbelyazan-denyat-na-narodnite-buditeli.html", "text": "С редица инициативи в града ще бъде отбелязан Денят на народните будители. Това съобщиха от пресцентъра на  Общината . Днес в 17.00 часа ще се състои традиционната церемония по награждаване на млади таланти по повод Деня на будителите. Тя ще се проведе в Културно-информационен център „Безистена“. Отличията се присъждат на изявени ямболски ученици и техните преподаватели за завоювани призови места в международни и национални конкурси, съгласно Правилника за наградите и отличията на община Ямбол. На празника бе посветен и театралният акт „Разпитът“ с участието на Христо Мутафчиев и Веселин Плачков, който жителите и гостите на Ямбол можеха да гледат през вчерашния ден. \r\nТържественото честване на празника ще се състои на 1 ноември от 11.00 часа пред барелефа на Ради Колесов (на сградата на читалище „Съгласие-1862”). В него ще се включат представителни групи на ямболските училища и детски градини. Другото основно събитие по повод Деня на народните будители ще бъде премиерата на книгата на Георги Господинов „Всичките наши тела\" на 1 ноември в  \r\n18:00 часа в Художествена галерия „Жорж Папазов“.", "date": "2018.10.31", "title": "Ямбол: С редица инициативи в града ще бъде отбелязан Денят на народните будители"}
{"url": "http://www.focus-news.net/news/2018/10/31/2584585/pregled-na-osnovnite-temi-v-svetovniya-pechat-agentsiya-fokus.html", "text": "Руско-турският държавен форум ще се проведе в периода 1-4 ноември в курортния град Анталия, съобщава вестник  Hurriyet , като се позовава на думите на генералния секретар на групата Сергей Марков.  \r\nСъгласно думите му, по време на сесията руски и турски експерти ще обсъдят основни проблеми и ще предложат възможни решения. „Първия въпрос от дневния ред ще е визовият. В момента има сериозно несъответствие в тази част. И това е един от ключовите въпроси, които турската страна постоянно повдига“, подчерта Марков. \r\nТой предлага да се премине към електронни визи и издаването им директно на летищата, а впоследствие премахването им за турските граждани. \r\n„Следващия въпрос от дневния ред е проблемът на възприятието“, поясни Марков. „Има феномен, познат като руско-турски информационен парадокс. Руските медии пишат за Турция на база това какво са прочели в западните медии, като същото е и с турските медии. Гледаме един на друг през обектива на западните медии и често това отражение е изкривено“, заяви Марков. \r\nТози парадокс може да бъде решен лесно, като се отворят врати за кореспонденти от двете страни, изрази увереност Марков.  \r\n„Друг фактор е свързан с експерти, които управляват мозъчни тръстове, финансирани от западни институти, които могат да манипулират общественото мнение“, добави Марков. Обучението по споделена история също ще бъде обсъдено на форума. \r\n„Руско-турските отношения имат дълга и сложна история. Проблемът тук е, че акцентът е върху конфликтните периоди. Бих предложил да разработим балансирана позиция върху конфликтните периоди за тяхното преподаване в училище така, че да е истина, но и да не провокира негативни чувства сред представителите на двата народа. И в същото време да се подчертаят периодите на положително развитие“, каза Марков. \r\nФорумът беше създаден от руският президент Владимир Путин и турския му колега Реджеп Тайип Ердоган през 2013 г. Главната му цел е да разшири и задълбочи руско-турските взаимоотношения. Резултатите от форумните сесии се докладват на двамата лидери. \r\n***  Семейства на жертвите на стрелбата в Питсбърг отказват среща с държавния глава на САЩ Доналд Тръмп, съобщава водещото американско издание  The Washington Post . \r\nТръмп планираше да посети града във вторник на фона на обвиненията срещу него и правителството му, че продължават да подхранват антисемитизма , който вдъхнови съботното клане в синагогата. Президентът на САЩ и първата дама Мелания Тръмп трябва да пристигнат в късния следобед местно време, няколко часа след първите погребения на 11-те жертви на масовото убийство в синагогата. Досега повече от 1000 души са се подписали за участие в демонстрация по същото време - обявявайки, че Тръмп „не е добре дошъл в нашия град и нашия щат“. \r\nЛидерът на Белия дом предложи да посети семейството на Даниел Щайн, 71-годишен, един от убитите, който току-що бе станал дядо. Племенникът на Щайн, Стивън Хале, съобщи, че семейството му е отказало височайшата визита.  \r\nКметът на града, Бил Педуто, също няма да се появи с президента, според източник на издание. Педуто призова Тръмп да не посещава Питсбърг, докато не приключат погребенията на жертвите с аргумента, че „трябва да се обърне внимание на жертвите“. \r\n***  В петък президентът на САЩ Доналд Тръмп отправи покана към руския държавен глава Владимир Путин да посети Вашингтон. Лидерът на Кремъл все още не е приел официално предложението, но ако двамата лидери се срещнат за втора среща на върха, има едно нещо, което трябва да бъде приоритет в дневния им ред: контрол на въоръженията, коментират в редакцията на водещото американско издание  The Washington Examiner . \r\nТръмп би предпочел да превърне тази среща в своя победа – не странно представление като това в Хелзинки. Русия изглежда готова за разговори за контрол на въоръженията. И извън политическите аспекти, ограничаването на ядрените оръжия е добър ход за страната. \r\nЗа да направи това, Тръмп трябва да разясни на Путин, че неговата заплаха да изтегли САЩ от Договора за ликвидация на ракетите със среден и малък обсег (ДРСМО) няма да бъде финализирана без преговори. \r\nВключването на ДРСМО на масата за преговори ще даде възможност на Тръмп да окаже допълнителен натиск върху Москва, за да спази условията на споразумението  и да се освободи от ракетите си 9М729, които САЩ смятат за нарушаващи условията на договора. \r\nЗа да бъде добросъвестно усилие, Вашингтон също трябва да изрази желание да прецени  разполагането на свои ракети в Румъния, които не без основание предизвикват оплаквания от страна на Москва, че те са пряко нарушение на договора.  \r\nБи било разумно Тръмп да се стреми към удължаване на Договора за ограничаване на стратегическите настъпателни оръжия (СТАРТ) след изтичане на срока му през 2021 г.  \r\nТези две споразумения не само предотвратяват скъпото натрупване на ракети в САЩ, но също така дават на Вашингтон по-надеждни данни за арсенала на Русия чрез инспекции и мониторинг. Това освобождава време и ресурси за развитие на нови военни технологии. \r\nСъхраняването им ще демонстрира добрата воля на САЩ към съюзниците в Европа, които са пряко застрашени от ракети, забранени в двата договора. Това са всички ясни и постижими победи за администрацията на Тръмп. \r\n*** Президентът на САЩ Доналд Тръмп, който проведе интензивна кампания по въпросите на имиграцията за изборите за Конгреса, заяви в телевизионно интервю, че е \"в процес на подготовка\" на указ за прекратяване правото на гражданство на деца, родени в Съединените щати, ако родителите им пребивават незаконно в САЩ, пише американският вестник  The Los Angeles Times . \r\n\"Това ще се случи\", каза той в интервю, планирано да излъчи по HBO този уикенд. Новинарски сайт пусна част от интервюто във вторник сутринта. \r\nТръмп не излага подробности, включително срокове, което прави  плановете му несигурни. В миналото той обеща да реши в кратки срокове определени въпроси, но след това не успя да направи това. Въпреки това понякога неговите публични коментари предсказват действителните планове за политически действия.", "date": "2018.10.31", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2018/10/31/2584584/predstoyashti-sabitiya-v-stranata-za-31-oktomvri-agentsiya-fokus.html", "text": "*** \r\nОт 10.00 часа на строевия плац на Военна академия „Г. С. Раковски\" държавният глава Румен Радев ще участва в тържеството по случай завършването на „Випуск Ботевски – II смяна“ на Военна академия „Георги Стойков Раковски”. \r\n*** \r\nОт 11.00 часа по повод Деня на народните будители вицепрезидентът Илияна Йотова ще посети 136 ОУ „Любен Каравелов“. \r\n*** \r\nОт 12.00 часа на „Дондуков“ 2 президентът Румен Радев ще приеме министъра на външните работи на Република Азербайджан Елмар Мамадяров. \r\n*** \r\nОт 17.00 часа в Софийския университет „Св. Климент Охридски“ вицепрезидентът Илияна Йотова ще участва в официалната церемония по награждаване на тазгодишните победителки от Националната стипендиантска програма „За жените в науката“.   \r\n*** \r\nВ 09.00 часа ще започне заседание на Народното събрание. \r\n*** \r\nВ 10.00 часа ще се проведе заседание на Министерския съвет.  \r\n*** \r\nОт 09.30 до 13.30 часа в парк хотел „Москва“ ще се проведе кръгла маса „Балканският ислям – бариера или мост за радикализация“.  \r\n*** \r\nОт 09.30 часа в Х състав на Специализирания наказателен съд ще се гледа делото срещу Цветелин Ц., Тихомир В., Пламен А. и др., обвинени в организиране и ръководене на организирана престъпна група.  \r\n*** \r\nОт 09.30 часа в XIV състав на Специализирания наказателен съд ще се гледа делото срещу Десислава Иванчева, Биляна Петрова и Петко Дюлгеров, обвинени в подкуп.  \r\n*** \r\nОт 09.30 часа в III състав на Специализирания наказателен съд ще се гледа делото срещу Петър М., обвинен в участие в ръководството на престъпна организирана група.  \r\n*** \r\nОт 09.30 часа в хотел „Хилтън“ ще се проведе конференция на Националната комисия за борба с трафика на хора (НКБТХ) и Службата на ООН по наркотиците и престъпността (UNODC), в сътрудничество с Министерството на външните работи на Франция на тема “Повишаване на капацитета и сътрудничеството в Югоизточна Европа в противодействието на трафика на хора чрез интернет-базирани технологии“. \r\n*** \r\nОт 10.00 часа в националния пресклуб на БТА Институтът за пътна безопасност ще представи независимо изследване на тежко пътнотранспортно произшествие край село Горна Студена, при което загинаха четирима футболисти от град Павликени. \r\n*** \r\nОт 10.00 часа в зала „Иван Евстратиев Гешов“ (зала 207) в сградата на БАН ще се състои пресконференция във връзка с предвидения бюджет на Академията за 2019 г. \r\n*** \r\nОт 10.00 часа в XV състав на Специализирания наказателен съд ще се гледа делото срещу Димитрина Р., Мария Ж., Нели К., Надежда Т., обвинени в образуване и ръководене на организирана престъпна група.  \r\n*** \r\nОт 10.00 часа в VII състав на Специализирания наказателен съд ще се гледа делото срещу Румяна Ченалова, обвинена в престъпления по служба.  \r\n*** \r\nВ 10.00 часа в Главна дирекция „Оперативна програма околна среда“ на МОСВ Гражданска инициатива „За чиста София без изгаряне на отпадъци“ ще внесе молба да не бъде финансиран проектът за изграждане на инсталация за комбинирано производство на енергия в София с оползотворяване на RDF отпадък. \r\n*** \r\nОт 10.00 часа в XIX състав на Специализирания наказателен съд ще се гледа делото срещу Антон Х., Бойко Ф., Бойчо Ф. и др., обвинени в образуване и ръководене на организирана престъпна група.  \r\n*** \r\nОт 11.00 часа в залата на 11-ия ет. на КНСБ, ще се проведе пресконференция, посветена на проекта за държавен бюджет за 2019 година. \r\n*** \r\nОт 11.00 часа в сградата на Главна дирекция „Национална полиция“ на бул. Александър Малинов №1 ще се проведе пресконференция за началото на акция „Зима\" 2018. На нея ще присъстват началникът на отдел „Пътна полиция“ при Главна дирекция „Национална полиция“ комисар Росен Рапчев, председателят на Съюза на българските автомобилисти (СБА) инж. Емил Панчев, представители на Българския Червен кръст и други. \r\n*** \r\nОт 11.00 часа в Националния пресклуб на БТА, Църковното настоятелство и храмовото духовенство на храм „Св. св. Кирил и Методий“, кв. „Красно село“,  ще даде пресконференция във връзка с уникално копие на Фануилската чудотворна икона на Св. Георги Победоносец от Светогорския монастир Зограф, която ще остане за постоянно в храма.   \r\n*** \r\nОт 11.00 часа във фоайето на бол 3 на Техническия университет ще се проведе заключителна пресконференция и официална церемония по откриването на обновена образователна среда.  \r\n*** \r\nОт 11.00 часа на площад „Славейков“ ще започне монтирането на първата пергола – част от акцентите в обновения вид на площада. \r\n*** \r\nВ 11.15 часа в Народното събрание председателят на парламента Цвета Караянчева ще разговаря с министъра на външните работи на Азербайджан Елмар Мамедяров. \r\n*** \r\nОт 13.00 часа в Дома на Европа ще се състои пресконференция на членовете на Европейския парламент от Комисията по земеделие и развитие на селските райони Чеслав Адам Шекерски, председател на комисията, Момчил Неков и Владимир Уручев. \r\n*** \r\nОт 13.00 часа кметът на София Йорданка Фандъкова ще направи инспекция на  \r\n*** \r\nОт 13.30 часа ще се проведе заседание на Прокурорската колегия на Висшия съдебен съвет. \r\n*** \r\nОт 13.30 часа в I състав на Специализирания наказателен съд ще се гледа делото срещу Иван С., Янко К., Николай Й. и др., обвинени в организиране и ръководене на организирана престъпна група.  \r\n*** \r\nОт 13.30 часа в V състав на Специализирания наказателен съд ще се гледа делото срещу Петър Москов, Адам Персенски, Любомир Д. и др., обвинени в безстопанственост в особено големи размери. \r\n*** \r\nВ 14.30 часа в МВнР ще започне разговор на четири очи между вицепремиера и външен министър Екатерина Захариева и колегата й от Република Азербайджан Елмар Мамадяров, с когото ще поставят началото на Стратегическия диалог между двете страни. От 16.00 часа в зала „Договори“ ще бъде подписан меморандум за разбирателство и сътрудничество в областта на образованието. \r\n*** \r\nОт 14.30 часа в зала „Изток“ на Народното събрание ще се проведе кръгла маса на тема: \"Постиженията в онкохематологията: от обричаща диагноза до нов живот\", която е под патронажа на Комисията по здравеопазването.  \r\n*** \r\nОт 16.00 часа в Нова конферентна зала в СУ „Св. Климент Охридски“ ще бъде представен романът „Отело, мавърът от Валона“ на албански писател Бен Блуши. \r\n*** \r\nОт 17.00 часа пред Аулата на СУ „Св. Климент Охридски“ ще се състои официална церемония по награждаване „За жените в науката“ 2018 със специалното участие на вицепрезидента Илияна Йотова.   \r\n*** \r\nОт 18.00 часа в залата на Градския съвет на БСП - София на ул. „Леге“ 10, ет. 1, ще се състои вечер, посветена на Деня на народните будители - 1 ноември.  \r\n*** \r\nОт 18.15 часа в Дома на киното всички киномани и любители на старото българско кино ще могат да гледат „Отражения“ на голям екран. \r\n*** \r\nОт 19.00 часа в градинката пред Националната библиотека „Св. св. Кирил и Методий“, Национално движение „Хан Кубрат\" организира антихелоуин събитие с участието на кукери от Перник. \r\n*** \r\nОт 19.30 часа на Камерна сцена, „Славянска беседа“ за първи път ще се играе спектакълът „Дъщерята на самурая“.  \r\n*** \r\nОт 11.00 часа в сградата на ОДМВР-Благоевград ще се проведе пресконференция, свързана с дейността на дирекцията.   \r\n*** \r\nОт 13.00 ч. в зала „22 септември“ ще бъде представен филмът по превенция на наркоманиите „Началото е край“ на община Благоевград. Гости ще бъдат Негово Високопреосвещенство Неврокопския митрополит Серафим, евродепутатите Андрей Новаков и Георги Пирински.  \r\n*** \r\nОт 18.00 часа в оркестровата зала на Камерна опера ще се състои концерт, посветен на Деня на народните будители.  \r\n*** \r\nОт 14.00 часа в Библиотека „Пейо Яворово“ Фондация „Христо Ботев“ ще връчи националната ежегодна награда „Даскал Ботьо Петков“ на преподавател по български език и литература д-р Добрина Топалова - старши учител в СУ „Св. св. Кирил и Методий“.  \r\n*** \r\nВ 18.00 часа в Дома на писателя ще бъдат закрити Есенните литературни празници с представяне на алманах Бургас.  \r\n*** \r\nОт 10.00 часа в Професионалната гимназия по икономика „Д-р Иван Богоров“ ще се проведе официална церемония „Откриване на обект“ по проект „Подобряване и модернизиране на образователната инфраструктура на Професионална гимназия по горско стопанство и дървообработване  „Николай Хайтов“ и на Професионална гимназия по икономика „Д-р Иван Богоров“. \r\n*** \r\nОт 10.30 часа в Заседателната зала на Басейнова дирекция „Черноморски район“ ще се проведе 30-тото заседание на Басейновия съвет. Ще бъде представено изпълнението на програмата от мерки на Плана за управление на речните басейни в Черноморския басейнов район.  \r\n*** \r\nОт 11.30 часа в сградата на ОДМВР-Варна ще се проведе брифинг на директора на Областната дирекция на МВР във Варна. На срещата ще бъде направен кратък анализ на обстановката в област Варна по линия на престъпността. \r\n*** \r\nВ 14.30 часа от централната варненска спирка зад катедралния храм „Св. Успение Богородично“ ученици от ЧСУ „Юрий Гагарин“ в „Камчия“ ще четат поезия и проза на пътниците в градския транспорт. \r\n*** \r\nОт 16.00 часа в Заседателната зала на Община Аксаково ще се проведе кръгла маса, посветена на сътрудничеството между институциите и неправителствените организации в областта на социалните дейности. Ще присъства кметът на Варна Иван Портних и областният управител г-н Стоян Пасев. \r\n*** \r\nОт 11.00 часа в залата на 6 ет. в административната сграда кметът на Община Видин Огнян Ценков ще проведе редовна пресконференция по актуални теми. \r\n***  \r\nОт 08.00 часа в голяма зала на Община Велико Търново ще се проведе Информационна кампания за младежи на информационните центрове „Европа директно“.  \r\n***  \r\nОт 11.00 часа на VIII-ия етаж в сградата на РЗИ – Велико Търново ще се проведе пресконференция за отчитане на резултатите от есенната кампания на „Движи се и победи 2018“.  \r\n***  \r\nОт 11.30 часа в информационния офис на евродепутата Светослав Малинов ще се проведе среща по темата за цените на горивата и т.н.  \r\n***  \r\nОт 13.00 часа в зала 302  на Община Велико Търново ще се проведе работна среща на дирекция „Социални дейности и здравеопазване“.  \r\n*** \r\nОт 14.00 часа в голямата зала на Община Велико Търново ще се проведе дискусия с млади хора под надслов „Накъде отива Европа?“, организирана от Бюрото на Европейския парламент в България.  \r\n***  \r\nОт 19.00 часа в Клуб 7 ще бъде представена книгата „Мечката и други разкази“ на Калин Терзийски.  \r\n*** \r\nОт 10.30 часа в сградата на ОДМВР-Враца ще се състои акция „Зима“. \r\n*** \r\nОт 10.30 часа в общата читалня на РБ „Христо Ботев“ ще се проведе състезание „1000 причини да се гордеем, че сме българи“.  \r\n*** \r\nОт 10.30 часа в Детския отдел на РБ „Христо Ботев“ ще се проведат приказни игри „Есенни вълшебства“.  \r\n*** \r\nОт 15.30 часа в НЧ „Христо Козлев – 1883“  ще се проведе открит урок с ученици от  ОУ „Св. св. Кирил и Методий“ гр. Долна Оряховица на тема „Народни будители“.  \r\n*** \r\nОт 09.30 часа и 10.30 часа в Държавен куклен театър „Дора Габе“ ще се състои куклените спектакли „Пинокио“.  \r\n*** \r\nОт 10.00 часа в сградата на ОД МВР Добрич, ще се проведени месечен брифинг. \r\n*** \r\nОт 17.00 часа във Възрожденско училище ще се състои литературно-музикална вечер, посветена на 140 години от рождението на Адриана Будевска и 90 години от създаването на Драматичен театър в Добрич.  \r\n*** \r\nОт 17.00 часа в конферентната зала на хотел „Българи“ Нидал Алгафари ще представи книгите си: „Боже, защо Господ лъже?“, „Аллах, милост нямаш ли?“, „Любиш ли ти Бог си?“, „Орисани да избираме“.  \r\n*** \r\nОт 17.30 часа в Художествената галерия ще бъде открита изложбата „Сол за живите“ по творби на Йордан Кръчмаров (1948-1986).  \r\n*** \r\nОт 17.30 часа в голямата заседателна зала на Община град Добрич ще се проведе научен семинар „Проблеми на кариерното академично развитие“.  \r\n*** \r\nОт 18.30 часа в Младежкия център в концертната зала ще се състои концерт „Палитра от таланти“.  \r\n*** \r\nОт 18.00 часа в залата на Община Дупница ще се състои церемония по връчване на наградата „Будител на годината\". \r\n*** \r\nОт 18.00 часа в града ще гостува шоуто на Николай Урумов „От роля в роля или Смях без завеса“. \r\n*** \r\nОт 10.30 часа ще се състоят Училищни тържества и поднасяне  на цветя от учениците  \r\nв карловските училища, както и шествие „Поклон будители“ и поднасяне на цветя пред паметниците и паметните плочи на будителите в Карлово. \r\n*** \r\nОт 11.00 часа в ТК „Старинно Карлово“ ще се състои „Поклон пред карловските възрожденци“. В къща „Райно Попович“ ще бъде открита изложба на книги за народните будители с антикварна стойност.  \r\n*** \r\nОт 11.30 часа в Историческия музей ще бъде открита изложбата „Род, семейство“, отечество“. \r\n***  \r\nОт 11.00 часа  на площад „Велбъжд” ще се състои посрещане на участниците в Националния планински траверс IV категория по НСК „Осогово - 2018.  \r\n***  \r\nОт 13.30 часа в залата на Възрожденското училище ще бъдат представени резултатите от реализирания проект \"Учим се от миналото, мислим за бъдещето\". Проектът е реализиран от Община Кюстендил и основните училища \"Христо Ботев\" и \"Иван Вазов\".  \r\n*** \r\nОт 18.00 часа в читалище „Братство\" ще се състои празничен концерт по повод Деня на народните будители.  \r\n*** \r\nОт 10.00 часа в Заседателна зала на Младежки дом ще се проведат Трийсет и осми краеведски четения, посветени на 1 ноември и на 330-годишнината от Чипровското въстание. \r\n*** \r\nВ 11.00 часа в Художествена галерия „Кирил Петров“ ще бъде представено Седмото издание на Алманаха за литература, изкуство и култура „Огоста 2018\". \r\n*** \r\nОт 11.00 часа в сградата на  ОДМВР-Монтана ще се проведе брифинг  по повод акция „Зима“. \r\n*** \r\nОт 11.00 часа в зала „Магнум“ на Втора клинична база ще се проведе двойна промоция на випуск 2018 на общо 138 дипломанти на Медицинския колеж и Факултет „Здравни грижи“. \r\n***   \r\nОт 11.30 часа в Зала 10 ще се гледа делото на подсъдимите  Йордан С., Марин П., Александър К. и Александър Д Срещу тях е повдигнато обвинение за кражби на стойност 457 352.00 лева. \r\n*** \r\nОт 13.00 часа в Заседателната зала на ОДМВР - Пловдив на ул. „Княз Богориди\" 7 ще се проведе брифинг с директора ст. комисар Атанас Илков за резултатите от дейностите по основните направления на работа през предходния месец.  \r\n*** \r\nОт 18.00 часа Природонаучният музей организира работилница за деца „Най-страшното животно в музея“. \r\n*** \r\nОт 19.00 часа в първо студио на Радио Пловдив ще се представи музикалният проект „ЖАРАВА’’. \r\n*** \r\nОт 10.00 часа в заседателна зала на Областна администрация, областният управител Галин Григоров ще участва в заседанието на Регионалния съвет за развитие на Северен централен район. \r\n*** \r\nОт 18.30 часа в Пленарна зала на Община Русе ще бъде учредено ново читалище „Стефан Караджа“. \r\n*** \r\nВ 11.00 часа в зала 315 в сградата на ОДМВР-Сливен ръководството на областната дирекция ще даде брифинг за изминалия месец.  \r\n*** \r\nОт 18.00 часа в РБ „Захарий Княжески“ официално ще бъде връчена наградата „Анастасия Тошева“ и наградата на Съюза на учените „Будител на Стара Загора”. Ще бъде представен и документален филм за живота и делото на митрополит Методий Кусев.  \r\n*** \r\nОт 18.00 часа в къща музей „Гео Милев“ ще се състои премиерата на книгата Пепа Атанасова „Хартиен къс“.  \r\n*** \r\nОт 10.45 часа на бул. „Симеон Велики“ инсп. Веселин Георгиев от сектор „Пътна полиция“ ще даде брифинг във връзка с предстоящата акция на полицията „Зима“.", "date": "2018.10.31", "title": "Предстоящи събития в страната за 31 октомври (Агенция „Фокус“)"}
{"url": "http://www.focus-news.net/news/2018/10/31/2584586/vzglyad-koga-mozhe-da-zapochne-golyama-voyna-mezhdu-sasht-i-kitay.html", "text": "Кога може да започне голяма война между САЩ и Китай, пише руският вестник  “Взгляд“ \r\nИстинска голяма война назрява между Китай и САЩ - поне това  казват някои бивши генерали и политически анализатори. Подобно настроение, според социолозите, властва в американските въоръжени сили. Колко оправдани са тези прогнози и как е свързано с това изграждането на гигантски флот от Китай, се опитва да прогнозира изданието. \r\nНека да започнем с историята на войните, които разтърсиха нашата планета сравнително наскоро. \"Бъдещето е за Азия!\" - толкова често удовлетворени купувачи възкликват след нова покупка на японски телевизор или южнокорейски смартфон, сглобен в Китай. Парадоксално са  мислели така в самото начало на 20-ти век, когато осем Велики сили нахлули в Китай и просто го разделяли на сфери на влияние. Всъщност Първата световна война започна поради факта, че Германия не беше доволна от малко парче в Азия. Тогава Германия загуби. \r\nСмята се, че Втората световна война започва през 1939 г. след нахлуването на Хитлер в Полша. Но има и друга гледна точка, според която Втората световна война започва през 1937 г. след нахлуването на Япония в Китай. Опитайте се да пропуснете всички събития от 1939-1945. през призмата на борбата на Великите сили за Китай. Но Германия може веднага да бъде отхвърлена - във втората война тя вече просто се бореше за съществуване (всъщност те успяха - след Втората световна война германците омекотиха условията на първата капитулация от 1918 г.). Англия и Съединените щати се бориха за Китай. \r\nВсички големи войни след 1945 г. се проведоха в Азия. Първоначално радикалната партия, проповядвайки идеите на Карл Маркс от Лондон, се опита да хвърли американците и техните съюзници в морето в Корея. Това не беше възможно. След това възникна аналогична  ситуация във Виетнам. Бившата френска колония, задвижвана от идеите на европейските философи, започна война срещу Съединените щати и я спечели. На тях много им помогнаха  европейците от гледна точка на културата - огромен брой британски рок банди отидоха в Америка и популяризираха пацифизма, зависимостта от наркотици и дезертьорството  сред военнослужещите, подкопаха престижа на американската държава. Последното явление дори има име - британското нашествие. \r\nОттогава в Югоизточна Азия не е имало  големи войни - и през следващите десетилетия, въпреки всички спекулации по тази тема, няма да има. Въпросът е, че военният потенциал на САЩ в този регион понастоящем е абсолютен. И за да победи някой американците, трябва да унищожи флота им, за което е необходим още един флот, още по-силен. Но флотът е много скъп. С други думи, за да го създадеш изисква силна икономика, сравнима по размер с основната икономика на планетата - САЩ. \r\nДнес само Китай има такава икономика - и това прави Китай единствения реален съперник на Съединените американски щати, включително и чисто военно. През последните 30 години китайската икономика показа много високи темпове на растеж, по обем на БВП  през 2014 г. Китай задмина Съединените щати. В същото време Китай започна огромна реформа на армията и особено на флота. \r\nНо за да поддържа високи темпове на икономически растеж, Китай се нуждае, от една страна, от търговска и финансова експанзия. В Русия много обичат да говорят за това как Китай скоро ще завземе Сибир или Далечния изток, но в действителност разширяемите планове на Китай днес са насочени главно към Африка. Китай е обграден от американски съюзници от всички страни. В допълнение към факта, че тези страни излъчват интересите на Съединените щати, Япония, Корея и т.н., те не желаят засилването на съседа си. Именно  за защита на морските пътища и за разпространението на техните стоки по света те се нуждаят от флота. И само с помощта на подобен инструмент може теоретично да победи Щатите. \r\nНа второ място, развитието на икономиката се нуждае от ресурси. В нашата епоха петролът е най-важният ресурс. Китай внася две трети от цялото количество петрол, от което се нуждае от чужбина, а 83% от тези доставки минават през морето. \r\nСитуацията е много подобна на тази, която предсказва началото на войната между Япония и Съединените щати. Тогава азиатската държава също се нуждаеше от петрол и по-голямата част от това се внасяше по море. Опитът на САЩ да блокира доставките на петрол до Япония принуди японците да атакуват. Тогава Япония загуби - и загуби точно в морето. Китай очевидно не иска да повтаря грешките на своя съсед. Ето защо той изгражда гигантски флот. \r\nЗа по-нататъшен анализ ще изясним терминологията и от какво се състои флотът. Главната поразителна сила на модерния флот е самолетоносачът. Победата в морската битка се осигурява предимно от действията на самолетите. Самите самолетоносачи са уязвими и се нуждаят от защита в състава на ескадрата (тактическо групиране на кораби). Основният гръбнак  на ескадрона са разрушителите. С модерните ракетни оръжия те всъщност могат да изпълняват целия спектър от задачи и да се борят срещу всяка цел: под вода, на повърхността  или във въздуха. Малко по-малки от разрушителите са фрегатите. Често фрегатите се борят срещу въздушните цели, но новите модели са подобни на разрушителите по своите възможности. Най-малките са корветите. Тези кораби не са предназначени за бой в океана, а само край бреговете и във вътрешните морета. Все още има крайсери - това са доста големи кораби. Те са останали само в САЩ и Русия. Да, а и скоро в Руската федерация очевидно няма да има - всички са стари и почти не се отпускат пари за ремонт. \r\nОтделно са подводниците. Всъщност те са атомни стратегически цели - те носят ядрено оръжие, за да ударят на вражеска територия.Независимо дало са ядрени или дизел-електрически, те са ловци, чиято основна задача е унищожаването на други кораби. \r\nВ резултат на това най-важната сила в морето е ударната групировка на самолетоносача, която се състои от един или повече самолетоносачи, 10-20 разрушители и фрегати, две до пет подводници. От въздуха групата е покрита от самолетите, намиращи се на самолетоносача. Сателитите и разузнавателните самолети предоставят разузнаване на 500-5000 километра напред. \r\nСега сравнете военноморските сили на Китай и Съединените щати. Нека започнем с азиатския гигант. Ще разчитаме на данни от изследователския отдел на Конгреса на САЩ. До 2020 г. американците очакват Китай да има два самолетоносача, 34 разрушителя, 58 фрегати, 30 корвета, 64 дизел-електрически подводници, осем атомни подводници, пет атомни балистични ракети подводници, повече от 150 патрулни кораба в крайбрежните зони. \r\nКакво имат Съединените щати? Американците вече разполагат с 11 самолетоносача, 22 крайсера, 65 разрушители, 12 корвета, 52 ядрени подводници, 18 ядрено задвижвани подводници с балистични ракети, около 100 патрулни кораба и кораби за поддръжка. \r\nНа пръв поглед е очевидно, че превъзходството е за  американския флот. Това важи особено за самолетоносачите. Но тук трябва да разберете, че китайският флот расте много по-бързо от американския. Понякога темпото на спускане на нови кораби е невероятно - Китай изгражда по един корвет на месец. За сравнение, Русия е изградила само пет корвета през последните 17 години. В допълнение, повечето от корабите на флота на Китай са били построени през последното десетилетие, а  някои американски кораби са построени преди няколко десетилетия. \r\nАмериканците имат криза в иновациите. Американският флот от последните 100 години е не само най-масовият, но и най-качественият и най-ефективният. На всеки 20 години американците въвеждат иновация в различни видове кораби. В  количеството отдавна са отстъпили на китайците - в абсолютния брой кораби от всякакъв вид (за бой и подкрепа), Китай надминава Съединените щати с резултат от 540 спрямо 300. Ситуацията е същата и при иновациите. Американски крайсери от тип „Тикондерога“ започват да се строят през 1980 г., последният кораб от този тип е положен през 1994 г. С разрушителите от клас \"Арли Бърк\" ситуацията не е много по-добра. Замяната на \"Арли Бърк\" се предполагаше, че ще е с нов тип разрушители \"Зумвалт\". Програмата включваше изграждането на 30 кораба, но огромната цена, ненадеждността, неефективността принудиха американския флот да спре програмата, след като построи три кораба. Очевидно е, че американците нямат заместители на основните видове кораби. \r\nНо азиатският гигант също има слаби места - самолетоносачите. \r\nАко увеличат броя на разрушителите е въпрос на време, то изграждането на флота от самолетоносачи е много по-трудно. Китайците не бързат с това. Факт е, че изграждането на самолетоносач е едно нещо, но подготовката на екипажа за това (да се създаде училище за пилоти на самолети, базирани на самолетоносач) е съвсем друга, много по-сложна и скъпа мярка. Според един американски адмирал, китайците ще се нуждаят от три поколения, за да създадат традицията за контрол на самолетоносачите, едно от които вече е отминало. Това означава, че имат нужда от още две поколения, които означава около 40-50 години. \r\nСега Китайският военноморски флот има два самолетоносача. Първият - съветският \"Варяг\" - те купиха от Украйна в полуготово състояние и го завършиха. Вторият подобен проект вече е изцяло създаден в Китай. Китайският самолетоносач е значително по-усъвършенстван от съветския си събрат . Третият е с план за започване на строежа през 2020 г. и пускането му през 2023 г. Той ще има водоизместимост от над 85 хиляди тона. Четвъртият по ред (тип 004) ще бъде най-големият самолетоносач- 120 хиляди тона - и очевидно най-боеспособният в света. Очевидно е, от тип 004 Китай ще започне да произвежда в големи количества. В продължение на 50 години те ще могат да построят поне десетина такива кораби. \r\nС други думи, не трябва да вярваме на новините, в които както служители, така и експерти прогнозират война между Китай и Съединените щати в близко бъдеще. Но след 20-30 години - когато Китай стане още по-силен - този сценарий ще стане много по-вероятен. Китай просто трябва да чака, но за САЩ чакането е загуба на благоприятна позиция. \r\nЕдинственият шанс за Съединените щати е опитът да се повтори с Китай сценария за войната с Япония. Позициите им всъщност са много сходни. \r\nКитай, подобно на Япония през 30-те, разширява сферите на влияние. Китай, подобно на Япония, внася петрол по море. Задачата на Вашингтон, докато не е изгубил благоприятното си положение в морето, е да постави Китай в безизходно положение чрез дипломация и търговия. По-точно, в ситуацията, единственият изход, който би бил обявяването на войната на  САЩ. Войната, в която агресорът ще бъде Китай, а не САЩ. Войната, в която Китай - като Япония в даден момент - няма да има шанс да спечели. \r\nНо как може да се развие такава война е съвсем различна история.  Юлиян Марков", "date": "2018.10.31", "title": "\"Взгляд“: Кога може да започне голяма война между САЩ и Китай"}
{"url": "http://www.focus-news.net/news/2018/10/31/2584587/kommersanta-rusiya-obvini-zapada-v-nespazvane-na-minskite-dogovorenosti.html", "text": "Западът поощрява Украйна за неспазване на договореностите от Минск за Донбас, заяви постоянен представител на Русия в ООН Василий Небензя по време на заседание на Съвета за сигурност относно изборите в двете непризнати републики, пише руският вестник  “Коммерсантъ . \r\n\"Киев не спазва споразумението за прекратяване на огъня, навлязъл е не по-малко от 15 километра в сивата зона, упорито избягва политическите си ангажименти, опитва се да маргинализира механизмите на контактната група в Минск и да започне втория кръг на дискусиите по вече договорени въпроси , заявява Небензя, цитиран от изданието. \r\nНабензя също така припомни, че \"нашите западни партньори, поощряват това поведение на Украйна, както например специалният пратеник на САЩ Кърт Волкър, че самопровъзгласените републики в Донбас \" нямат място в Минските споразумения \"и че\" те трябва да изчезнат \".  Юлиян Марков", "date": "2018.10.31", "title": "„Коммерсантъ“: Русия обвини Запада в неспазване на Минските договорености"}
{"url": "http://www.focus-news.net/news/2018/10/31/2585111/aleksandar-damovski-mkd-targoviyata-s-balgarsko-grazhdanstvo-v-makedoniya-stavashe-otkrito-chrez-posrednitsi-ot-advokatski-kantori-koito-dori-reklamiraha-uslugite-si.html", "text": "Търговията с българско гражданство в Македония ставаше открито чрез посредници от адвокатски кантори, които дори рекламираха услугите си. Това каза в обзорното предаване на  Радио „Фокус“  „Това е България“ главният редактор на македонското електронното издание МКД Александър Дамовски. Той уточни, че и представители от висшите среди на ВМРО-ДПМНЕ са участвали като посредници в схемата. Няма официална  реакция от правителството в Македония, поясни Дамовски и добави, че няма информация за български партии, участвали в корупционната схема.  \r\n„Спекулира се, кой и защо е позволил това да се случи, защо е било по-либерално по времето на ВМРО-ДПМНЕ, но и защо продължава по времето на СДСМ. Сега промяна идва от българска страна и тези канали за издаване на български паспорт ще се пресекат. Но е вярно, че при управлението ВМРО-ДПМНЕ това беше на ниво рекламиране и без никакви ограничения.“ \r\nСпоред Александър Дамовски причината над 100 000 македонци да кандидатстват и да получат българско гражданство  е икономическата криза и бедността в страната. Българският паспорт им дава свободен достъп до пазара на труда в ЕС и възможност по-лесно да пререгистрират закупените от съюза автомобили втора ръка, добави още Дамовски.", "date": "2018.10.31", "title": "Александър Дамовски, МКД: Търговията с българско гражданство в Македония ставаше открито чрез посредници от адвокатски кантори, които дори рекламираха услугите си"}
{"url": "http://www.focus-news.net/news/2018/10/31/2585120/problemi-s-kvoruma-belyazaha-plenarniya-den-na-deputatite-obzor.html", "text": "Проблеми с кворума белязаха пленарния ден на депутатите. Липсата на кворум бе установена в началото на пленарното заседание, когато в зала се регистрираха 111 народни представители, при необходими по правилник 121. 10 минути по-късно в зала се регистрираха  116 депутати. Народното събрание започна работа едва в 10.00 ч. след третия си опит за регистрация с кворум от  121 народни представители, като последният  регистрирал се бе  независимият депутат Спас Панчев . Той обясни пред журналисти, че е наясно, че с неговия глас е имало кворум. Според Панчев задачите на депутатите са да работят, а не да стоят извън пленарна зала. „Щеше да има кворум, ако бяха дошли всички от ГЕРБ, ако бяха дошли от патриотите. Явно има командировки, хора, които не са в София. Аз се регистрирам редовно“, допълни още Панчев. \r\nОт ГЕРБ благодариха на Спас Панчев, че е дошъл на работа и коментираха, че БСП и на ДПС няма как да им се благодари.  Народният представител от ПГ на ГЕРБ Тома Биков  посочи, че се е загубил един час от работата на парламента. Според него защо се е случило така трябва да се питат  тези, които настояват да се приемат бързо закони. Председателят на ПГ на ГЕРБ Цветан Цветанов  заяви, че кворумът е предизвикателство. Той изрази убедеността си, че с дисциплиниращи мерки мнозинството ще може да бъде максимално консолидирано. „Към настоящия момент разчитаме на коалиционните си партньори и на всички тези депутати, които възнамеряват да има парламентарен ден, за да се гледат важните закони и предстоящият бюджет - както в ресорните комисии, така и другата седмица ще имаме извънредно заседание, на което ще гледаме бюджета и ще започнем да говорим по същество по всички тези параметри, които са свързани с Бюджет 2019 г.“, коментира още Цветанов.   Лидерът на Атака  и председател на ПГ на „Обединени патриоти“ Волен Сидеров  коментира, че се е случвало друг път да има проблеми с кворума.  Заместник-председателят на ПГ на „БСП за България“ Крум Зарков  отчете, че БСП се солидаризира  с искането на майките на деца с увреждания за оставката на вицепремиера Валери Симеонов. Той подчерта, че докато не я получат – депутатите на левицата няма да се регистрират в Народното събрание. „Майките на деца с увреждания още са навън. Тази палатка ни напомня, че не сме свършили работата си. Единственото, което се случи за последните месеци е, че те добавиха още едно свое искане - оставката на Валери Симеонов. Ние не солидаризираме с това искане“, каза Зарков. Той отрече, групата му да е  съгласувала действията си с ДПС и уточни, че решението е взето на заседание на парламентарната група на партията.  Депутатът от ДПС Йордан Цонев  също потвърди, че с БСП не са водили разговори по темата за кворума. Цонев цитира думите на премиера Бойко Борисов, че работа на мнозинството е да си осигурява кворума. \r\nДеница КИТАНОВА", "date": "2018.10.31", "title": "Проблеми с кворума белязаха пленарния ден на депутатите (ОБЗОР)"}
{"url": "http://www.focus-news.net/news/2018/10/31/2584590/the-times-strahat-ot-brekzit-zasilva-interesa-kam-irlandskite-pasporti-vav-velikobritaniya.html", "text": "Страхът от Брекзит засилва интереса към ирландските паспорти във Великобритания, пише британският вестник  The Times . \r\nБроят на британските граждани, кандидатстващи за ирландски паспорти, почти се е удвоил от референдума на ЕС, тъй като по този начин хората след Брекзит си запазват правото да се движат и да работят свободно в Европейския съюз. \r\nПодробности за тази тенденция стват ясни на фона на предупреждението на министъра на имиграцията, че британците, пътуващи в Европа, могат да се сблъскат с големи закъснения по опашките на летищата, ако няма споразумение за Брекзит. \r\nХората с ирландски родители или баби и дядовци имат право да кандидатстват за ирландски паспорт. Посолството на страната в Лондон е получило 44 900 заявления от януари до юни, като тази година се очаква  да бъде най-натовареното, показват официални данни, публикувани вчера. \r\nОбщо 80 752 заявления са подадени през миналата година, спрямо  около 46 000 през 2015 г., годината преди гласуването за Брекзит. Броят на заявленията през 2016 г. е 63 500. Повече от 150 000 са кандидатствали от референдума насам. \r\nНийл Ричмънд, председател на комисията за Брекзит на ирландския Сенат, заяви: \"След  като хората от Обединеното кралство гласуваха ясно да напуснат ЕС през 2016 г., видяхме непрекъснато нарастване на броя на заявленията за ирландски паспорти в Обединеното кралство\". \r\nТой добави: \"Най-малко 10% от британското население, без Северна Ирландия, се очаква да получи право на ирландски паспорт и в светлината на Брекзит мнозина заявяват претенциите си за ирландски произход“.  Юлиян Марков", "date": "2018.10.31", "title": "The Times: Страхът от Брекзит засилва интереса към ирландските паспорти във Великобритания"}
{"url": "http://www.focus-news.net/news/2018/10/31/2584592/", "text": "Скандал е основната версия за двойното убийство в София, при което 26-годишният Викторио Александрове застреля 23-годишната си приятелка на 29 октомври по обяд в столичния ж.к. „Надежда“, а след това и детето им. Подробности за престъплението разкриха ръководителят на Софийската градска прокуратура Емилия Русинова и директорът на СДВР главен комисар Ивайло Иванов. Те обясниха, че младата двойка е живеела заедно от година и половина, като мъжът се е изнесъл от общото им жилище миналата седмица след скандал, след което подал e жалба срещу приятелката си за упражняване на психически тормоз. Заради опасения за тормоз от негова страна бащата на младата жена спял при нея и едногодишната си внучка през почивните дни. След като на 29 октомври майката на 23-годишната жена не могла да се свърже с нея дълго време, тя влязла в апартамента с помощта на ключар. Там било намерено тялото на жената с две прострелни рани. Детето, което също трябвало да бъде в жилището, не било открито там.  \r\nСигнал за тежкото престъпление е подаден в полицията около 18.30 часа в понеделник и веднага е започнала мащабна операция по изясняване на обстоятелствата и издирването на Александров. МВР разпространи негова снимка и описание на автомобила, с който се е движил, с молба гражданите, които са го виждали, да подадат сигнал. Ст. комисар Иванов обясни, че от камерите на входа на жилището е станало ясно, че Викторио Александров е бил там по обед, когато се смята, че е настъпила смъртта на младата жена, но съседите не са чули стрелба. Във видео се вижда как той, тичайки излиза от блока с детето на ръце. \r\nВ издирването на мъжа, който е работил като охранител и е имал законно притежавано оръжие, е бил мобилизиран целият ресурс на СДВР. Предупредени са били и служителите на ГД „Гранична полиция“. \r\nМестонахождението на Александров е установено, след като таксиметров шофьор подава сигнал, че е закарал него и едногодишната му дъщеря в безлюдна местност край Горни Богров. Водачът обяснил, че мъжът му споделил, че планира да се самоубие, но детето му трябвало да остане живо. Около 23.30 ч. полицейски екипи пристигнали на указаното място, където чули изстрели от изоставена постройка. Там те открили детето в тежко състояние с прострелна рана в окото и мъжът, който се опитал да се простреля в главата, но останал само с драскотина. По-късно момиченцето починало в болницата. Открито е оръжието, с което е извършено престъплението. \r\nСт. комисар Иванов обясни, че все още не са ясни мотивите на Викторио Александров, като най-вероятно става въпрос за семеен скандал. Очакват се резултатите от взетите му кръвни проби, като все още няма и информация за неговото психическо състояние. От своя страна, прокурор Русинова обясни, че срещу 26-годишния мъж ще бъде взета най-тежка мярка.  \r\nОчаква се Александров да бъде разпитан веднага щом здравословното му състояние го позволява. \r\nЦветилена СИМЕОНОВА", "date": "2018.10.31", "title": "Скандал е основната версия за двойното убийство в София (ОБЗОР)"}
{"url": "http://www.focus-news.net/news/2018/10/31/2585118/politicheska-burya-sled-aktsiyata-v-dabch-obzor.html", "text": "Бурята след акцията, при която бяха задържани на 20 служители на Държавната агенция за българите в чужбина (ДАБЧ), сред които председателят Петър Харалампиев и главният секретар Красимир Тодоров, се разраства. Обединени патриоти видяха политически удар в обвързването на ВМРО с арестите в агенцията. Вицепремиерът и лидер на партията  Красимир Каракачанов  заяви, че ВМРО никога не се е финансирала от продажба на документи за българско гражданство и посочи, че ако се докаже, че той или друг човек от партията му е са получавали пари от това, ще си носят последствията. Той отбеляза, че корупционни схеми има там, където проблемите се решават трудно и има забавяне, а в последните 20 години ВМРО винаги е поддържала и работила за каузата българите от Македония, Западните покрайнини, Украйна и Молдова да получават българско гражданство по облекчена процедура. Красимир Каракачанов призна, че е предложил арестувания и обвинен за корупция Петър Харалампиев за председателя на Агенцията за българите в чужбина и коментира, че това може би е било грешка. Той обясни, че Харалампиев е лидер на патриотично движение, което е в коалиция с Обединените патриоти и поясни, че движението поискало Харалампиев да стане или шеф на агенцията, или областен управител на София.  \r\nЛидерът на ПП АТАКА  Волен Сидеров  определи случая в ДАБЧ като политическа офанзива, насочена към Патриотичните сили, чиято цел е разклащането на управлението. По думите му тази атака може да бъде дело само на кръгове, които искат нестабилност и хаос и тепърва предстои да стане ясно откъде идва. Сидеров заяви, че правителството може и трябва да изкара своя мандат докрай, защото могат да се направят много полезни неща за това време.   \r\n„Има кръгове в България и в чужбина, които искат да нанесат политически удар на Каракачанов и ВМРО“, коментира народният представител от ВМРО  Юлиан Ангелов . Той изтъкна, че Красимир Каракачанов е първият министър на отбраната в историята на демокрацията, който пряко се ангажира да повиши доходите в Българската армия, да я вдигне на крака и посочи, че има държави, които нямат интерес България да гарантира националната си сигурност. „Каракачанов във всички преговори и разговори за превъоръжаване, навсякъде избягва посреднически фирми, през които преди години в Министерство на отбраната са минавали десетки милиони“, каза още депутатът.  \r\nАкцията в Държавната агенция за българите в чужбина стана повод да бъде поискана оставката както на Красимир Каракачанов, така и на колегата му - вицепремиера Валери Симеонов, който отговаря на ДАБЧ. „В нормални държави ресорният вицепремиер и ресорният министър си подават оставката при скандали като този с Държавната агенция за българите в чужбина (ДАБЧ)“, заяви депутатът от ДПС  Хамид Хамид  и добави, че при такива скандали трябва да се носи политическа отговорност. Колегата му  Четин Казак  обясни, че ДПС е инициирала нарочна анкетна комисия за Държавната агенция за българите в чужбина, в подкрепа на която са събрали подписите на всички парламентарни групи с изключение на БСП. „Все още към днешна дата тази анкетна комисия не е създадена. Защо не е създадена трябва да питате управляващите, начело с ГЕРБ, които имат инициативата и водят дейността на Народното събрание“, коментира той. \r\nЗа оставките на двамата вицепремиери от Обединени патриоти настоя и лидерът на „Воля“  Веселин Марешки . „Най-накрая гръмна скандалът с далаверите, които се правят с ДАБЧ, пряко подчинена формално на вицепремиера Валери Симеонов, но реално постоянно контролирана от Каракачанов и ВМРО с персонални негови назначения“, заяви Марешки и попита докога при такива скандали ще изгарят дребните пионки. Крум Зарков  заяви, че БСП настоява за дълбочинно разследване не само на конкретните заподозрени, но и на всички техни политически връзки. В отговор председателят на ПГ на ГЕРБ  Цветан Цветанов  коментира, че правителството показва ясна политическа воля за борба с корупцията. „Там, където има сигнали, където се извършват проверки и има събрани достатъчно доказателства, за да се пристъпи към реализация от компетентните органи, винаги сме толерирали подобен подход. Красимир Каракачанов, Валери Симеонов и всички, които са в коалиционното ни управление, са били винаги за това институциите да си свършат работата и там, където дефицит, проблем, съмнение за корупция, всички сигнали да бъдат проверени. Има много ясна изразена политическа воля“, заяви Цветанов. Той посочи, че БСП се опитват да направят политическа интрига от събитията в ДАБЧ и добави, че с между ГЕРБ и „Обединени патриоти“ няма взаимни обвинения.  \r\nТемата коментира и  президентът Румен Радев , който заяви, че пресичането на злоупотреби е условие за оздравяване на държавността. Държавният глава посочи, че в Президентската институция са постъпвали сигнали за ДАБЧ, а самият той е имал разговори и с ДАНС, и с Прокуратурата по този въпрос. „Акции много, но присъди малко в България. Рано е да давам оценки. Това можем да направим, след като обвинението бъде успешно защитено в съда“, каза още Радев. Зам. главният прокурор Иван Гешев  заяви, че до момента няма информация от Президентската институция по разследването за Държавната агенция за българите в чужбина. Той съобщи, че проверките в агенцията са започнали с информация от МВР и всички други градски легенди, които циркулират, не са верни. По думите му това е най-сериозният случай за корупция по горните етажи на властта, който няма аналог в новата ни история, защото са събрани конкретни доказателства за конкретни престъпления към този момент.  Наблюдаващият прокурор по делото Ангел Кънев  обясни, че председателят на Държавната агенция за българите в чужбина Петър Харалампиев има обвинения за ръководене на организирана престъпна група, за подкуп и за търговия с влияние. Към наказателна отговорност са привлечени още главният секретар на агенцията Красимир Томов, който също е обвинен в търговия с влияние, както и един български и един сръбски гражданин.  \r\nПо-късно през деня Специализираната прокуратура внесе в съда искане за мярка за неотклонение „Задържане под стража“ спрямо само трима от тях, тъй като четвъртият е с тежко онкологично заболяване. За останалите 16 души, които бяха задържани, няма достатъчно сърбани доказателства, за да им бъдат повдигнати обвинения, затова те са привлечени в качеството си на свидетели по делото. \r\nОт прокуратурата обясниха, че престъпната дейност на групата започва през юни 2017 г., малко след като Харалампиев оглавява агенцията. Групата е получавала пари, за да ускори процеса по издаване на удостоверения за българско гражданство. Тарифата за купуване на документи от ДАБЧ е била между 5 и 8 хил. евро на човек, като сумата е варирала  в зависимост от това дали се иска забързване на процедурата по издаване на удостоверение за българско гражданство или създаване на фалшиво такова. Основно в първата категория влизали граждани от Украйна и Молдова, а за вторите фалшиви удостоверения - граждани от съседни на България страни. Установено е, че получаването на сумата се разпределяло по веригата от посредниците до ръководството на комисията. Според прокуратурата Харалампиев и Томов са получавали по около 1000 на всеки случай. Обвиненията към шефа на Агенцията за българите в чужбина са за подкуп от 5 000 евро и 5 случая, когато е получил по 350 евро, за да въздейства на свои подчинени да задвижат такива документи за българско гражданство. Главният секретар е обвинен, че два пъти повлиял на свой подчинен, за да вземе такова решение, от което получил суми от 800 и 1500 евро. \r\nСлед брифинга на Специализираната прокуратура от  ВМРО  разпространиха позиция, в която се посочва, че всички намесели името на партията или на лидера й Красимир Каракачанов в скандалната схема с търговия с българско гражданство дължат най-малкото извинение за уронване на престижа. „От пресконференцията на Специализираната прокуратура, на която бяха обявени данни за разследването за измами с документи за български произход и арестите в Държавната агенция за българите в чужбина, стана ясно, че няма никакви сведения ВМРО и Красимир Каракачанов да са съучастници по някакъв начин\", посочват в позицията си от партията. \r\nЦветилена СИМЕОНОВА", "date": "2018.10.31", "title": "Политическа буря след акцията в ДАБЧ (ОБЗОР)"}
{"url": "http://www.focus-news.net/news/2018/10/31/2584594/naydzhal-faradzh-populizmat-oshte-ne-e-zapochnal.html", "text": "Популизмът още не е започнал, Брекзит беше само началото на едно движение, което тепърва ще се разпространява, заяви Найджъл Фарадж, цитиран от британския вестник  Daily Express . \r\nИзвестният активист за Брекзит осъди твърденията, че популизмът е \"опасен\" и каза, че светът е в \"ранните му  фази\", тъй като движението продължава да се разпространява в резултат на референдума за Брекзит от 2016 г. \r\nГоворейки за изданието, Найджъл Фарадж каза: \"Не мисля, че популизмът дори е започнал. Мисля, че в исторически план сме в ранните етапи на това явление“ \r\n„Брекзит беше първият пример за това. Разбира се, той прекоси Атлантическия океан до Америка под формата на Тръмп. \r\n\"В Италия това е наистина много завършено явление, по много начини. Виждаме примери от него в Унгария и Полша и в много други страни. \r\nНайджъл Фарадж каза: \"Хората искат да живеят в националните държави, хората искат да контролират собствената си съдба, хората искат собствената си индивидуалност, собствената си култура, като в същото време зачитат своите приятели и съседи\". \r\nИзтъкнатият привърженик на Брекзит каза, че коментарите \"красноречиво обобщават популизма\". Той добави: \"Можете да го харесате или не, но идеята, че популизмът сам по себе си е опасен, е напълно , напълно погрешна\". \r\n\"През изминалата година популисткото движение помете Европа, а италианските партии, които се противопоставяха на установения порядък, формираха коалиция през юни. Десния популистки факел Жайр Болсонаро  - наречен \"тропическия  Тръмп\" - също спечели президентските избори в Бразилия в неделя, отбелязвайки драматичен ход вдясно за една от най-големите икономики в света. Бразилия стана поредната страна, която се наклони  към крайната десница, след като гласоподавателите избраха за свой нов лидер Болсонаро, пламен популист и бивш конгресмен. Жайр Болсонаро, който разгневи мнозина с открито хомофобската и расистка реторика, спечели 55% от гласовете в неделните избори - повече от 10 точки пред своя опонент от лявата страна Фернандо Адад. Той спечели дълбоко поляризиращите избори с обещание за радикална промяна и управлението  му вероятно ще отбележи фундаментална промяна в посоката на латиноамериканската държава\", завърши Фарадж.  Юлиян Марков", "date": "2018.10.31", "title": "Найджъл Фарадж: Популизмът още не е започнал"}
{"url": "http://www.focus-news.net/news/2018/10/31/2584595/afp-sasht-nastoyavat-za-prekratyavane-na-oganya-v-yemen.html", "text": "САЩ настояват за прекратяване на огъня в Йемен, предава  AFP . \r\nСъединените щати призоваха във вторник за прекратяване огъня и мирни преговори в Йемен, след  като военната коалиция, водена от Саудитска Арабия, изпрати повече от 10 000 нови войници към жизненоважния бунтовнически пристанищен град Ходейда за начало на нова атака. \r\nРъководителят на Пентагона Джим Матис каза, че САЩ са наблюдавали конфликта \"достатъчно дълго\", като добави, че Саудитска Арабия и Обединените арабски емирства, които са в коалиция, подкрепяна от САЩ и които се борят с бунтовниците - шиитите хути, са готови за разговори. \r\n\"Трябва да насочим към мирно усилие тук и не можем да кажем, че ще го направим  в неизвестното бъдеще\", каза Матис в Института за мир на САЩ във Вашингтон.“ Трябва да направим това през следващите 30 дни“, заяви категорично Матис. \r\nТой заяви, че САЩ призовават всички воюващи страни да се срещнат със специалния пратеник на ООН Мартин Грифитс в Швеция през ноември и да \"стигнат до решение\". \r\nВръзките между САЩ и Саудитска Арабия се охладиха през последните седмици след убийството на журналиста Джамал Хашоги, виден критик на консервативното кралство, което  опетни имиджа на престолонаследника  принц Мохамед бин Салман. \r\nСаудитска Арабия и нейните съюзници се намесиха в конфликта между президента на Йемен Абедрабо Мансур Хади, чието правителство е признато от Обединените нации и хутите през 2015 г. \r\nОттогава близо 10 000 души са били убити и страната вече е на ръба на глада, като повече от 22 милиона йеменци - три четвърти от населението ,  се нуждаят от хуманитарна помощ.  Юлиян Марков", "date": "2018.10.31", "title": "AFP: САЩ настояват за прекратяване на огъня в Йемен"}
{"url": "http://www.focus-news.net/news/2018/10/31/2584718/toma-bikov-gerb-zagubihme-edin-chas-na-parlamenta-pitayte-zashto-tezi-koito-nastoyavat-da-se-priemat-barzo-zakoni.html", "text": "Загубихме един час на парламента - питайте защо тези, които настояват да се приемат бързо закони. Това каза народният представител от ПГ на ГЕРБ Тома Биков пред журналисти за проблемите с кворума, предаде репортер на  Агенция „Фокус“ . „Ние сме на работа“, каза още Биков. На въпрос дали кворумът е благодарение на независимия депутат Спас Панчев, Биков отговори: „Дошъл е на работа, благодарим му за това. На БСП и на ДПС как да им благодарим, не са дошли на работа“, допълни Биков. По думите му тези, които са се регистрирали в зала, са дошли в 9.00 часа. „Въпросите би трябвало да бъдат към тези, които не са дошли на работа“, допълни Биков. Попитан дали подозира политически саботаж за кворума Биков отговори: „Нека да си кажат. Не знам, от БСП не съм чул. Твърдяха, че 20 човека ще стоят тук, а другите са при народа. Виждам, че са повече от 20 в момента. Това е тяхно решение“, допълни Биков. Той заяви, че с кворума е загубен един час на парламента. „Ще го прежалим този един час, но хората нека да гледат, да видят кой работи и кой не работи“, заяви Биков и добави,че е важно институциите в България да работят.  \r\nДеница КИТАНОВА", "date": "2018.10.31", "title": "Тома Биков, ГЕРБ: Загубихме един час на парламента - питайте защо тези, които настояват да се приемат бързо закони"}
{"url": "http://www.focus-news.net/news/2018/10/31/2584589/moskovskiy-komsomolets-izraelskite-samoleti-ignoriraha-zenitnite-kompleksi-s-300-spored-izraelsko-radio.html", "text": "Израелските самолети игнорираха зенитните комплекси С-300 според израелско радио, пише руският ежедневник  “Московский Комсомолец“ \r\nИзраелските самолети успяха да заобиколят комплекса за противовъздушна отбрана С-300, разгърнат от Русия, и да нападнат Сирия. Съобщението казва, че въздушната атака на израелските ВВС е завършила успешно - атакуващите самолети успешно са бомбардирали групировката \"Хизбула\", унищожавайки голям арсенал. Никой, освен израелското радио, обаче не съобщава за това. Официален Дамаск също мълчи - все още не е потвърдил тази информация, но и не я е опровергал. \r\nЖурналистите на израелското радио  \"Кан Бет\" съобщават за спецификата: вечерта Военновъздушните сили на Израел са бомбардирали цял ракетен арсенал в иранската посока. Така според доклада Израел е спрял доставката на ракети и други оръжия на Хизбула от Иран. Статията отбелязва, че \"ударите са били прецизни\". \r\nРадиостанцията обръща специално внимание на факта, че израелски самолети са влезли във въздушното пространство на Сирия. Твърди се, че е на мястото, където руските системи С-300 и системите за противовъздушна отбрана на Сирия трябваше да открият израелците. Въпреки това, според израелските медии, самолетите по някакъв начин са останали незабелязани през целия полет. \r\nВъпреки това, военен експерт на „Московский Комсомолец“ нарича такава информация \"подхвърляне\". \r\n\"По мое мнение, това проверява Дамаск и Москва\", казва оръжейният експерт Алексей Леонков. \"Израел иска да види руската реакция по този начин.\" Освен това израелските медии целят  донякъде успокояване на своите хора: летяхме и никой не ни свали. Така че - Израел е в безопасност. \r\nЕкспертът също така добавя, че въпреки спряното сътрудничество по въздушното пространство в Сирия между Русия и Израел, ситуацията се контролира. \r\n„Всичко на границата с Израел е \"видимо\". Известно е откъде може да се лети от - от неговата територия или от Ливан или от морето като цяло - всичко е контролирано. Нашите комплекси, във всеки случай, виждат всички тези \"летящи\" цели. \r\nСпоред Леонков друга странност около тези съмнителни израелски удари е тишината на официални източници като САНА - сирийската държавна агенция. \r\n„Това отново ме убеждава, че това е типично  „подхвърляне“ на информация  по въпроса за проверка“,заключва експертът.  Юлиян Марков", "date": "2018.10.31", "title": "„Московский комсомолец“: Израелските самолети игнорираха зенитните комплекси С-300 според израелско радио"}
{"url": "http://www.focus-news.net/news/2018/10/31/2584596/kzp-shte-pusne-goresht-telefon-za-targovtsi-za-informatsiya-ili-pomosht-pri-rabotata-im-obzor.html", "text": "Комисия за защита на потребителите проведе кръгла маса на тема „Основни проблеми между потребители и търговци в областта на транспорта и туризма“. В своето приветствие, председателят на Комисията Димитър Маргаритов заяви, че целта на КЗП е да повишава качеството на предоставените туристически и транспортни услуги. По думите му проектът „Повишаване на ефективността и ефикасността на услугите, предлагани от КЗП за българските предприятия”, финансиран по Оперативна програма „Иновации и конкурентоспособност” 2014-2020 г., е насочен основно към малките и средните предприятия и техните проблеми. Маргаритов уточни, че в рамките на самия проект ще бъдат разгърнати и информационни кампании за търговците и потребителите.  \r\nПредседателят на комисията заяви, че започва подготовка за кампанията зима 2018 – 2019. В началото контролната дейност ще е с превантивен елемент в обекти, в които има констатирани нарушения, както и с проверки по ски-пистите и ски-съоръженията. В хода на самия зимен сезон комисията ще работи по жалби и сигнали на граждани.  \r\nПо време на събитието, заместник-председателят на КЗП Константин Арабаджиев обясни, че комисията предвижда създаването на горещ телефон за бизнеса, на който търговците да звънят за информация или помощ при своята работа. Предвижда се и „хелп-деск“ в страницата на КЗП, в който всеки търговец ще може да получи данни за своята дейност – какви са изискванията и документите, с които трябва да разполага. По думите му проектът е насочен към бизнеса и ролята на КЗП не е да санкционира ежедневно, а да бъде в помощ на търговците. Той уточни още, че се предвиждат бизнес обучения на малки и средни предприятия по региони, които ще започнат от началото на 2019 година. По този начин ще може търговците да задават въпроси и да получават информация, свързана с изискванията по дейността, която извършват.  \r\nДиректорът „Контрол на пазара“ към КЗП Емилия Елчинова пък обясни, че за 2018 година разгледаните случаи на търговски практики са 245, от които 109 са определени като нелоялни. Тя поясни, че Законодателството изисква и вменява задължение на търговеца да предоставя ясна информация на потребителите. Що се касае до нелоялните търговски практики, търговецът предлага услуги, които противоречат на изискванията, които е възможно да променят икономическата представа на потребителя. Според Елчинова идеята е да се даде пълна информация, а не такава, която да заблуди потребителя. По думите й ако някое от обстоятелствата е премълчано, потребителят може да вземе грешно търговско решение. Директорът „Контрол на пазара“ към КЗП разясни някои от заблуждаващите търговски практики. Сред тях са:  \r\n1. Твърдение за присъединяване като страна по кодекс за поведение, когато търговецът не е такава. \r\n2. Представяне на знак за доверие, знак за качество от страна на търговеца, без да е получено разрешението за такъв. \r\n3. Твърдение, че кодексът за поведение е утвърден от обществен или друг орган, което е неистинско. \r\n4. Твърдение, че търговец или продукт е одобрен или разрешен от обществения или друг отговор, което не е истинско. \r\n5. Отправяне на оферта за продажба на продукти на определена цена и след това отказ да покаже рекламираното изделие на потребителите или отказ да приеме поръчки за него или да го достави в разумен срок или показване на дефектен образец на изделието. \r\n6. Невярно твърдение, че продуктът ще бъде наличен само за ограничен период от време. \r\n7. Заявяване или създаване на впечатление по друг начин, че един продукт може да се продава законно, когато това не е така. \r\n8. Твърдение, че със съществени неточности относно естеството и степента на риска за личната сигурност на потребителя или неговото семейство, ако потребителят не закупи продукта и други. \r\nПо думите и има и т. нар. агресивни търговски практики, свързани с използване на тормоз или принуда се променя свободата на избор или поведението на потребителите; оставяне на впечатлението у потребителя, че той не може да напусне помещението, докато не се сключи договор; отправяне на настойчиви съобщения чрез телефон, електронна поща и други.  \r\nЦветелин ДИМИТРОВ", "date": "2018.10.31", "title": "КЗП ще пусне горещ телефон за търговци за информация или помощ при работата им (ОБЗОР)"}
{"url": "http://www.focus-news.net/news/2018/10/31/2584597/tacc-antonio-guterish-planira-da-naznachi-norvezhetsa-geir-pedersen-za-spetsialen-predstavitel-za-siriya.html", "text": "Антонио Гутериш планира да назначи норвежеца Гейр Педерсен за специален представител за Сирия на мястото на подалия оставка Стефан де Мистура, предава  TACC . \r\nНорвежкият дипломат Гейр Педерсен ще стане новият специален пратеник на генералния секретар на ООН за Сирия. Както казаха дипломатически източници във вторник, генералният секретар на световната организация Антонио Гутериш съобщи това в писмо до членовете на Съвета за сигурност на ООН. \r\n\"При вземането на това решение се консултирах с всички, включително с правителството на Сирийската арабска република“, пише в писмо генералният секретар копие от което е на разположение на ТАСС. Според   Гутериш, \"Педерсен ще подкрепи страните в сирийския конфликт, като насърчи [търсенето] за всестранно и заслужаващо доверие политическо решение, което да отговори на демократичните стремежи на сирийския народ\". \r\nСпоред източника на агенцията кандидатурата на Педерсен е била одобрена от постоянните членове на Съвета за сигурност. Същевременно официалният представител на генералния секретар на ООН Стефан Дюжарик  заяви пред TAСС, че \"всички назначения не са официални, докато не бъдат обявени от секретариата на ООН\". \r\nПедерсен в момента е посланик на Норвегия в Китай. Преди това е бил постоянен представител на страната в ООН. \r\nНа 17 октомври настоящият специален пратеник на ООН за Сирия, Стефан де Мистура, заяви, че в края на ноември, след повече от четири години служба, той ще напусне поста си.  Юлиян Марков", "date": "2018.10.31", "title": "TACC: Антонио Гутериш планира да назначи норвежеца Геир Педерсен за специален представител за Сирия"}
{"url": "http://www.focus-news.net/news/2018/10/31/2584599/futbol-fenovete-na-real-madrid-planirat-da-osvirkvat-serhio-ramos-v-predstoyashtiya-mach-na-tima.html", "text": "Футбол: Феновете на Реал Мадрид планират да освиркват Серхио Рамос в предстоящия мач на тима. Според привърженици на тима Рамос е отговорен за лошата атмосфера в отбора, като именно заради това протестът ще бъде насочен към него. „Кралския клуб” спечели само една от последните си шест срещи. Особено тежко бе понесена загубата от Барселона. След  тази среща Хулиен Лопетеги бе освободен от треньорския пост в Реал Мадрид. \r\nСледващият двубой в Ла Лига за Реал е домакинство на Валядолид, като клубът се надява да се помири с феновете преди домакинството", "date": "2018.10.31", "title": "Футбол: Феновете на Реал Мадрид планират да освиркват Серхио Рамос в предстоящия мач на тима"}
{"url": "http://www.focus-news.net/news/2018/10/31/2584600/futbol-bayern-myunhen-specheli-trudno-s-21-sreshtu-otbor-ot-petoto-nivo-na-germanskiya-futbol-v-mach-za-kupata-na-stranata.html", "text": "Футбол: Байерн Мюнхен спечели трудно с 2:1 срещу отбора от петото ниво на германския футбол Рьодингхаузен в мач за купата на страната като гост. Резултатът откри Сандро Вагнер в 8-ата минута, а Томас Мюлер удвои резултата в 13-ата минута от дузпа, след което започнаха трудностите за баварците. Първо Ренато Санчес пропусна дузпа в 23-ата минута за Байерн, а в 49-ата минута Линус Мейер от домакините намали на 1:2, след което петодивизионният отбор игра като равностоен на баварците.", "date": "2018.10.31", "title": "Футбол: Байерн Мюнхен спечели трудно с 2:1 срещу отбор от петото ниво на германския футбол в мач за купата на страната"}
{"url": "http://www.focus-news.net/news/2018/10/31/2584601/sportna-gimnastika-amerikankite-zashtitiha-otbornata-si-titla-na-svetovnoto-parvenstvo-v-doha.html", "text": "Спортна Гимнастика: САЩ спечели първото място отборно при жените на Световното първенство в катарската столица Доха със сбор от 171.629 точки. На второ място остана Русия със 162.863 точки, а на трето е Китай със 162.396 точки. Разликата между първите два отбора е най-голямата в последните 12 години след въвеждането на настоящата система за оценяване. \r\nВ класирането на отборния финал при жените следват Канада, Франция, Япония, Бразилия и Германия", "date": "2018.10.31", "title": "Спортна гимнастика: Американките защитиха отборната си титла на Световното първенство в Доха"}
{"url": "http://www.focus-news.net/news/2018/10/31/2584602/gerb-i-bsp-vlyazoha-v-spor-za-darzhavniya-byudzhet-za-2019-g-obzor.html", "text": "Още преди да влезе в програмата за работа на Народното събрание управляващи и опозиция влязоха в спор за бюджета за 2019 г. Коментираните предложения за бюджет са две:  проектобюджета, изготвен от Министерски съвет и алтернативният, изготвен от БСП.  \r\nНа редовната си пресконференция след заседание на Изпълнителното бюро от БСП разкритикуваха проектобюджета на правителството и обявиха, че той има алтернатива, която ще бъде поставена на широко обществено обсъждане в понеделник. Лидерът на БСП Корнелия Нинова  заяви, че в бюджета на правителството има кърпене на парче и липсват реформи. Според нея с нищо не се помага на най-уязвимите групи:  младите и децата от една страна и пенсионерите от друга.  \r\n„Бюджетът е представен като най-амбициозния за годините на Прехода с много силна социална насоченост. Само че този бюджет изглежда с едната ръка взел от хората, с другата дал“, каза Нинова. По думите ѝ от увеличена данъчна осигурителна тежест за всеки българин се очаква да влязат между 1,5 и 2 млрд. лв. повече. „Т.е. взима от хората, за да представят същите средства като една много сериозна политика“, допълни Нинова.  \r\nВ последвалия отговор от страна на управляващите  депутатът от парламентарната група на ГЕРБ Александър Иванов  заяви, че съветниците на Корнелия Нинова са слаби. Той коментира, че не очаква много от хората, които три пъти са фалирали българската държава. Според него политиките по доходите на ГЕРБ са ефективни, а не празни приказки на „събрали се Петко и още трима да обясняват визии - блянове и мокри сънища за данъците“.  \r\nКолегата му  Маноил Манев от ГЕРБ  допълни:  „Когато г-жа Нинова пише алтернативен бюджет, я моля да не напише същото нещо, което пишат в тази глупост „Визия за България“. Напъните на цялата парламентарната група на БСП да обикаля страната и да се среща с пет човека, служебно извикани да се явят там, не доведоха до нищо“, каза той. Според него алтернативният бюджет няма да доведе до нищо, когато експертизата, която го пише е същата, която е родила три мъртво-създадени вота на недоверие с глупави мотиви без никакво експертно съдържание.  \r\n  Деница КИТАНОВА", "date": "2018.10.31", "title": "ГЕРБ и БСП влязоха в спор за държавния бюджет за 2019 г. (ОБЗОР)"}
{"url": "http://www.focus-news.net/news/2018/10/31/2584605/pregled-na-mezhdunarodnite-novini-do-6-chasa-agentsiya-fokus.html", "text": "От днес започва да тече 15-дневният срок, в който трябва да се проведе заседание на парламентарна комисия, която се занимава с мандата и въпросите за имунитета на депутатите в скопския парламент. Председателят на органа Павел Богоевски е получил уведомление от председателя на Събранието Талат Джафери и увери, че ще спази срока за насрочване на обсъжданията, но не уточни кога ще се случи това. Известно е единствено, че на заседанието ще бъде решено за мандата на бившия премиер на Македония и почетен председател на ВМРО-ДПМНЕ Никола Груевски, предава скопската електронна медия  A1 On . \r\nСпоред Конституцията на Македония, депутат може да бъде лишен от мандат, ако е осъден за престъпление, което го възпрепятства да си изпълнява задълженията, както и за безпричинно отсъствие от парламента за повече от шест месеца. Според Правилника за дейността нa парламента предложение за отнемане на мандата подава комисията, отговаряща за съответните въпроси, въз основа на уведомление от председателя на Събранието. Изслушването на комисията може да завърши с приемане на решение за отнемане на мандата на депутата, ако предложението бъде прието с мнозинство от две трети от общия брой народни представители. \r\nВ случай че процедурата достигне до етапа на гласуване, остава неясно дали ще бъде осигурено квалифицирано мнозинство за отнемане на мандата на Груевски.   \r\n***  Българските власти са разбили престъпен кръг, управляван от държавни служители, които продават фалшиви документи на чужденци, желаещи да получат български паспорти, даващи им право на работа и пребиваване в целия Европейски съюз, отбелязва британският вестник  The Daily Mail . \r\nПрокурорите повдигнаха обвинения срещу директора на Държавната агенция за българите в чужбина Петър Харалампиев, който беше арестуван заедно с още 20 други лица в полицейски акции в цялата страна. \r\nХаралампиев и още трима високопоставени служители са обвинени в създаването на организирана престъпна група, вземане на подкупи, подправяне на документи и злоупотреба с длъжностно положение.  \r\nПредполага се, че схемата е за продажба на фалшиви сертификати, които доказват, че кандидатите имат поне един български прародител, който позволява на чужденците да получат българско гражданство и документи за самоличност. Цената на такъв документ е била пет хиляди евро.  \r\nСпоред съобщения в медиите хиляди хора са получили български паспорти с фалшиви удостоверения. \r\n***  В петък президентът на САЩ Доналд Тръмп отправи покана към руския държавен глава Владимир Путин да посети Вашингтон. Лидерът на Кремъл все още не е приел официално предложението, но ако двамата лидери се срещнат за втора среща на върха, има едно нещо, което трябва да бъде приоритет в дневния им ред: контрол на въоръженията, коментират в редакцията на водещото американско издание  The Washington Examiner . \r\nТръмп би предпочел да превърне тази среща в своя победа – не странно представление като това в Хелзинки. Русия изглежда готова за разговори за контрол на въоръженията. И извън политическите аспекти, ограничаването на ядрените оръжия е добър ход за страната. \r\nЗа да направи това, Тръмп трябва да разясни на Путин, че неговата заплаха да изтегли САЩ от Договора за ликвидация на ракетите със среден и малък обсег (ДРСМО) няма да бъде финализирана без преговори. \r\nВключването на ДРСМО на масата за преговори ще даде възможност на Тръмп да окаже допълнителен натиск върху Москва, за да спази условията на споразумението  и да се освободи от ракетите си 9М729, които САЩ смятат за нарушаващи условията на договора. \r\nЗа да бъде добросъвестно усилие, Вашингтон също трябва да изрази желание да прецени  разполагането на свои ракети в Румъния, които не без основание предизвикват оплаквания от страна на Москва, че те са пряко нарушение на договора.  \r\nБи било разумно Тръмп да се стреми към удължаване на Договора за ограничаване на стратегическите настъпателни оръжия (СТАРТ) след изтичане на срока му през 2021 г.  \r\nТези две споразумения не само предотвратяват скъпото натрупване на ракети в САЩ, но също така дават на Вашингтон по-надеждни данни за арсенала на Русия чрез инспекции и мониторинг. Това освобождава време и ресурси за развитие на нови военни технологии. \r\nСъхраняването им ще демонстрира добрата воля на САЩ към съюзниците в Европа, които са пряко застрашени от ракети, забранени в двата договора. Това са всички ясни и постижими победи за администрацията на Тръмп. \r\n*** Лидерът на ВМРО-ДПМНЕ-жени подаде оставка, още две депутатки я последваха, съобщава македонският телевизионен канал  “24 Вести“ .  \r\nПредседателят на Съюза на жените на ВМРО-ДПМНЕ Даниела Рангелова, си подаде оставка от поста на този орган и автоматично след нея се оттеглиха и депутатките Лиляна Затуровска и Лиляна Кузмановска които поясняват, че с това автоматично в оставка е и цялото ръководно тяло. \r\nТе обаче казват, че дейността им в партията не приключва с това. Рангелова и в телефонен разговор за телевизията,както и  на своя профил в социалната мрежа „Фейсбук“ поясни, че не може да бъде част от ръководството, което тласка партията към изолация. \r\n\"Аз се отказвам поради очевидното несъгласие с политиката на ръководството на ВМРО-ДПМНЕ. Не мога да приема, че съм част от изгнилите токсични игри, ръководени от амбицията да се задоволи нечия суета. Да имаш амбиция е положително, но да бъдеш готов да газиш живи хора само за да задоволиш собственото си его и желанието за власт е неприемливо. \" \r\nОт ВМРО-ДПМНЕ пък казват, че оставките на депутатките от функциите, които са имали в този орган ще се разглеждат на следващото заседание на Изпълнителния комитет, но не отговориха дали това ще се случи в тяхно присъствие. \r\n*** Над 13 милиона мюсюлмани-шиити се събраха в свещения за тях град Кербала, предава  AFP . \r\nПовече от 13 милиона шиитски поклонници се събраха в свещения за тях град Карбала в Ирак във вторник, за да отбележат ежегодното възпоменание на Арбаийн, при строги мерки за  сигурност. \r\nАрбаийн е един от най-големите религиозни празници в света и отбелязва края на 40-дневния траур за убийството на Имам Хюсеин през седми век от силите на халифа Язид – основополагащо събитие в шиитския ислям. \r\nОблечени в черно, поклонниците удрят главите и гърдите си, докато влизаха  мавзолея със златни куполи, в който е погребан внукът на Пророка Мохамед. \r\nУбийството на Имам Хюсеин в битката при Карбала през 680 г. е част от ожесточен спор за това кой трябва да наследи Пророка, който в крайна сметка се превръща  в основа на раздора  между сунитските и шиитските клонове на исляма. \r\nВластите изчислиха, че повече от 13 милиона поклонници са се събрали в Карбала, на 100 километра южно от Багдад, от Ирак, Иран, Ливан, Пакистан, Афганистан, държавите от Персийския залив и дори от Европа и САЩ. \r\nОколо 1,8 милиона визи бяха раздадени на поклонници от съседен Иран. \r\n*** Голямо множество излезе по улиците на Питсбърг във вторник, за да протестират срещу посещението на американския президент Доналд Тръмп след масовата стрелба в синагога, в резултат на която загинаха 11 души, предава  AFP . \r\nДемонстрантите се събраха в близост до синагогата \"Дървото на живота\", където бе извършена стрелбата, като на плакатите пишеше  \"Президент Омраза, остави нашата държава!\" и \"Тръмп, осъди белия национализъм сега\". \r\nТръмп пристигнал в града със съпругата си Мелания, за да покаже уважението си към жертвите, но някои казват, че не е направил достатъчно, за да не разпалва речта на омразата, а всъщност одобрява  екстремизма чрез своето послания в социалните мрежи. \r\n***  Законът за амнистията, внесен от ВМРО-ДПМНЕ е неприемлив за албанските партии, съобщава македонският телевизионен канал  “Алсат М“ . \r\nПолитическите партии на албанците са против предложения от ВМРО-ДПМНЕ закон за амнистия, в който се предлага пълна амнистия за събитията на 27 април. За Демократичния съюз на албанците (ДСИ) решението трябва да бъде поискано чрез парламентарната помирителна комисия. \r\n\"Още не сме видели предложения закон за амнистия от депутатите на ВМРО-ДПМНЕ. Този процес е малко странен, защото ръководството на тази парламентарна партия многократно е говорило против амнистията и твърди, че никога не са търсили или предлагали амнистия. Ние като политическа партия сме абсолютно против подобни инициативи и смятаме, че процесът на помирение трябва да се осъществи вътре в парламентарните групи в парламента на Република Македония \", казва Артан Груби - депутат от ДСИ. \r\nПодобна позиция, но без да посочват дали са \"За\" или \"Против\" амнистията на ВМРО-ДПМНЕ, имат и в Движението БЕСА на Африм Гаши. \r\n\"Ние сме заинтересовани да продължим процеса и да влезем в НАТО възможно най-скоро. Що се отнася до възможността за някаква амнистия, ще разгледаме това заедно с правителствения ни партньор и ще си кажем мнението. Като Движение на БЕСА ние ще бъдем в Събранието и част от Комисията или органът за амнистия ще даде своя принос в тази посока \", каза Гаши. \r\nОт БЕСА на Билял Касами искат съдебните дела да получат съдебен епилог и да не бъдат решавани чрез Събранието. \r\n*** Кметът на Кавадарци и бивш заместник-председател  на ВМРО-ДПМНЕ, Митко Янчев е получавал смъртни заплахи за семейството му, ако участва във вечерното предаване \"Открито\" на телевизия „24 Вести“ и поради това не се появи в шоуто, пише македонското електронно издание  “МКД“ . \r\nИнформацията е потвърдена от самия Янчев в телефонно обаждане в шоуто. \r\n\"През последния месец получавам постоянни заплахи в социалната мрежа „Фейсбук“, както и заплашителни съобщения по мобилния телефон. Днес заплаха получи съпругата ми по телефона и това беше причината да не присъствам на шоуто. Исках да бъда със семейството си в Кавадарци. Става въпрос за сбор от обстоятелства, които са предварително съобщени в полицията \", каза Янчев в телефонно обаждане. \r\nТой не знае от къде идват заплахите но предполага, че става дума за фалшиви ботове, като казва, че е работа на службите да разкрият от кои телефони са изпращани съобщенията, след като сигналите са предадени на полицията. \r\n\"Преди референдума имах такава заплаха:\" На Янчев в съня му се явил баща му и му казал, ако излезе да гласува, скоро ще се видят“, а баща ми е починал през 2005 \", добави Янчев. \r\nЯнчев, както той е казал, е  получил уверения от председателя на ВМРО-ДПМНЕ  Християн Мицкоски, че заплахите не са от негова страна и от страна на ВМРО-ДПМНЕ. \r\n*** Сърфистът, който вчера изчезна в Хърватия, бе открит в Италия и в момента е в болница в Словения, съобщиха хърватските медии, цитирани от македонския портал  A1 On . \r\nСловенeцът, който изчезна в понеделник в морето по време на тежка буря, е отнесен към Триест, след като е бил открит е приет в болницата. \r\nТой е прекарал повече от 25 часа в морето и се предполага, че е оцелял поради кост/ма, който е носел, и поради физическата му годност. \r\nЗаедно с  него друг още един сърфист е изчезнал в бурята, но е успял да доплува до Умаг, където се е спасил.", "date": "2018.10.31", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2018/10/31/2584588/nezavisimaya-gazeta-ruskiyat-patriarh-vizhda-svetoven-zagovor-sreshtu-pravoslavieto.html", "text": "Патриархът на Москва и Цялата Русия Кирил съобщи за съществуването на \"световен заговор\" срещу Православието, защото църквата е \"остров на свободата\", защото там те се борят с \"доминирането на чужди мисли\". Тази конспирация се осъществява днес в Украйна, където Константинополската патриаршия създава църковна юрисдикция, независима от Москва, пише руският ежедневник  \"Независимя газета\" . \r\nПредстотелят на Руската православна църква нарече действията на Константинопол в Украйна резултат от \"глобална конспирация\", говорейки на 30 октомври при откриването на фестивала \"Вяра и слово\" в Московската катедрала Христос Спасител. \"Залозите са много високи и нареждането за унищожаване на единството на нашата църква е нареждане, което има глобално измерение. Това не е само борба за юрисдикция, тя е борба за унищожаването на единствената силна православна сила в света. Когато говорим за 150 милиона, това е вярно \", каза патриархът. \"Без съмнение, някой трябваше да удари този остров на свободата. Защо наричам Православието остров на свободата? Защото ние сме свободни от глобалното заблуждаване и доминирането на мислите на другите над нас \". Това, което се случва днес в Украйна, според патриарха, има не само политическо, но и \"мистично\" измерение. \r\nВ отговор на въпросите на участниците във фестивала ръководителят на руската православна църква разказа какво унижение е трябвало да понесе на 31 август тази година - да преговаря с патриарх Вартоломей в Истанбул, но за да преодолее кризата, той е \"готов да отиде където и да е пеша\". \"Много се притеснявам за всичко. Аз го познавам от 1977 г. насам, заедно с него пишехме текстове \", каза той за Вартоломей. \r\nПреди церемонията по откриването на ръководителят на Руската православна църква бе представена изложба, посветена на Киевско-Печорската лавра (манастир – бел.ред.), която те (Украйна –бел.ред) заплашват да вземат от Московската патриаршия. Викарият на манастира митрополит Павел казал на репортерите: \"Вълкът не е толкова страшен. Всички сили на ада са срещу нас, но ние сме с Бога и ние нямаме от какво да се боим. \" - Не мога да кажа, че в нашите братя има някакво колебание - увери той. \"Това са наистина воини, които са издържали всички напъни в продължение на 25 години.\" Според управителя \"братята ще останат верни на украинската православна църква, която е едновременно е част от Руската православна църква\".  Юлиян Марков", "date": "2018.10.31", "title": "‚Независимая газета“: Руският патриарх вижда „световен заговор“ срещу православието"}
{"url": "http://www.focus-news.net/news/2018/10/31/2584604/", "text": "Сърфистът, който вчера изчезна в Хърватия, бе открит в Италия и в момента е в болница в Словения, съобщиха хърватските медии, цитирани от македонския портал  A1 On . \r\nСловенeцът, който изчезна в понеделник в морето по време на тежка буря, е отнесен към Триест, след което е бил открит и приет в болницата. \r\nТой е прекарал повече от 25 часа в морето и се предполага, че е оцелял поради костюма, който е носел, и поради физическата му годност. \r\nЗаедно с  него друг още един сърфист е изчезнал в бурята, но е успял да доплува до хърватския бряг Умаг на полуостров Истрия, където се е спасил.  Юлиян Марков", "date": "2018.10.31", "title": "A1 On (Македония): Сърфист, който изчезна край хърватския бряг е открит в Италия"}
{"url": "http://www.focus-news.net/news/2018/10/31/2584603/afp-v-indoneziya-predpolagat-che-sa-namerili-ostankite-na-katastrofiraliya-samolet-kray-ostrov-yava.html", "text": "В Индонезия предполагат, че са намерили останките на катастрофиралия самолет край остров Ява, предава  AFP . \r\nРазбитият фюзелаж на катастрофиралия индонезийски самолет може би е бил открит, заявиха властите в страната в сряда, два дни след катастрофата, причинила смъртта на 189 души \r\nИзползвайки ултразвукова технология, властите са уверени, че са определили местонахождението на самолета Boeing 737-MAX, който потъна в морето в понеделник. \r\n\"Ние твърдо вярваме, че сме определили координатите на фюзелажа на самолета\", бе съобщено пред репортери в Джакарта. \"Все още не е потвърдено, че това е част от корпуса.\", заяви представителя на властите \r\nПредставители на Boeing трябва да се срещнат с ръководството на  Lion Air в сряда, след като Индонезия разпореди проверка на самолетите 737-MAX , произведени в САЩ.  Юлиян Марков", "date": "2018.10.31", "title": "АFP: В Индонезия предполагат, че са намерили останките на катастрофиралия самолет край остров Ява"}
{"url": "http://www.focus-news.net/news/2018/10/31/2584606/pregled-na-osnovnite-temi-v-ruskiya-pechat-agentsiya-fokus.html", "text": "Кога може да започне голяма война между САЩ и Китай, пише руският вестник  “Взгляд“ \r\nИстинска голяма война назрява между Китай и САЩ - поне това  казват някои бивши генерали и политически анализатори. Подобно настроение, според социолозите, властва в американските въоръжени сили. Колко оправдани са тези прогнози и как е свързано с това изграждането на гигантски флот от Китай, се опитва да прогнозира изданието. \r\nНека да започнем с историята на войните, които разтърсиха нашата планета сравнително наскоро. \"Бъдещето е за Азия!\" - толкова често удовлетворени купувачи възкликват след нова покупка на японски телевизор или южнокорейски смартфон, сглобен в Китай. Парадоксално са  мислели така в самото начало на 20-ти век, когато осем Велики сили нахлули в Китай и просто го разделяли на сфери на влияние. Всъщност Първата световна война започна поради факта, че Германия не беше доволна от малко парче в Азия. Тогава Германия загуби. \r\nСмята се, че Втората световна война започва през 1939 г. след нахлуването на Хитлер в Полша. Но има и друга гледна точка, според която Втората световна война започва през 1937 г. след нахлуването на Япония в Китай. Опитайте се да пропуснете всички събития от 1939-1945. през призмата на борбата на Великите сили за Китай. Но Германия може веднага да бъде отхвърлена - във втората война тя вече просто се бореше за съществуване (всъщност те успяха - след Втората световна война германците омекотиха условията на първата капитулация от 1918 г.). Англия и Съединените щати се бориха за Китай. \r\nВсички големи войни след 1945 г. се проведоха в Азия. Първоначално радикалната партия, проповядвайки идеите на Карл Маркс от Лондон, се опита да хвърли американците и техните съюзници в морето в Корея. Това не беше възможно. След това възникна аналогична  ситуация във Виетнам. Бившата френска колония, задвижвана от идеите на европейските философи, започна война срещу Съединените щати и я спечели. На тях много им помогнаха  европейците от гледна точка на културата - огромен брой британски рок банди отидоха в Америка и популяризираха пацифизма, зависимостта от наркотици и дезертьорството  сред военнослужещите, подкопаха престижа на американската държава. Последното явление дори има име - британското нашествие. \r\nОттогава в Югоизточна Азия не е имало  големи войни - и през следващите десетилетия, въпреки всички спекулации по тази тема, няма да има. Въпросът е, че военният потенциал на САЩ в този регион понастоящем е абсолютен. И за да победи някой американците, трябва да унищожи флота им, за което е необходим още един флот, още по-силен. Но флотът е много скъп. С други думи, за да го създадеш изисква силна икономика, сравнима по размер с основната икономика на планетата - САЩ. \r\nДнес само Китай има такава икономика - и това прави Китай единствения реален съперник на Съединените американски щати, включително и чисто военно. През последните 30 години китайската икономика показа много високи темпове на растеж, по обем на БВП  през 2014 г. Китай задмина Съединените щати. В същото време Китай започна огромна реформа на армията и особено на флота. \r\nНо за да поддържа високи темпове на икономически растеж, Китай се нуждае, от една страна, от търговска и финансова експанзия. В Русия много обичат да говорят за това как Китай скоро ще завземе Сибир или Далечния изток, но в действителност разширяемите планове на Китай днес са насочени главно към Африка. Китай е обграден от американски съюзници от всички страни. В допълнение към факта, че тези страни излъчват интересите на Съединените щати, Япония, Корея и т.н., те не желаят засилването на съседа си. Именно  за защита на морските пътища и за разпространението на техните стоки по света те се нуждаят от флота. И само с помощта на подобен инструмент може теоретично да победи Щатите. \r\nНа второ място, развитието на икономиката се нуждае от ресурси. В нашата епоха петролът е най-важният ресурс. Китай внася две трети от цялото количество петрол, от което се нуждае от чужбина, а 83% от тези доставки минават през морето. \r\nСитуацията е много подобна на тази, която предсказва началото на войната между Япония и Съединените щати. Тогава азиатската държава също се нуждаеше от петрол и по-голямата част от това се внасяше по море. Опитът на САЩ да блокира доставките на петрол до Япония принуди японците да атакуват. Тогава Япония загуби - и загуби точно в морето. Китай очевидно не иска да повтаря грешките на своя съсед. Ето защо той изгражда гигантски флот. \r\nЗа по-нататъшен анализ ще изясним терминологията и от какво се състои флотът. Главната поразителна сила на модерния флот е самолетоносачът. Победата в морската битка се осигурява предимно от действията на самолетите. Самите самолетоносачи са уязвими и се нуждаят от защита в състава на ескадрата (тактическо групиране на кораби). Основният гръбнак  на ескадрона са разрушителите. С модерните ракетни оръжия те всъщност могат да изпълняват целия спектър от задачи и да се борят срещу всяка цел: под вода, на повърхността  или във въздуха. Малко по-малки от разрушителите са фрегатите. Често фрегатите се борят срещу въздушните цели, но новите модели са подобни на разрушителите по своите възможности. Най-малките са корветите. Тези кораби не са предназначени за бой в океана, а само край бреговете и във вътрешните морета. Все още има крайсери - това са доста големи кораби. Те са останали само в САЩ и Русия. Да, а и скоро в Руската федерация очевидно няма да има - всички са стари и почти не се отпускат пари за ремонт. \r\nОтделно са подводниците. Всъщност те са атомни стратегически цели - те носят ядрено оръжие, за да ударят на вражеска територия.Независимо дало са ядрени или дизел-електрически, те са ловци, чиято основна задача е унищожаването на други кораби. \r\nВ резултат на това най-важната сила в морето е ударната групировка на самолетоносача, която се състои от един или повече самолетоносачи, 10-20 разрушители и фрегати, две до пет подводници. От въздуха групата е покрита от самолетите, намиращи се на самолетоносача. Сателитите и разузнавателните самолети предоставят разузнаване на 500-5000 километра напред. \r\nСега сравнете военноморските сили на Китай и Съединените щати. Нека започнем с азиатския гигант. Ще разчитаме на данни от изследователския отдел на Конгреса на САЩ. До 2020 г. американците очакват Китай да има два самолетоносача, 34 разрушителя, 58 фрегати, 30 корвета, 64 дизел-електрически подводници, осем атомни подводници, пет атомни балистични ракети подводници, повече от 150 патрулни кораба в крайбрежните зони. \r\nКакво имат Съединените щати? Американците вече разполагат с 11 самолетоносача, 22 крайсера, 65 разрушители, 12 корвета, 52 ядрени подводници, 18 ядрено задвижвани подводници с балистични ракети, около 100 патрулни кораба и кораби за поддръжка. \r\nНа пръв поглед е очевидно, че превъзходството е за  американския флот. Това важи особено за самолетоносачите. Но тук трябва да разберете, че китайският флот расте много по-бързо от американския. Понякога темпото на спускане на нови кораби е невероятно - Китай изгражда по един корвет на месец. За сравнение, Русия е изградила само пет корвета през последните 17 години. В допълнение, повечето от корабите на флота на Китай са били построени през последното десетилетие, а  някои американски кораби са построени преди няколко десетилетия. \r\nАмериканците имат криза в иновациите. Американският флот от последните 100 години е не само най-масовият, но и най-качественият и най-ефективният. На всеки 20 години американците въвеждат иновация в различни видове кораби. В  количеството отдавна са отстъпили на китайците - в абсолютния брой кораби от всякакъв вид (за бой и подкрепа), Китай надминава Съединените щати с резултат от 540 спрямо 300. Ситуацията е същата и при иновациите. Американски крайсери от тип „Тикондерога“ започват да се строят през 1980 г., последният кораб от този тип е положен през 1994 г. С разрушителите от клас \"Арли Бърк\" ситуацията не е много по-добра. Замяната на \"Арли Бърк\" се предполагаше, че ще е с нов тип разрушители \"Зумвалт\". Програмата включваше изграждането на 30 кораба, но огромната цена, ненадеждността, неефективността принудиха американския флот да спре програмата, след като построи три кораба. Очевидно е, че американците нямат заместители на основните видове кораби. \r\nНо азиатският гигант също има слаби места - самолетоносачите. \r\nАко увеличат броя на разрушителите е въпрос на време, то изграждането на флота от самолетоносачи е много по-трудно. Китайците не бързат с това. Факт е, че изграждането на самолетоносач е едно нещо, но подготовката на екипажа за това (да се създаде училище за пилоти на самолети, базирани на самолетоносач) е съвсем друга, много по-сложна и скъпа мярка. Според един американски адмирал, китайците ще се нуждаят от три поколения, за да създадат традицията за контрол на самолетоносачите, едно от които вече е отминало. Това означава, че имат нужда от още две поколения, които означава около 40-50 години. \r\nСега Китайският военноморски флот има два самолетоносача. Първият - съветският \"Варяг\" - те купиха от Украйна в полуготово състояние и го завършиха. Вторият подобен проект вече е изцяло създаден в Китай. Китайският самолетоносач е значително по-усъвършенстван от съветския си събрат . Третият е с план за започване на строежа през 2020 г. и пускането му през 2023 г. Той ще има водоизместимост от над 85 хиляди тона. Четвъртият по ред (тип 004) ще бъде най-големият самолетоносач- 120 хиляди тона - и очевидно най-боеспособният в света. Очевидно е, от тип 004 Китай ще започне да произвежда в големи количества. В продължение на 50 години те ще могат да построят поне десетина такива кораби. \r\nС други думи, не трябва да вярваме на новините, в които както служители, така и експерти прогнозират война между Китай и Съединените щати в близко бъдеще. Но след 20-30 години - когато Китай стане още по-силен - този сценарий ще стане много по-вероятен. Китай просто трябва да чака, но за САЩ чакането е загуба на благоприятна позиция. \r\nЕдинственият шанс за Съединените щати е опитът да се повтори с Китай сценария за войната с Япония. Позициите им всъщност са много сходни. \r\nКитай, подобно на Япония през 30-те, разширява сферите на влияние. Китай, подобно на Япония, внася петрол по море. Задачата на Вашингтон, докато не е изгубил благоприятното си положение в морето, е да постави Китай в безизходно положение чрез дипломация и търговия. По-точно, в ситуацията, единственият изход, който би бил обявяването на войната на  САЩ. Войната, в която агресорът ще бъде Китай, а не САЩ. Войната, в която Китай - като Япония в даден момент - няма да има шанс да спечели. \r\nНо как може да се развие такава война е съвсем различна история. \r\n*** Западът поощрява Украйна за неспазване на договореностите от Минск за Донбас, заяви постоянен представител на Русия в ООН Василий Небензя по време на заседание на Съвета за сигурност относно изборите в двете непризнати републики, пише руският вестник  “Коммерсантъ . \r\n\"Киев не спазва споразумението за прекратяване на огъня, навлязъл е не по-малко от 15 километра в сивата зона, упорито избягва политическите си ангажименти, опитва се да маргинализира механизмите на контактната група в Минск и да започне втория кръг на дискусиите по вече договорени въпроси , заявява Небензя, цитиран от изданието. \r\nНабензя също така припомни, че \"нашите западни партньори, поощряват това поведение на Украйна, както например специалният пратеник на САЩ Кърт Волкър, че самопровъзгласените републики в Донбас \" нямат място в Минските споразумения \"и че\" те трябва да изчезнат \". \r\n*** Патриархът на Москва и Цялата Русия Кирил съобщи за съществуването на \"световен заговор\" срещу Православието, защото църквата е \"остров на свободата\", защото там те се борят с \"доминирането на чужди мисли\". Тази конспирация се осъществява днес в Украйна, където Константинополската патриаршия създава църковна юрисдикция, независима от Москва, пише руският ежедневник  \"Независимя газета\" . \r\nПредстотелят на Руската православна църква нарече действията на Константинопол в Украйна резултат от \"глобална конспирация\", говорейки на 30 октомври при откриването на фестивала \"Вяра и слово\" в Московската катедрала Христос Спасител. \"Залозите са много високи и нареждането за унищожаване на единството на нашата църква е нареждане, което има глобално измерение. Това не е само борба за юрисдикция, тя е борба за унищожаването на единствената силна православна сила в света. Когато говорим за 150 милиона, това е вярно \", каза патриархът. \"Без съмнение, някой трябваше да удари този остров на свободата. Защо наричам Православието остров на свободата? Защото ние сме свободни от глобалното заблуждаване и доминирането на мислите на другите над нас \". Това, което се случва днес в Украйна, според патриарха, има не само политическо, но и \"мистично\" измерение. \r\nВ отговор на въпросите на участниците във фестивала ръководителят на руската православна църква разказа какво унижение е трябвало да понесе на 31 август тази година - да преговаря с патриарх Вартоломей в Истанбул, но за да преодолее кризата, той е \"готов да отиде където и да е пеша\". \"Много се притеснявам за всичко. Аз го познавам от 1977 г. насам, заедно с него пишехме текстове \", каза той за Вартоломей. \r\nПреди церемонията по откриването на ръководителят на Руската православна църква бе представена изложба, посветена на Киевско-Печорската лавра (манастир – бел.ред.), която те (Украйна –бел.ред) заплашват да вземат от Московската патриаршия. Викарият на манастира митрополит Павел казал на репортерите: \"Вълкът не е толкова страшен. Всички сили на ада са срещу нас, но ние сме с Бога и ние нямаме от какво да се боим. \" - Не мога да кажа, че в нашите братя има някакво колебание - увери той. \"Това са наистина воини, които са издържали всички напъни в продължение на 25 години.\" Според управителя \"братята ще останат верни на украинската православна църква, която е едновременно е част от Руската православна църква\". \r\n*** Израелските самолети игнорираха зенитните комплекси С-300 според израелско радио, пише руският ежедневник  “Московский Комсомолец“ \r\nИзраелските самолети успяха да заобиколят комплекса за противовъздушна отбрана С-300, разгърнат от Русия, и да нападнат Сирия. Съобщението казва, че въздушната атака на израелските ВВС е завършила успешно - атакуващите самолети успешно са бомбардирали групировката \"Хизбула\", унищожавайки голям арсенал. Никой, освен израелското радио, обаче не съобщава за това. Официален Дамаск също мълчи - все още не е потвърдил тази информация, но и не я е опровергал. \r\nЖурналистите на израелското радио  \"Кан Бет\" съобщават за спецификата: вечерта Военновъздушните сили на Израел са бомбардирали цял ракетен арсенал в иранската посока. Така според доклада Израел е спрял доставката на ракети и други оръжия на Хизбула от Иран. Статията отбелязва, че \"ударите са били прецизни\". \r\nРадиостанцията обръща специално внимание на факта, че израелски самолети са влезли във въздушното пространство на Сирия. Твърди се, че е на мястото, където руските системи С-300 и системите за противовъздушна отбрана на Сирия трябваше да открият израелците. Въпреки това, според израелските медии, самолетите по някакъв начин са останали незабелязани през целия полет. \r\nВъпреки това, военен експерт на „Московский Комсомолец“ нарича такава информация \"подхвърляне\". \r\n\"По мое мнение, това проверява Дамаск и Москва\", казва оръжейният експерт Алексей Леонков. \"Израел иска да види руската реакция по този начин.\" Освен това израелските медии целят  донякъде успокояване на своите хора: летяхме и никой не ни свали. Така че - Израел е в безопасност. \r\nЕкспертът също така добавя, че въпреки спряното сътрудничество по въздушното пространство в Сирия между Русия и Израел, ситуацията се контролира. \r\n„Всичко на границата с Израел е \"видимо\". Известно е откъде може да се лети от - от неговата територия или от Ливан или от морето като цяло - всичко е контролирано. Нашите комплекси, във всеки случай, виждат всички тези \"летящи\" цели. \r\nСпоред Леонков друга странност около тези съмнителни израелски удари е тишината на официални източници като САНА - сирийската държавна агенция. \r\n„Това отново ме убеждава, че това е типично  „подхвърляне“ на информация  по въпроса за проверка“,заключва експертът.", "date": "2018.10.31", "title": "Преглед на основните теми в руския печат (Агенция \"Фокус\")"}
{"url": "http://www.focus-news.net/news/2018/10/31/2584607/pregled-na-osnovnite-temi-v-britanskiya-pechat-agentsiya-fokus.html", "text": "Страхът от Брекзит засилва интереса към ирландски паспорти във Великобритания, пише британският вестник  The Times . \r\nБроят на британските граждани, кандидатстващи за ирландски паспорти, почти се е удвоил от референдума на ЕС, тъй като по този начин хората след Брекзит си запазват правото да се движат и да работят свободно в Европейския съюз. \r\nПодробности за тази тенденция стват ясни на фона на предупреждението на министъра на имиграцията, че британците, пътуващи в Европа, могат да се сблъскат с големи закъснения по опашките на летищата, ако няма споразумение за Брекзит. \r\nХората с ирландски родители или баби и дядовци имат право да кандидатстват за ирландски паспорт. Посолството на страната в Лондон е получило 44 900 заявления от януари до юни, като тази година се очаква  да бъде най-натовареното, показват официални данни, публикувани вчера. \r\nОбщо 80 752 заявления са подадени през миналата година, спрямо  около 46 000 през 2015 г., годината преди гласуването за Брекзит. Броят на заявленията през 2016 г. е 63 500. Повече от 150 000 са кандидатствали от референдума насам. \r\nНийл Ричмънд, председател на комисията за Брекзит на ирландския Сенат, заяви: \"След  като хората от Обединеното кралство гласуваха ясно да напуснат ЕС през 2016 г., видяхме непрекъснато нарастване на броя на заявленията за ирландски паспорти в Обединеното кралство\". \r\nТой добави: \"Най-малко 10% от британското население, без Северна Ирландия, се очаква да получи право на ирландски паспорт и в светлината на Брекзит мнозина заявяват претенциите си за ирландски произход“. \r\n*** Плановете за оттегляне на Ангела Меркел разпалват дебат за наследника ѝ, пише британският вестник  The Guardian . \r\nРешението на Ангела Меркел да не бъде преизбирана като ръководител на Християндемократическия съюз (ХДС) ще доведе до ожесточена битка за бъдещата посока на партията, която може да доведе до края на политическата кариера на германския канцлер много преди планираната дата на оттегляне през  2021 г. \r\nТака тя се надява да потуши горчивите правителствени борби, които доведоха спад на подкрепата, както за нейната дясноцентристка партия, така и за Германската социалдемократическа партия (ГСДП). \r\nНо много наблюдатели смятат, че тя може да бъде принудена да се оттегли като канцлер още през следващата година, защото изборът на нов лидер на партията й е само едно от редица възможни разстройства, които биха могли допълнително да дестабуилизират страна, която се смята като скала на политическа стабилност през по-голямата част от нейното управление. \r\n\"Тя е решена да остане\", каза Йозеф Джанинг от Европейския съвет за външните отношения в Берлин. - Но след като бъде избран наследникът й, натискът ще бъде голям за подготовка на кампанията за нов кандидат за канцлер... Тя ще се съпротивлява. Но никой немски канцлер никога не е можел да режисира края на своя мандат. \r\nЗасега по-либералните поддръжници на Меркел в ХДС изглежда подкрепят стратегията си, вярвайки, че изоставянето на партийното ръководство може да я направи по-ефективна като канцлер, като я постави над вътрешните съперничества на партията. \r\nДесният блок обаче е скептичен. Консервативните хардлайнери са изказали критики към Меркел след решението ѝ от 2015 г. да допусне в Германия повече от 1 милион търсещи убежище по време на миграционната криза в Европа, като изострят атаките си след слабите резултати на ХДС от федерални избори през 2017.  \r\nТяхната опозиция се е втвърдила  след катастрофалните резултати на изборите от ХДС и нейната сестра партия Християнсоциалният съюз в Бавария и Хесен по-рано този месец. Някои представители на това крило, включително десният депутат от ХДС Йоахим Пфайфър, открито призовават за промяна на върха на правителството преди следващите федерални избори. \"Това не може да бъде бизнес както обикновено\", каза Пфайфер. \r\nКолко дълго Меркел ще остане канцлер, може да зависи от нейния наследник Анегрет Крап-Каренбауер, широко известна като АКК, настоящият генерален секретар на ХДС, често е описвана като избрана за наследник на Меркел и няма да й създава ненужни проблеми. \r\nДвама други, които са имат амбиции за лидерското място обаче - министърът на здравеопазването Йенс Спан, остър критик на политиката на канцлера за бежанците, и Фридрих Мерц, архи-консервативен бивш шеф на парламентарната група на ХДС и съперник на Меркел, който потвърди кандидатурата си във вторник - може да направи позицията й толкова неудобна, че бързо да стане несъхранима. \r\n\"Ако спечели  Спан, тогава наистина ще стане много сложно\", каза Александър Кларксън, преподавател по немски и европейски изследвания в Kings College  в Лондон. \"Той би искал да отиде на предсрочни избори. Тя ще се стреми  да остане, ако спечели Спан. \r\nНа фона на традиционния политически пейзаж на Европа, консерваторите в Германия са изправени пред екзистенциална дилема. \r\nС недоволни гласоподаватели, изоставящи ги както заради крайно дясната „Алтернатива за Германия“, така и заради  про-ЕС, приветстващите бежанци Зелени. Имитирането на националистическата реторика на „Алтернатива за Германия“- както опита ХСС в Бавария - не успя. Но защитата на либералния център, както се опитваше Меркел толкова дълго, очевидно също не работи \r\nЗаплахата за старателното планиране на Меркел идва не само от собствената й партия, но и от коалиционния й партньор. След изборите в Бавария и Хесен, в които гласуването на ГСДП се е свило наполовина, много членове на партията смятат, че единственият начин да се спре стръмният ѝ спад може да бъде оттегляне от правителството. \r\nКонсервативният министър на икономиката Петер Алтмайер предрече във вторник, че коалицията ще продължи въпреки загубите. \r\nНо една анкета миналата седмица установи, че само 24% от германските гласоподаватели са готови да гласуват за ХДС/ХСС на следващите федерални избори, като 15% подкрепят ГСДП. Това би довело социалдемократите зад \"Алтернатива за Германия\", които се подкрепят от 16%, а Зелените - очевидно сега се готвят да изместят ГСДП като най-голямата политическа сила вляво от центъра - на 20%. \r\nЕдин по-нисък резултат от изборите за Европейски парламент през следващия май и още три трудни провинциални вота, които се очакват следващата есен, на всички от които се очаква „Алтернтива за Германия“ да получи добри резултати биха могли да окажат непреодолим  натиск върху лидера на ГСДП Андреа Налес да изтегли партията на правителството. \r\n\"Ако ГСДП попада под 20% особено в Бранденбург, те могат да се паникьосат\", каза Кларксън. \"Те знаят, че предсрочните избори няма да им помогнат; инстинктът им е да се придържат. Но един наистина лош резултат следващата есен може да промени това. \" \r\nНаслес каза във вторник, че до септември 2019 г., когато партията трябва да проведе междинен преглед на ролята си в коалицията, ГСДП  \"ще може да прецени дали това правителство все още е подходящото място за нас\". \r\nНякои анализатори смятат, че партията е паднала толкова далеч от желаното електорално одобрение, че никога няма да рискува предсрочни избори и че Меркел ще се успее да се оттегли гладко. Много неща обаче биха могли да объркат този план преди 2021 г. \r\n*** Популизмът още не е започнал, Брекзит беше само началото на едно движение, което тепърва ще се разпространява, заяви Найджъл Фарадж, цитиран от британския вестник  Daily Express . \r\nИзвестният активист за Брекзит осъди твърденията, че популизмът е \"опасен\" и каза, че светът е в \"ранните му  фази\", тъй като движението продължава да се разпространява в резултат на референдума за Брекзит от 2016 г. \r\nГоворейки за изданието, Найджъл Фарадж каза: \"Не мисля, че популизмът дори е започнал. Мисля, че в исторически план сме в ранните етапи на това явление“ \r\n„Брекзит беше първият пример за това. Разбира се, той прекоси Атлантическия океан до Америка под формата на Тръмп. \r\n\"В Италия това е наистина много завършено явление, по много начини. Виждаме примери от него в Унгария и Полша и в много други страни. \r\nНайджъл Фарадж каза: \"Хората искат да живеят в националните държави, хората искат да контролират собствената си съдба, хората искат собствената си индивидуалност, собствената си култура, като в същото време зачитат своите приятели и съседи\". \r\nИзтъкнатият привърженик на Брекзит каза, че коментарите \"красноречиво обобщават популизма\". Той добави: \"Можете да го харесате или не, но идеята, че популизмът сам по себе си е опасен, е напълно , напълно погрешна\". \r\n\"През изминалата година популисткото движение помете Европа, а италианските партии, които се противопоставяха на установения порядък, формираха коалиция през юни. Десния популистки факел Жайр Болсонаро  - наречен \"тропическия  Тръмп\" - също спечели президентските избори в Бразилия в неделя, отбелязвайки драматичен ход вдясно за една от най-големите икономики в света. Бразилия стана поредната страна, която се наклони  към крайната десница, след като гласоподавателите избраха за свой нов лидер Болсонаро, пламен популист и бивш конгресмен. Жайр Болсонаро, който разгневи мнозина с открито хомофобската и расистка реторика, спечели 55% от гласовете в неделните избори - повече от 10 точки пред своя опонент от лявата страна Фернандо Адад. Той спечели дълбоко поляризиращите избори с обещание за радикална промяна и управлението  му вероятно ще отбележи фундаментална промяна в посоката на латиноамериканската държава\", завърши Фарадж. \r\n***  Българските власти са разбили престъпен кръг, управляван от държавни служители, които продават фалшиви документи на чужденци, желаещи да получат български паспорти, даващи им право на работа и пребиваване в целия Европейски съюз, отбелязва британският вестник  The Daily Mail . \r\nПрокурорите повдигнаха обвинения срещу директора на Държавната агенция за българите в чужбина Петър Харалампиев, който беше арестуван заедно с още 20 други лица в полицейски акции в цялата страна. \r\nХаралампиев и още трима високопоставени служители са обвинени в създаването на организирана престъпна група, вземане на подкупи, подправяне на документи и злоупотреба с длъжностно положение.  \r\nПредполага се, че схемата е за продажба на фалшиви сертификати, които доказват, че кандидатите имат поне един български прародител, който позволява на чужденците да получат българско гражданство и документи за самоличност. Цената на такъв документ е била пет хиляди евро.  \r\nСпоред съобщения в медиите хиляди хора са получили български паспорти с фалшиви удостоверения.", "date": "2018.10.31", "title": "Преглед на основните теми в британския печат (Агенция \"Фокус)"}
{"url": "http://www.focus-news.net/news/2018/10/31/2584609/tass-sasht-i-yaponiya-sa-zapochali-shirokomashtabni-voenni-ucheniya.html", "text": "Започнали са широкомащабни военни учения на японска територия с участието на армейски и авиационни части и военноморски кораби, предава японската агенция Kyodo, цитирана от  TACC .  \r\nМаневрите ще продължат до 8 ноември. Учения от този тип се провеждат на всеки две години. Тази година в тях ще вземат участие около 47 хиляди японски и около 9,5 хиляди американски военнослужещи. \r\n„Учението \"Остър меч“ предоставя възможност на войските на двете страни да проверят своите въздушни, военноморски и амфибийни способности, необходими за защитата на Япония и регионалната стабилност\", заяви генерал Джери Мартинес, командир на американския контингент в Япония. \r\nСътрудничеството ще бъде разработено по време на операциите по търсене и спасяване в района на военноморската база Мисава в северната част на главния японски остров Хоншу. В следващите дни се очаква съвместно обучение за въздушни операции и учебни боеве.  Юлиян Марков", "date": "2018.10.31", "title": "ТАСС: САЩ и Япония са започали широкомащабни военни учения"}
{"url": "http://www.focus-news.net/news/2018/10/31/2584610/gd-granichna-politsiya-intenziven-e-trafikat-za-tovarni-avtomobili-na-granichnite-kontrolno-propuskatelni-punktove-kulata-dunav-most-kapitan-andreevo-i-lesovo.html", "text": "Интензивен е трафикът за товарни автомобили на граничните контролно-пропускателни пунктове „Кулата“, „Дунав мост“, „Капитан Андреево“ и „Лесово“. Това съобщиха от пресцентъра на  ГД „Гранична полиция“ . Информацията за трафика на граничните пунктове е към 6.00 часа. На българо-гръцката граница на ГКПП „Кулата“ трафикът е интензивен на вход от товарни автомобили. На българо-турската граница на ГКПП „Капитан Андреево“ и ГКПП „Лесово“ трафикът е интензивен на изход от товарни автомобили. На българо-румънската граница на ГКПП „Дунав мост“ трафикът е интензивен от товарни автомобили и в двете посоки. На българо-сръбската граница и българо-македонската граница трафикът е нормален на всички гранични контролно-пропускателни пунктове. \r\nПоради лоши метеорологични условия и ниско ниво на река Дунав фериботнните платформи обслужващи Оряхово - Бекет са преустановили работа.", "date": "2018.10.31", "title": "ГД „Гранична полиция“: Интензивен е трафикът за товарни автомобили на граничните контролно-пропускателни пунктове „Кулата“, „Дунав мост“, „Капитан Андреево“ и „Лесово“"}
{"url": "http://www.focus-news.net/news/2018/10/31/2584611/afp-sedem-dushi-sa-zaginali-pri-samoubiystven-atentat-v-afganistan.html", "text": "Седем души са загинали при самоубийствен атентат в Афганистан, предава  AFP \r\nСамоубийствен атентат, насочен към автобус, превозващ служители на най-големия затвор в Кабул, причини смъртта на  най-малко седем души в сряда, а други пет са ранени, съобщиха официални лица, цитирани от агенцията. \r\nНападателят е доближил автобуса, като се е придвижвал пеша, каза говорителят на вътрешното министерство Наджиб Даниш. \r\nНикоя групировка не е поела засега отговорност за нападението. \r\nАтаката идва дни, след като самоубийствен атентатор се взриви близо до входа на Независимата избирателна комисия в Кабул в Афганистан, причинявайки смъртта на поне един човек и ранявайки шест.  Юлиян Марков", "date": "2018.10.31", "title": "АFP: Седем души са загинали при самоубийствен атентат в Афганистан"}
{"url": "http://www.focus-news.net/news/2018/10/31/2584608/ria-novosti-spored-yuzhnokoreyskite-medii-sasht-se-opitvat-da-zatrudnyat-ikonomicheskoto-satrudnichestvo-mezhdu-dvete-koreyski-darzhavi.html", "text": "САЩ се опитват да \"забавят\" икономическото сътрудничество между Северна и Южна Корея, съобщава вестникът \"Чунан Илбо\", цитирайки източник в президентската администрация на Южна Корея, предава  РИА Новости . \r\nСпоред вестника Съединените щати са се свързали с четирите големи южнокорейски конгломерати Samsung Electronics, Hyundai Motor Group, SK Group и LG Group, чиито лидери придружиха южнокорейския президент Мун Джей-ин на срещата на върха в Пхенян през септември. \r\n\"Както знаете, посолството на САЩ в Сеул пряко се свърза с ключови компании да определят статута на проектите за сътрудничество (със Северна Корея), които бяха обсъдени по време на посещението им на север\", е заявил за вестника високопоставен служител в администрацията на южнокорейския президент. \r\nИзточникът потвърди, че Samsung Electronics, Hyundai Motor Group, SK Group и LG Group са сред компаниите, към които се е обърнало посолството на САЩ, и добави, че американското правителство се опитва да \"синхронизира скоростта\" на развитието на икономическото сътрудничество със Северна Корея в навечерието на преговорите за пълно ядрено разоръжаване между Северна Корея и Съединените щати. \r\nПубликацията отбелязва, че като следваща стъпка след края на септември американското Министерство на финансите проведе телеконференция със седем големи южнокорейски банки относно прилагането на санкциите срещу Северна Корея. Подобен ход се разглежда като доказателство за загрижеността на Вашингтон, че \"междукорейските отношения се развиват по-бързо от преговорите за денуклеаризация\" и като предупреждение срещу каквото и да било облекчаване на санкциите срещу Пхенян.  Юлиян Марков", "date": "2018.10.31", "title": "РИА Новости: Според южнокорейските медии САЩ се опитват да затруднят икономическото сътрудничество между двете корейски държави"}
{"url": "http://www.focus-news.net/news/2018/10/31/2584598/mkd-makedoniya-kmetat-na-kavadartsi-e-poluchil-smartni-zaplahi-da-ne-uchastva-v-televizionno-predavane.html", "text": "Кметът на Кавадарци и бивш заместник-председател  на ВМРО-ДПМНЕ, Митко Янчев е получавал смъртни заплахи за семейството му, ако участва във вечерното предаване \"Открито\" на телевизия „24 Вести“ и поради това не се появи в шоуто, пише македонското електронно издание  “МКД“ . \r\nИнформацията е потвърдена от самия Янчев в телефонно обаждане в шоуто. \r\n\"През последния месец получавам постоянни заплахи в социалната мрежа „Фейсбук“, както и заплашителни съобщения по мобилния телефон. Днес заплаха получи съпругата ми по телефона и това беше причината да не присъствам на шоуто. Исках да бъда със семейството си в Кавадарци. Става въпрос за сбор от обстоятелства, които са предварително съобщени в полицията \", каза Янчев в телефонно обаждане. \r\nТой не знае от къде идват заплахите но предполага, че става дума за фалшиви ботове, като казва, че е работа на службите да разкрият от кои телефони са изпращани съобщенията, след като сигналите са предадени на полицията. \r\n\"Преди референдума имах такава заплаха:\" На Янчев в съня му се явил баща му и му казал, ако излезе да гласува, скоро ще се видят“, а баща ми е починал през 2005 \", добави Янчев. \r\nЯнчев, както той е казал, е  получил уверения от председателя на ВМРО-ДПМНЕ  Християн Мицкоски, че заплахите не са от негова страна и от страна на ВМРО-ДПМНЕ.  Юлиян Марков", "date": "2018.10.31", "title": "„МКД“ (Македония): Кметът на Кавадарци  е получил смъртни заплахи да не участва в телевизионно предаване"}
{"url": "http://www.focus-news.net/news/2018/10/31/2584614/predstoyashti-mezhdunarodni-sabitiya-za-31-oktomvri-agentsiya-fokus.html", "text": "Истанбул.  Първи редовни полети от новото летище в Истанбул. \r\n*** Брюксел.  Евростат издава данни за инфлацията в еврозоната за октомври. \r\n*** Ню Йорк.  Първа годишнина от убийството на осем души, след като узбекски имигрант се вряза с камион във велоалея в Манхатън. \r\n*** Естеро.  Президентът Доналд Тръмп ще участва в митинг в щата Флорида, по-малко от седмица преди междинните избори. \r\n***", "date": "2018.10.31", "title": "Предстоящи международни събития за 31 октомври (Агенция \"Фокус\")"}
{"url": "http://www.focus-news.net/news/2018/10/31/2584593/the-guardian-planovete-za-otteglyane-na-angela-merkel-razpalvat-debat-za-naslednika-y.html", "text": "Плановете за оттегляне на Ангела Меркел разпалват дебат за наследника ѝ, пише британският вестник  The Guardian . \r\nРешението на Ангела Меркел да не бъде преизбирана като ръководител на Християндемократическия съюз (ХДС) ще доведе до ожесточена битка за бъдещата посока на партията, която може да доведе до края на политическата кариера на германския канцлер много преди планираната дата на оттегляне през  2021 г. \r\nТака тя се надява да потуши горчивите правителствени борби, които доведоха спад на подкрепата, както за нейната дясноцентристка партия, така и за Германската социалдемократическа партия (ГСДП). \r\nНо много наблюдатели смятат, че тя може да бъде принудена да се оттегли като канцлер още през следващата година, защото изборът на нов лидер на партията й е само едно от редица възможни разстройства, които биха могли допълнително да дестабуилизират страна, която се смята като скала на политическа стабилност през по-голямата част от нейното управление. \r\n\"Тя е решена да остане\", каза Йозеф Джанинг от Европейския съвет за външните отношения в Берлин. - Но след като бъде избран наследникът й, натискът ще бъде голям за подготовка на кампанията за нов кандидат за канцлер... Тя ще се съпротивлява. Но никой немски канцлер никога не е можел да режисира края на своя мандат. \r\nЗасега по-либералните поддръжници на Меркел в ХДС изглежда подкрепят стратегията си, вярвайки, че изоставянето на партийното ръководство може да я направи по-ефективна като канцлер, като я постави над вътрешните съперничества на партията. \r\nДесният блок обаче е скептичен. Консервативните хардлайнери са изказали критики към Меркел след решението ѝ от 2015 г. да допусне в Германия повече от 1 милион търсещи убежище по време на миграционната криза в Европа, като изострят атаките си след слабите резултати на ХДС от федерални избори през 2017.  \r\nТяхната опозиция се е втвърдила  след катастрофалните резултати на изборите от ХДС и нейната сестра партия Християнсоциалният съюз в Бавария и Хесен по-рано този месец. Някои представители на това крило, включително десният депутат от ХДС Йоахим Пфайфър, открито призовават за промяна на върха на правителството преди следващите федерални избори. \"Това не може да бъде бизнес както обикновено\", каза Пфайфер. \r\nКолко дълго Меркел ще остане канцлер, може да зависи от нейния наследник Анегрет Крап-Каренбауер, широко известна като АКК, настоящият генерален секретар на ХДС, често е описвана като избрана за наследник на Меркел и няма да й създава ненужни проблеми. \r\nДвама други, които са имат амбиции за лидерското място обаче - министърът на здравеопазването Йенс Спан, остър критик на политиката на канцлера за бежанците, и Фридрих Мерц, архи-консервативен бивш шеф на парламентарната група на ХДС и съперник на Меркел, който потвърди кандидатурата си във вторник - може да направи позицията й толкова неудобна, че бързо да стане несъхранима. \r\n\"Ако спечели  Спан, тогава наистина ще стане много сложно\", каза Александър Кларксън, преподавател по немски и европейски изследвания в Kings College  в Лондон. \"Той би искал да отиде на предсрочни избори. Тя ще се стреми  да остане, ако спечели Спан. \r\nНа фона на традиционния политически пейзаж на Европа, консерваторите в Германия са изправени пред екзистенциална дилема. \r\nС недоволни гласоподаватели, изоставящи ги както заради крайно дясната „Алтернатива за Германия“, така и заради  про-ЕС, приветстващите бежанци Зелени. Имитирането на националистическата реторика на „Алтернатива за Германия“- както опита ХСС в Бавария - не успя. Но защитата на либералния център, както се опитваше Меркел толкова дълго, очевидно също не работи \r\nЗаплахата за старателното планиране на Меркел идва не само от собствената й партия, но и от коалиционния й партньор. След изборите в Бавария и Хесен, в които гласуването на ГСДП се е свило наполовина, много членове на партията смятат, че единственият начин да се спре стръмният ѝ спад може да бъде оттегляне от правителството. \r\nКонсервативният министър на икономиката Петер Алтмайер предрече във вторник, че коалицията ще продължи въпреки загубите. \r\nНо една анкета миналата седмица установи, че само 24% от германските гласоподаватели са готови да гласуват за ХДС/ХСС на следващите федерални избори, като 15% подкрепят ГСДП. Това би довело социалдемократите зад \"Алтернатива за Германия\", които се подкрепят от 16%, а Зелените - очевидно сега се готвят да изместят ГСДП като най-голямата политическа сила вляво от центъра - на 20%. \r\nЕдин по-нисък резултат от изборите за Европейски парламент през следващия май и още три трудни провинциални вота, които се очакват следващата есен, на всички от които се очаква „Алтернтива за Германия“ да получи добри резултати биха могли да окажат непреодолим  натиск върху лидера на ГСДП Андреа Налес да изтегли партията на правителството. \r\n\"Ако ГСДП попада под 20% особено в Бранденбург, те могат да се паникьосат\", каза Кларксън. \"Те знаят, че предсрочните избори няма да им помогнат; инстинктът им е да се придържат. Но един наистина лош резултат следващата есен може да промени това. \" \r\nНаслес каза във вторник, че до септември 2019 г., когато партията трябва да проведе междинен преглед на ролята си в коалицията, ГСДП  \"ще може да прецени дали това правителство все още е подходящото място за нас\". \r\nНякои анализатори смятат, че партията е паднала толкова далеч от желаното електорално одобрение, че никога няма да рискува предсрочни избори и че Меркел ще се успее да се оттегли гладко. Много неща обаче биха могли да объркат този план преди 2021 г.  Юлиян Марков", "date": "2018.10.31", "title": "The Guardian: Плановете за оттегляне на Ангела Меркел разпалват дебат за наследника й"}
{"url": "http://www.focus-news.net/news/2018/10/31/2584613/predstoyashti-sabitiya-v-stranata-za-31-oktomvri-agentsiya-fokus.html", "text": "*** \r\nОт 10.00 часа на строевия плац на Военна академия „Г. С. Раковски” държавният глава Румен Радев ще участва в тържеството по случай завършването на „Випуск Ботевски – II смяна“ на Военна академия „Георги Стойков Раковски”. \r\n*** \r\nОт 11.00 часа по повод Деня на народните будители вицепрезидентът Илияна Йотова ще посети 136 ОУ „Любен Каравелов“. \r\n*** \r\nОт 12.00 часа на „Дондуков“ 2 президентът Румен Радев ще приеме министъра на външните работи на Република Азербайджан Елмар Мамадяров. \r\n*** \r\nОт 17.00 часа в Софийския университет „Св. Климент Охридски“ вицепрезидентът Илияна Йотова ще участва в официалната церемония по награждаване на тазгодишните победителки от Националната стипендиантска програма „За жените в науката“.   \r\n*** \r\nВ 09.00 часа ще започне заседание на Народното събрание. \r\n*** \r\nВ 10.00 часа ще се проведе заседание на Министерския съвет.  \r\n*** \r\nОт 09.30 до 13.30 часа в парк хотел „Москва“ ще се проведе кръгла маса „Балканският ислям – бариера или мост за радикализация“.  \r\n*** \r\nОт 09.30 часа в Х състав на Специализирания наказателен съд ще се гледа делото срещу Цветелин Ц., Тихомир В., Пламен А. и др., обвинени в организиране и ръководене на организирана престъпна група.  \r\n*** \r\nОт 09.30 часа в XIV състав на Специализирания наказателен съд ще се гледа делото срещу Десислава Иванчева, Биляна Петрова и Петко Дюлгеров, обвинени в подкуп.  \r\n*** \r\nОт 09.30 часа в III състав на Специализирания наказателен съд ще се гледа делото срещу Петър М., обвинен в участие в ръководството на престъпна организирана група.  \r\n*** \r\nОт 09.30 часа в хотел „Хилтън“ ще се проведе конференция на Националната комисия за борба с трафика на хора (НКБТХ) и Службата на ООН по наркотиците и престъпността (UNODC), в сътрудничество с Министерството на външните работи на Франция на тема „Повишаване на капацитета и сътрудничеството в Югоизточна Европа в противодействието на трафика на хора чрез интернет-базирани технологии“. \r\n*** \r\nОт 10.00 часа в националния пресклуб на БТА Институтът за пътна безопасност ще представи независимо изследване на тежко пътнотранспортно произшествие край село Горна Студена, при което загинаха четирима футболисти от град Павликени. \r\n*** \r\nОт 10.00 часа в зала „Иван Евстратиев Гешов“ (зала 207) в сградата на БАН ще се състои пресконференция във връзка с предвидения бюджет на Академията за 2019 г. \r\n*** \r\nОт 10.00 часа в XV състав на Специализирания наказателен съд ще се гледа делото срещу Димитрина Р., Мария Ж., Нели К., Надежда Т., обвинени в образуване и ръководене на организирана престъпна група.  \r\n*** \r\nОт 10.00 часа в VII състав на Специализирания наказателен съд ще се гледа делото срещу Румяна Ченалова, обвинена в престъпления по служба.  \r\n*** \r\nВ 10.00 часа в Главна дирекция „Оперативна програма околна среда“ на МОСВ Гражданска инициатива „За чиста София без изгаряне на отпадъци“ ще внесе молба да не бъде финансиран проектът за изграждане на инсталация за комбинирано производство на енергия в София с оползотворяване на RDF отпадък. \r\n*** \r\nОт 10.00 часа в XIX състав на Специализирания наказателен съд ще се гледа делото срещу Антон Х., Бойко Ф., Бойчо Ф. и др., обвинени в образуване и ръководене на организирана престъпна група.  \r\n*** \r\nОт 11.00 часа в залата на 11-ия ет. на КНСБ ще се проведе пресконференция, посветена на проекта за държавен бюджет за 2019 година. \r\n*** \r\nОт 11.00 часа в сградата на Главна дирекция „Национална полиция“ на бул. „Александър Малинов“ №1 ще се проведе пресконференция за началото на акция „Зима“ 2018. На нея ще присъстват началникът на отдел „Пътна полиция“ при Главна дирекция „Национална полиция“ комисар Росен Рапчев, председателят на Съюза на българските автомобилисти (СБА) инж. Емил Панчев, представители на Българския Червен кръст и други. \r\n*** \r\nОт 11.00 часа в Националния пресклуб на БТА Църковното настоятелство и храмовото духовенство на храм „Св. св. Кирил и Методий“ в кв. „Красно село“ ще даде пресконференция във връзка с уникално копие на Фануилската чудотворна икона на св. Георги Победоносец от Светогорския монастир Зограф, която ще остане за постоянно в храма.   \r\n*** \r\nОт 11.00 часа във фоайето на бол 3 на Техническия университет ще се проведе заключителна пресконференция и официална церемония по откриването на обновена образователна среда.  \r\n*** \r\nОт 11.00 часа на площад „Славейков“ ще започне монтирането на първата пергола – част от акцентите в обновения вид на площада. \r\n*** \r\nВ 11.15 часа в Народното събрание председателят на парламента Цвета Караянчева ще разговаря с министъра на външните работи на Азербайджан Елмар Мамедяров. \r\n*** \r\nОт 13.00 часа в Дома на Европа ще се състои пресконференция на членовете на Европейския парламент от Комисията по земеделие и развитие на селските райони Чеслав Адам Шекерски, председател на комисията, Момчил Неков и Владимир Уручев. \r\n*** \r\nОт 13.00 часа кметът на София Йорданка Фандъкова ще направи инспекция на проекта за разширение на третия лъч на метрото. Инспекцията ще се проведе на строителството на новото метродепо „Земляне”, където се намират първите 9 от 20-те влака за линията.  \r\n*** \r\n От 13.30 часа ще се проведе заседание на Прокурорската колегия на Висшия съдебен съвет. \r\n*** \r\nОт 13.30 часа в I състав на Специализирания наказателен съд ще се гледа делото срещу Иван С., Янко К., Николай Й. и др., обвинени в организиране и ръководене на организирана престъпна група.  \r\n*** \r\nОт 13.30 часа в V състав на Специализирания наказателен съд ще се гледа делото срещу Петър Москов, Адам Персенски, Любомир Д. и др., обвинени в безстопанственост в особено големи размери. \r\n*** \r\nВ 14.30 часа в МВнР ще започне разговор на четири очи между вицепремиера и външен министър Екатерина Захариева и колегата ѝ от Република Азербайджан Елмар Мамадяров, с когото ще поставят началото на Стратегическия диалог между двете страни. От 16.00 часа в зала „Договори“ ще бъде подписан меморандум за разбирателство и сътрудничество в областта на образованието. \r\n*** \r\nОт 14.30 часа в зала „Изток“ на Народното събрание ще се проведе кръгла маса на тема: „Постиженията в онкохематологията: от обричаща диагноза до нов живот\", която е под патронажа на Комисията по здравеопазването.  \r\n*** \r\nОт 16.00 часа в Нова конферентна зала в СУ „Св. Климент Охридски“ ще бъде представен романът „Отело, мавърът от Валона“ на албански писател Бен Блуши. \r\n*** \r\nОт 17.00 часа пред Аулата на СУ „Св. Климент Охридски“ ще се състои официална церемония по награждаване „За жените в науката“ 2018 със специалното участие на вицепрезидента Илияна Йотова.   \r\n*** \r\nОт 18.00 часа в залата на Градския съвет на БСП - София на ул. „Леге“ 10, ет. 1, ще се състои вечер, посветена на Деня на народните будители - 1 ноември.  \r\n*** \r\nОт 18.15 часа в Дома на киното всички киномани и любители на старото българско кино ще могат да гледат „Отражения“ на голям екран. \r\n*** \r\nОт 19.00 часа в градинката пред Националната библиотека „Св. св. Кирил и Методий“ Национално движение „Хан Кубрат\" организира антихелоуин събитие с участието на кукери от Перник. \r\n*** \r\nОт 19.30 часа на Камерна сцена, „Славянска беседа“ за първи път ще се играе спектакълът „Дъщерята на самурая“.  \r\n*** \r\nОт 11.00 часа в сградата на ОДМВР - Благоевград ще се проведе пресконференция, свързана с дейността на дирекцията.   \r\n*** \r\nОт 13.00 часа в зала „22 септември“ ще бъде представен филмът по превенция на наркоманиите „Началото е край“ на Община Благоевград. Гости ще бъдат Негово Високопреосвещенство Неврокопския митрополит Серафим, евродепутатите Андрей Новаков и Георги Пирински.  \r\n*** \r\nОт 18.00 часа в оркестровата зала на Камерна опера ще се състои концерт, посветен на Деня на народните будители.  \r\n*** \r\nОт 14.00 часа в Библиотека „Пейо Яворово“ Фондация „Христо Ботев“ ще връчи националната ежегодна награда „Даскал Ботьо Петков“ на преподавател по български език и литература д-р Добрина Топалова - старши учител в СУ „Св. св. Кирил и Методий“.  \r\n*** \r\nВ 18.00 часа в Дома на писателя ще бъдат закрити Есенните литературни празници с представяне на алманах Бургас.  \r\n*** \r\nОт 10.00 часа в Професионалната гимназия по икономика „Д-р Иван Богоров“ ще се проведе официална церемония „Откриване на обект“ по проект „Подобряване и модернизиране на образователната инфраструктура на Професионална гимназия по горско стопанство и дървообработване „Николай Хайтов“ и на Професионална гимназия по икономика „Д-р Иван Богоров“. \r\n*** \r\nОт 10.30 часа в Заседателната зала на Басейнова дирекция „Черноморски район“ ще се проведе 30-ото заседание на Басейновия съвет. Ще бъде представено изпълнението на програмата от мерки на Плана за управление на речните басейни в Черноморския басейнов район.  \r\n*** \r\nОт 11.30 часа в сградата на ОДМВР - Варна ще се проведе брифинг на директора на Областната дирекция на МВР във Варна. На срещата ще бъде направен кратък анализ на обстановката в област Варна по линия на престъпността. \r\n*** \r\nВ 14.30 часа от централната варненска спирка зад катедралния храм „Св. Успение Богородично“ ученици от ЧСУ „Юрий Гагарин“ в „Камчия“ ще четат поезия и проза на пътниците в градския транспорт. \r\n*** \r\nОт 16.00 часа в Заседателната зала на Община Аксаково ще се проведе кръгла маса, посветена на сътрудничеството между институциите и неправителствените организации в областта на социалните дейности. Ще присъства кметът на Варна Иван Портних и областният управител Стоян Пасев. \r\n*** \r\nОт 11.00 часа в залата на 6 ет. в административната сграда кметът на Община Видин Огнян Ценков ще проведе редовна пресконференция по актуални теми. \r\n***  \r\nОт 08.00 часа в голяма зала на Община Велико Търново ще се проведе Информационна кампания за младежи на информационните центрове „Европа директно“.  \r\n***  \r\nОт 11.00 часа на 8-ия етаж в сградата на РЗИ – Велико Търново ще се проведе пресконференция за отчитане на резултатите от есенната кампания на „Движи се и победи 2018“.  \r\n***  \r\nОт 11.30 часа в информационния офис на евродепутата Светослав Малинов ще се проведе среща по темата за цените на горивата и т.н.  \r\n*** \r\nОт 14.00 часа в голямата зала на Община Велико Търново ще се проведе дискусия с млади хора под надслов „Накъде отива Европа?“, организирана от Бюрото на Европейския парламент в България.  \r\n***  \r\nОт 19.00 часа в Клуб 7 ще бъде представена книгата „Мечката и други разкази“ на Калин Терзийски.  \r\n*** \r\nОт 10.30 часа в сградата на ОДМВР - Враца ще се състои акция „Зима“. \r\n*** \r\nОт 10.30 часа в общата читалня на РБ „Христо Ботев“ ще се проведе състезание „1000 причини да се гордеем, че сме българи“.  \r\n*** \r\nОт 10.30 часа в Детския отдел на РБ „Христо Ботев“ ще се проведат приказни игри „Есенни вълшебства“.  \r\n*** \r\nОт 15.30 часа в НЧ „Христо Козлев – 1883“ ще се проведе открит урок с ученици от  ОУ „Св. св. Кирил и Методий“ - Долна Оряховица на тема „Народни будители“.  \r\n*** \r\nОт 09.30 часа и 10.30 часа в Държавен куклен театър „Дора Габе“ ще се състои куклените спектакли „Пинокио“.  \r\n*** \r\nОт 10.00 часа в сградата на ОДМВР - Добрич ще се проведени месечен брифинг. \r\n*** \r\nОт 17.00 часа във Възрожденско училище ще се състои литературно-музикална вечер, посветена на 140 години от рождението на Адриана Будевска и 90 години от създаването на Драматичен театър в Добрич.  \r\n*** \r\nОт 17.00 часа в конферентната зала на хотел „Българи“ Нидал Алгафари ще представи книгите си: „Боже, защо Господ лъже?“, „Аллах, милост нямаш ли?“, „Любиш ли ти Бог си?“, „Орисани да избираме“.  \r\n*** \r\nОт 17.30 часа в Художествената галерия ще бъде открита изложбата „Сол за живите“ по творби на Йордан Кръчмаров (1948-1986).  \r\n*** \r\nОт 17.30 часа в голямата заседателна зала на Община град Добрич ще се проведе научен семинар „Проблеми на кариерното академично развитие“.  \r\n*** \r\nОт 18.30 часа в Младежкия център в концертната зала ще се състои концерт „Палитра от таланти“.  \r\n*** \r\nОт 18.00 часа в залата на Община Дупница ще се състои церемония по връчване на наградата „Будител на годината\". \r\n*** \r\nОт 18.00 часа в града ще гостува шоуто на Николай Урумов „От роля в роля или Смях без завеса“. \r\n*** \r\nОт 10.30 часа ще се състоят Училищни тържества и поднасяне  на цветя от учениците  \r\nв карловските училища, както и шествие „Поклон будители“ и поднасяне на цветя пред паметниците и паметните плочи на будителите в Карлово. \r\n*** \r\nОт 11.00 часа в ТК „Старинно Карлово“ ще се състои „Поклон пред карловските възрожденци“. В къща „Райно Попович“ ще бъде открита изложба на книги за народните будители с антикварна стойност.  \r\n*** \r\nОт 11.30 часа в Историческия музей ще бъде открита изложбата „Род, семейство“, отечество“. \r\n***  \r\nОт 11.00 часа  на площад „Велбъжд” ще се състои посрещане на участниците в Националния планински траверс IV категория по НСК „Осогово - 2018.  \r\n***  \r\nОт 13.30 часа в залата на Възрожденското училище ще бъдат представени резултатите от реализирания проект „Учим се от миналото, мислим за бъдещето\". Проектът е реализиран от Община Кюстендил и основните училища „Христо Ботев\" и „Иван Вазов\".  \r\n*** \r\nОт 18.00 часа в читалище „Братство\" ще се състои празничен концерт по повод Деня на народните будители.  \r\n*** \r\nОт 10.00 часа в Заседателна зала на Младежки дом ще се проведат Трийсет и осми краеведски четения, посветени на 1 ноември и на 330-годишнината от Чипровското въстание. \r\n*** \r\nВ 11.00 часа в Художествена галерия „Кирил Петров“ ще бъде представено Седмото издание на Алманаха за литература, изкуство и култура „Огоста 2018\". \r\n*** \r\nОт 11.00 часа в сградата на  ОДМВР - Монтана ще се проведе брифинг по повод акция „Зима“. \r\n*** \r\nОт 11.00 часа в зала „Магнум“ на Втора клинична база ще се проведе двойна промоция на випуск 2018 на общо 138 дипломанти на Медицинския колеж и Факултет „Здравни грижи“. \r\n***   \r\nОт 11.30 часа в Зала 10 ще се гледа делото на подсъдимите  Йордан С., Марин П., Александър К. и Александър Д Срещу тях е повдигнато обвинение за кражби на стойност 457 352.00 лева. \r\n*** \r\nОт 13.00 часа в Заседателната зала на ОДМВР - Пловдив на ул. „Княз Богориди\" 7 ще се проведе брифинг с директора ст. комисар Атанас Илков за резултатите от дейностите по основните направления на работа през предходния месец.  \r\n*** \r\nОт 18.00 часа Природонаучният музей организира работилница за деца „Най-страшното животно в музея“. \r\n*** \r\nОт 19.00 часа в първо студио на Радио Пловдив ще се представи музикалният проект „ЖАРАВА’’. \r\n*** \r\nОт 10.00 часа в заседателна зала на Областна администрация областният управител Галин Григоров ще участва в заседанието на Регионалния съвет за развитие на Северен централен район. \r\n*** \r\nОт 18.30 часа в Пленарна зала на Община Русе ще бъде учредено ново читалище „Стефан Караджа“. \r\n*** \r\nВ 11.00 часа в зала 315 в сградата на ОДМВР - Сливен ръководството на областната дирекция ще даде брифинг за изминалия месец.  \r\n*** \r\nОт 18.00 часа в РБ „Захарий Княжески“ официално ще бъде връчена наградата „Анастасия Тошева“ и наградата на Съюза на учените „Будител на Стара Загора”. Ще бъде представен и документален филм за живота и делото на митрополит Методий Кусев.  \r\n*** \r\nОт 18.00 часа в къща музей „Гео Милев“ ще се състои премиерата на книгата Пепа Атанасова „Хартиен къс“.  \r\n*** \r\nОт 10.45 часа на бул. „Симеон Велики“ инсп. Веселин Георгиев от сектор „Пътна полиция“ ще даде брифинг във връзка с предстоящата акция на полицията „Зима“.", "date": "2018.10.31", "title": "Предстоящи събития в страната за 31 октомври (Агенция „Фокус“)"}
{"url": "http://www.focus-news.net/news/2018/10/31/2584615/nimh-dnes-shte-bade-predimno-slanchevo-s-maksimalni-temperaturi-mezhdu-22-i-27.html", "text": "Днес ще бъде предимно слънчево. Вятърът временно ще се ориентира от запад-северозапад, ще е слаб до умерен, с него ще проникне по-студен въздух, а привечер ще се ориентира от североизток. Това съобщи за  Агенция „Фокус”  дежурният синоптик Георги Цеков от  Националния институт по метеорология и хидрология (НИМХ) при Българската академия на науките (БАН) . Максималните температури ще са предимно между 22° и 27°. Атмосферното налягане е по-високо от средното за месеца и през деня още ще се повиши.  \r\nНад Черноморието ще преобладава слънчево време. Ще духа до умерен северозападен вятър, който до края на деня ще се ориентира от север-североизток. Максималните температури ще са между 22° и 24°. Температурата на морската вода е 17° - 18°. Вълнението на морето ще е 1 - 2 бала.   \r\nНад планините ще бъде предимно слънчево. Ще духа умерен, по високите и открити части и временно силен югозападен вятър. Максималната температура на височина 1200 метра ще е около 16°, на 2000 метра – около 10°.", "date": "2018.10.31", "title": "НИМХ: Днес ще бъде предимно слънчево с максимални температури между 22° и 27°"}
{"url": "http://www.focus-news.net/news/2018/10/31/2584616/tass-dzheyms-matis-e-zayavil-che-donald-tramp-e-othvarlil-vsichki-negovi-predlozheniya-za-afganistan.html", "text": "Министърът на отбраната на САЩ Джеймс Матис е заявил, че американския президент Доналд Тръмп е отхвърлил всички негови предложения по Стратегията за Афганистан, изказвайки се пред вашингтонския Институт за мира, предава  TACC . \r\n\"Когато представих тази Стратегия за Афганистан на президента, той оспори всяко предложение. Имахме много трудна дискусия\", каза Матис. Според него, на базата на предложената и след това приета  стратегия от четири точки, които включват сътрудничество с други страни в региона, увеличаване на  контингента на САЩ в Афганистан, обучение на местните сили за сигурност и изпращане на  военни съветници, както и постигане на примирие в страната. \r\n\"Афганистански съюзници участват в боевете, просто погледнете броя на жертвите - около хиляда са били убити през август и септември, те все още са на бойното поле\", - отбеляза ръководителят на Пентагона.  Юлиян Марков", "date": "2018.10.31", "title": "ТАСС: Джеймс Матис е заявил, че Доналд Тръмп е отхвърлил всички негови предложения за Афганистан"}
{"url": "http://www.focus-news.net/news/2018/10/31/2584612/aktualna-patna-obstanovka.html", "text": "Информация за състоянието на републиканските пътища, предоставена от  Агенция “Пътна инфраструктура” . Днес ще бъде предимно слънчево. Вятърът временно ще се ориентира от запад-северозапад, ще е слаб до умерен и с него дневните температури слабо ще се понижат. Привечер ще се ориентира от североизток. Максималните температури ще са предимно между 22° и 27°. Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n- Всички автомагистрали;  \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София; \r\n- път I-1 Благоевград-ГКПП „Кулата“; \r\n- път I-4 п. в. „Коритна“-Велико Търново-Шумен; \r\n- път I-5 Русе-Велико Търново; \r\n- път I-8 ГКПП „Калотина“-София; \r\n- път I-9 Варна-Бургас; \r\n- път II-18 Околовръстен път София; \r\n- път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим. Състояние на автомагистралите: \r\nАМ „Тракия“:  \r\nОбласт София: \r\nДо 20.12.2018 г. движението от км 14+270 до км 20+660 се осъществява двупосочно в платното посока София поради ремонтни-възстановителни дейности на виадукти при км 17+440 и км 18+140. В празничните и почивни дни се въвежда реверсивно движение както следва: за посока Бургас се обособяват две ленти на движение и една посока София. През последния почивен или празничен ден – една лента за движение посока Бургас и две посока София. Срок  \r\nДо 30.11.2018 г. движението в участъка от км 34+980 до км 41+560 се осъществява двупосочно в платното за Пловдив поради ремонтно-възстановителни дейности на виадукти при км 37+390 и км 38+240.  \r\nДвижението по АМ \"Тракия\" от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч до 20.12.2018 г. \r\nОбласт Пазарджик: \r\nДвижението по АМ „Тракия“ от км 89+000 до км 89+600 се осъществява двупосочно в платното посока Бургас поради ремонт на пътно съоръжение над р. Елшишка до 26.11.2018 г. \r\nОбласт Пловдив: \r\nДо 08.11.2018 г. движението при км 112 в района на с. Цалапица се извършва в аварийната лента, поради ремонтни дейности на съоръжение. Затворени за движение са активната и изпреварващата лента.  \r\nОбласт Стара Загора: \r\nДвижението по АМ „Тракия“ в участъка Чирпан – Стара Загора от км 168+000 до км 208+100 се осъществява с ограничение на скоростта до 90 км/ч и в двете посоки с цел осигуряване безопасност на движението поради частични деформации на пътното тяло до 20.12.2018 г.; \r\nДвижението по АМ „Тракия“ при км 173+500 в посока Бургас се осъществява с повишено внимание поради изграждане на крайпътна връзка до 31.10.2018 г. \r\nАМ „Хемус“:  \r\nОбласт Варна: \r\nДо 01.11.2018 г. в участъка от км 422+000 – п.в. „Летище” до км 425+500 се извършва косене и изсичане на храсти в двете посоки. Шофьорите да се движат с повишено внимание, спазвайки пътната сигнализация. \r\nОбласт София:  \r\nДо 15.11.2018 г. в участъка от км 6+790 до км 11+ 850 движението се осъществява двупосочно в платното посока София поради ремонтни дейности по виадукт при км 9+360. От неделя в 10:00 часа до петък в 12:00 часа се обособяват две ленти в посока София и една в посока Варна. От петък в 12:00 часа до неделя в 10:00 часа се обособяват две ленти в посока Варна и една в посока София.  \r\nДо 20.12.2018 г. движението в участъка от км 18+680 до км 19+600 при Потоп в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. Срок  \r\nДо 20.12.2018 г. движението в участъка от км 29+860 до км 35+150 се осъществява двупосочно в платното посока Варна поради ремонтни дейности на виадукт при км 33+600 и тунел „Витиня“.  \r\nДо 20.12.2018 г. е ограничено движението на МПС над 12 тона в участъка от км 30+260 до км 47+060 /от п.в. „Витинска река“ до п.в. Ботевград/ в двете посоки поради ремонтно – възстановителни дейности по виадукт „Коренишки дол“ при км 36+450. Движението се осъществява по обходен маршрут: п.в. „Витинска река“ – път I-1 /София – Ботевград/ - път II-17 /Ботевград – АМ „Хемус“/ – п.в. Ботевград.  \r\nДо 15.12.2018 г. движението в участъка от км 34+010 до км 40+510 се извършва двупосочно в платното посока Варна поради аварийно – възстановителни дейности на виадукт „Коренишки дол“ при км 36+450 и виадукти при км 37+520 км 37+920.  \r\nДо 15.12.2018 г. движението в участъка от км 48+800 до км 53+690 се осъществява двупосочно в платното посока София поради ремонтни дейности по виадукт при км 51+360.  \r\nОбласт Шумен: \r\nДо 15.11.2018 г. движението в участъка от жп надлез на км 364+744 до надлез на км 365+597 се осъществява двупосочно в едно платно поради извършване на строителни и монтажни работи по мостовите съоръжения.  \r\nАМ „Струма“: няма ограничения. \r\nАМ „Марица“: няма ограничения. \r\nАМ „Черно море“: няма ограничения. \r\nОбласт Варна: \r\nДвижението от км 0+000 до км 8+600 се осъществява двупосочно в едно платно посока Варна – Бургас поради частични ремонтни дейности на асфалтовата настилка до 23.12 2018 г. \r\nАМ „Люлин“:  \r\nОбласт София:  \r\nДо 20.11.2018 г. движението по АМ „Люлин“ в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел „Люлин“ до първи тунел „Мало Бучино“, където движението на всички МПС се осъществява двупосочно в платното посока София – Перник. Скоростта на движение се ограничава до 50 км/ч.  Въведени ограничения по основните пътни направления: \r\nПроходи: \r\n- „Върбишки“ - затворен за всички МПС - целогодишно;  \r\n- „Златишки“ - затворен за всички МПС - целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС; \r\n- „Републиката“ - отворен за всички МПС; \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n-  „Пампорово“ - забранен за МПС над 3,5 т - целогодишно; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - целогодишно е забранено движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4.  Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nобласт Благоевград: \r\nДо 02.11.2018 г., от 18 часа до 6:00 часа, движението по път I-1 от км 371+000 до км 380+000 в участъка от с. Железница до пътен възел „Брежани“ се осъществява в една лента за движение, поради частични ремонтни дейности на асфалтовата Участъкът е сигнализиран с пътни знаци и светлинни източници. Водачите да се движат с повишено внимание и съобразена скорост в свободната лента, съобразно създадената организация на движение.  \r\nОбласт Монтана: \r\nПри км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г. \r\nОбласт Враца: \r\nДвижението по път I-1 Монтана – Враца в района на с. Краводер в участъка oт км 128+369 до км 133+559 е ограничено за всички МПС поради ремонт на мостово съоръжение в района на село Краводер. \r\nОбходен маршрут за МПС с обща маса над 10 т: \r\n- В направление София – Видин: Обходен път на гр. Враца, път III-101 Враца – Криводол – път II-13 Криводол – Липен – Стубел – Крапчене, път I-1; \r\n- В направление Видин – София: път I-1, път III-1302 Краводер – Пудрия – Големо Бабино – Криводол, по уличната мрежа през гр. Криводол, път III-101 Криводол – Враца – Обходен път на гр. Враца. \r\nОбходен маршрут за МПС с обща маса до 10 т: \r\n- В направление София – Видин: път I-1, път III-162 Бели извор – Стояново, път III-1621 Стояново – Сумер, по уличната мрежа през с. Сумер, път I-1; \r\n- В направление Видин – София: път I-1, път III-1302 Краводер – Пудрия – Големо Бабино – Криводол, път II-13 през гр. Криводол, път III-101 Криводол – Враца – Обходен път на гр. Враца. \r\nОграничението е сигнализирано с пътни знаци съгласно проект за организация на движението. Срок до 08.11.2018 г. \r\nОбласт София:  \r\nДвижението в участъка от км 278+566 до км 279+170 в района на Владая се осъществява поетапно в две от трите ленти поради ремонтни дейности. Срок до 01.11.2018 г.; \r\nДвижението в участъка от км 200+000 до км 212+000 се осъществява с повишено внимание поради частични ремонтни дейности по пътното тяло до 10.11.2018 г.; \r\nДвижението по път I-1 София – Перник при Владая от км 281+100 /гара Владая/ до км 282+000 /разклон Горно Драгичево/ се осъществява двупосочно в половината от платното /лента и половина/ поради извършване на превантивен ремонт. Движението се регулира чрез светофарна уредба до 03.11.2018 г.; \r\nДвижението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград. Срок до 15.11.2018 г.; \r\nДвижението на всички МПС в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.  \r\nДвижението на товарни МПС над 12 т в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.  \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва: \r\n- всяка неделя, както и в последния почивен /празничен/ ден от 10:00 ч. до 18:00 ч.: две ленти за движение в посока влизане в София и една лента за движение в посока изход от София. През останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 20.12.2018 г.;  \r\nДвижението по път София – Перник при разклонението за с. Драгичево от км 281+890 се ограничава в една лента за движение в лявото платно преди кръстовището и се отваря след него при км 282+115. Скоростта на движение се ограничава до 40 км/час. Срок 31.12.2018 г.; \r\nОбласт Перник:  \r\nДвижението по път I-1 София – Перник от км 282+485 до км 285+600 в участъка от граница София до кръстовище Драгичево е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г. \r\nДвижението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.01.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма. \r\nОбласт Русе: \r\nДвижението по път Русе – Разград  от км 0+000 до км 1+057 се осъществява с повишено внимание поради ремонт на осветлението на мост над р. Дунав. Въведено е ограничение на скоростта до 20 км/ч. Срок до 31.10.2018 г.; \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението в участъка Правец – с. Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ /за п.в. „Правец“/, път ІІ-17 (Мездра-Ботевград), пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nобласт Ловеч: \r\nДвижението в участъка с. Сопот – с. Голец в землището на с. Микре от км 33+400 до км 37+100 се осъществява с повишено внимание поради полагане на пътна маркировка до 02.11.2018 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nобласт Габрово: \r\nДвижението по път I-5 Граница В. Търново – Дряново - Габрово от км 115+300 до км 144+986 се осъществява с повишено внимание поради полагане на хоризонтална маркировка до 04.11.2018 г. Поставена е необходимата пътна сигнализация.  \r\nОбласт Русе: \r\nДвижението в участъка Русе – разклон за Борово от км 6+630 до км 44+800 се осъществя в една лента на участъци поради частични ремонтни дейности на асфалтовата настилка. Участъкът е сигнализиран временно, като в определените работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.11.2018 г.  \r\nДвижението в участъка разклон Пиргово – разклон Две могили от км 25+000 до км 44+660 се осъществява с повишено внимание и ограничение на скоростта до 50 км/ч поради полагане на хоризонтална маркировка. Участъкът е сигнализиран с пътни знаци. Движението се регулира от сигналисти. Срок до 31.10.2018 г. \r\nДвижението в участъка Борово – Бяла от км 44+660 до км 52+240 се осъществя в една лента поради частични ремонтни дейности на асфалтовата настилка. Участъкът е сигнализиран временно, като в определени работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.11.2018 г.  \r\nДвижението в участъка Тръстеник – Борово от км 25+000 до км 44+660 – полагане на хоризонтална маркировка. Срок до 31.10.2018 г.  \r\nОбласт Габрово: \r\nДвижението в участъка от км 115+300 до км 133+565 се осъществява с повишено внимание поради косене на тревни площи. Поставена е необходимата пътна сигнализация. Срок до 31.10.2018 г. \r\nОбласт Стара Загора:  \r\nДвижението през проход „Шипка“ при км 182+000 се осъществява с повишено внимание в една от лентите за движение поради пропадане на асфалтова настилка в дясно платно посока гр. Шипка. Срок до 05.11.2018 г.; \r\nДвижението в участъка Стара Загора – Ягода от км 213+800 до км 225+600 се се осъществява при стесняване на една от лентите за движение поради косене на тревни площи. Движението на МПС в района се регулира от сигналисти. Срок до 15.11.2018 г. \r\nОбласт Хасково: \r\nДвижението по околовръстен път на гр. Хасково в участъка от км 293+860 до км 298+482 е ограничено поради ремонтни дейности на пътната инфраструктура. Транзитното движение в посока Кърджали и обратно се пренасочва през пътен възел „Орфей“ в гр. Хасково по обходен маршрут: \r\nОт начало гр. Хасково – пътен възел „Орфей“ – бул. „Васил Левски“ – бул. „Илинден“ – бул. „Освобождение“ – път I-5 / Хасково – Кърджали /. Срок до 08.12.2018 г. \r\nДвижението в участъка Хасково – п.в. Манастир от км 300+034 до км 302+932 се осъществява двупосочно в едното платно за движение спрямо поставената пътна сигнализация поради ремонтни дейности. Срок до 01.12.2018 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 21.12.2018 г. \r\nДвижението по път Черноочене – Кърджали е ограничено за движение на МПС над 15 т. Срок до 21.12.2018 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас: \r\nДвижението по път I-6 в урбанизираната територия на Карнобат от км 456 +500 до км 457+000 се извършва с повишено внимание поради ремонтни дейности на пътното платно. Организацията на движение е сигнализирана с пътни знаци. Срок до 31.10.2018 г. \r\nДвижението по път I-6 в участъка Карнобат – Соколово от км 451+000 до км 454+000 се извършва поетапно в една лента с повишено внимание поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.10.2018 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция:  \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип.  \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.11.2018 г. \r\nобласт Пазарджик: \r\nДвижението по път Белово - Пазарджик от км 195 до км 206 се осъществява в една лента, чрез поетапно затваряне на лява и дясна ленти за движение, поради частични ремонтни дейности на асфалтовата настилка до 31.10.2018 г. Движението се регулира с пътни знаци.  \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Добрич:  \r\nДвижението в участъка Каварна – Балчик от км 54+906 до км 55+206 се осъществява с повишено внимание поради ремонтни дейности по асфалтовата настилка. Участъкът е сигнализиран с пътни знаци. Срок до 30.10.2018 г. \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г. \r\nОбласт Бургас:  \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г. \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 31.01.2018 г. \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в района на месността „Лахана“, землище на гр. Поморие в участъка от км 223+495 до км 223+983 се осъществява с повишено внимание при стеснение на лентата за движение. Скоростта на движение се намалява до 60 км/ч. Движението се регулира от пътни знаци. Срок до 31.10.2018 г. \r\nДвижението в участъка Бургас – Сарафово от км 226+992 до км 227+700 се осъществява в една лента на определени участъци с ограничение на скоростта до 50 км/ч поради ремонтни дейности на пътната настилка. Участъкът е сигнализиран с пътни знаци. Срок до 07.11.2018 г. Състояние на републиканската пътна мрежа: \r\nРемонтни дейности и временна организация на движението /ВОД/: \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 20.12.2018 г. \r\nПът III-908: Движението по път III-908 Варовник – Вълчаново ханче от км 20+400 до 39+300 е ограничено на МПС над 10 т. поради стесняване на пътното платно. Срок до 20.12.2018 г. \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 20.12.2018 г. \r\nРемонтни дейности:  \r\nПът III-208: Движението по път ІІІ-208 в участъка Провадия – Айтос в района на с. Добромир при км 51+713 се осъществява с повишено внимание поради стеснен участък на пътното платно и повредена мантинела. Участъкът е сигнализиран с пътни знаци и ограничение на скоростта до 30 км/ч. Срок до 15.11.2018 г.; \r\nПът III-208: Движението по път III-208 от км 60+000 до км 86+000 в участъка Дъскотна – Айтос се осъществява с повишено внимание поради ремонтни дейности по асфалтовата настилка, почистване на земни окопи и поправка на банкети. Участъкът е сигнализиран с пътни знаци. Срок до 15.11.2018г.; \r\nПът III-795: Движението по път III-795 в участъка с. Малина – АМ ,,Тракия” от км 28+600 до км 47+000 се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок до 30.11.2018 г.; \r\n Път ІІІ –906: Движението по път III-906 в участъка Паницово – Гюльовци от км 14+100 до км 34+100 се осъществява в една лента на определени участъци поради ремонтни дейности на пътната настилка. Водачите да се движат с повишено внимание и съобразена скорост. Срок до 30.11.2018 г.; \r\nПът ІІІ –906: Движението по път III-906 в участъка Паницово – м.с.Черно море от км 14+100 до км 61+000 се осъществява с повишено внимание поради попълване и профилиране на банкети, почистване на окопи и водостоци и рязане на храсти. Водачите да се движат с повишено внимание и съобразена скорост. Срок до 30.11.2018 г.; \r\nПът ІІІ-5391: Движението по път ІІІ-5391 Трояново – Аспарухово от км 0+000 до км 8+000 се осъществява в една лента на определени участъци поради ремонтни дейности на асфалтовата настилка. Срок до 30.11.2018 г.; \r\nПът ІІІ –6009: Движението по път III-6009 в участъка Изворище – Ахелой от км 9+000 до км 28+000 се осъществява с повишено внимание поради попълване и профилиране на банкети, почистване на окопи и водостоци и рязане на храсти. Водачите да се движат с повишено внимание и съобразена скорост. Срок до 30.11.2018 г.; \r\nПът ІІІ-7306: Движението по път ІІІ-7306 в участъка Лозарево – Чубра от км 0+000 до км 15+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 30.11.2018 г. \r\nПът III-7909: Движението по път III-7909 в участъка Равнец – Трояново от км 19+000 до км 22+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 12.11.2018 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: \r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г. \r\nПът III-2009: Движението по път III-2009 Девня – Суворово от км 0+000 до км 10+811 се осъществява с повишено внимание поради частични ремонтни дейности. Срок до 31.10.2018 г.; \r\nПът III-2702: Движението по път III-2702 Вълчи дол – Суворово от км 26+680 до км 36+280 се осъществява с повишено внимание поради частични ремонтни дейности. Срок до 31.10.2018 г. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г. \r\nПът III-504: Движението по път III-504 Стефан Стамболово – Обединение в участъка от км 16+700 до км 26+113 е ограничено за всички МПС поради ремонтни дейности.  \r\nОбходен маршрут: по път Стефан Стамболово – VTR1235 /за Полски Сеновец/, път I-5 /Полски Тръмбеш/, път-502 /Обединение/ и обратно. Срок до 31.10.2018 г. \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г. \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 11.01.2019 г. \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 11.01.2019 г. \r\nРемонтни дейности: \r\nПът III-405: Движението по път III-405 Павликени – Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се пропуска последователно в двете посоки от регулировчици. Срок до 18.00 ч. на 31.10.2018 г. \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 11.01.2019 г. \r\nОПУ-Видин: \r\nВременно са въведени следните ограничения за движение на МПС: \r\nПът II-14: Движението по път II-14 Видин – Кула – Връшка чука от км 10+100 до км 10+260 е ограничено поради укрепване на свлачище. Обходният маршрут се осъществява по съществуващо ухо /стар път/ в непосредствена близост до път II-14. Движението се регулира с вертикална сигнализация. Срок до 17.11.2018 г. \r\nПът III-114: Движението по път III-114 Лом – Тополовец – Ружинци в участъка Динково – Ружинци от км 22+000 до км 43+066 е ограничено за МПС над 12 т. поради ремонтни дейности. Срок до 31.10.2018 г. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 20.12.2018 г. \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 20.12.2018 г.; \r\nПът III-162: Движението по път III-162 Бели извор – Стояново в участъка от кръстовището с път III-1622 Сумер – Стояново до кръстовището с път I-1 /E 79/ е ограничено за автомобили над 10 т поради ремонтни дейности само за транзитно преминаващи автомобили над 10 тона само за посоката от Враца в посока към Сумер и Монтана. Участъкът е сигнализиран с пътни знаци. \r\nОбходен маршрут: \r\n- В направление Враца – Вършец: по Обходен път на гр. Враца, път III-101 Враца – Криводол, път II-13 Криводол – Липен – Стубел – Крапчене, път I-1 - Сумер – Стояново – Вършец. \r\n- В направление Вършец – Враца: по път Вършец – Стояново – Сумер, път I-1, път III-1302 Краводер – Пудрия – Големо Бабино – Криводол, по уличната мрежа през гр. Криводол, път III-101 Криводол – Враца, Обходен път на гр. Враца. Срок 12.11.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 20.12.2018 г. \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци на мост в с. Главаци от км 12+000 до км 15+960 е ограничено за автомобили над 10 т. Участъкът е сигнализиран с пътни знаци. Срок 31.12.2018 г.; \r\nРемонтни дейности: \r\nПът III-101: Движението по път III-101 Михайлово – Хайредин – Гложене от км 66+000 до км 86+750 се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 30.11.2018 г. \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 20.12.2018 г. \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 20.12.2018 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 20.12.2018 г. \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 31.10.2018 г. \r\nПът III-5004: Движение по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. \r\nОбходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 03.01.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г. \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 30.11.2018 г. \r\nОПУ-Добрич: \r\nВременно са въведени следните ограничения за движение на МПС: няма. \r\nРемонтни дейности:  \r\nПът II-29: Движението по път II-29 Варна – Добрич в участъка от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението е регулирано с пътни знаци. Срок 30.11.2018 г. \r\nПът II-71: Движението по път II-71 околовръстно на гр. Добрич от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 22.10.2018 г. \r\nПът II-97: Движението по път II-97 /Околовръстен път на гр. Добрич/ от км 7+824 до км 16+539 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 15.11.2018 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.10.2018 г. \r\nРемонтни дейности: \r\nПът ІІІ-107: Движението по път ІІI-107 Рила – Пастра при км 11+200 се осъществява в една лента поради ремонтни дейности на аварирал водопровод. Затворена е лентата за движение в посока Рила, като движението се осъществява двупосочно в лентата в посока Пастра. Сигнализирано е с пътни знаци. Срок до 31.10.2018 г. \r\nПът ІІІ-107: Движението по път III-107 в участъка с. Пастра – Рилски манастир от км 27+575 до км 27+825 се осъществява в една лента поради извършване на аварийно-възстановителни дейности по обрушване на ската. Движението се ограничава за кратки периоди от 10 мин. Движението се регулира със светофарна уредба и при необходимост от сигналисти. Срок до 31.10.2018 г. \r\nПът ІІІ-601: Движение с повишено внимание в участъка Кюстендил-ГКПП Олтоманци от км 0+000 до км  27+000 поради извършване на ремонтни дейности:  аварийно запълване на появили се деформации на пътната настилка. Сигнализирано с пътни знаци. Срок до 02.11.2018 г. \r\nПът ІІІ-637: Движението по път път ІІІ-637 в участъка с. Габрешевци – с. Злогош от км 46+000 до км 58+000 се осъществява с повишено внимание поради изсичане на храсти и млада гора. Сигнализирано е с пътни знаци. Срок до 31.10.2018 г. \r\nПът ІІІ-6202: Движението в участъка Кюстендил – Богослов от км 4+000 до км 7+900 се осъществява с повишено внимание поради извършване на ремонтни дейности. Участъкът е сигнализиран с пътни знаци. Срок до 31.10.2018 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът II-59: Движението по път II-59 Момчилград – Крумовград е ограничено в двете посоки в участъка с. Звездел – с. Карамфил от км 24+000 до км 25+000 поради извършване на ремонтни дейности.  \r\nОбходен маршрут: през с. Конче – с. Токачка – гр. Крумовград и обратно. Срок до 01.03.2019 г. \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 21.12.2018 г. \r\nРемонтни дейности:  \r\nПът II-59: Движението по път II-59 Момчилград – Крумовград в участъка с. Карамфил – с. Крумовград от км 30+893 до км 36+784 се осъществява с повишено внимание поради ремонт на подокопен дренаж, реоткосиране, ремонт на водостоци и облицовани окопи. Срок до 01.03.2019 г. \r\nОПУ-Ловеч:  \r\nВременно са въведени следните ограничения за движение на МПС: \r\nПът ІІ-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”. \r\nОбходен маршрут за МПС до 12 тона: по улици през центъра на гр. Ловеч.  \r\nОбходни маршрути за товарни автомобили над 12 т.: \r\n- За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n- За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n- За движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. Движението се регулира с пътни знаци. Срок до 30.11.2018 г. \r\nПът III-402: Движението по път III-402 с. Дълбок дол – гара Добродан е ограничено за всички МПС в участъка от км 30+349 до км 30+459 поради подмяна на прелезна настилка. Срок до 02.11.2018 г. \r\nОбходен маршрут за всички МПС: по изградени временни подходи от път III-402 и временен несъоръжен ЖП прелез. \r\nПът III-3504: Движението по път III-3504 Ловеч – Орляне в участъка с. Радювене – разклон за с. Катунец е ограничено за МПС над 3,5 т поради отнесено крило на мост при км 9+836 в с. Радювене. \r\nОбходен маршрут за МПС до 3,5 т: по уличната мрежа на с. Радювене; \r\nОбходен маршрут за МПС над 3,5 т: гр. Ловеч – Изворче – Соколово – Киркова махала – Угърчин – Орляне и обратно. Срок до 31.10.2018 г. \r\nПът III-3505: Движението по път III-3505 Казачево – Стефаново от км 0+000 до  \r\nкм 8+500 е ограничено за МПС над 12 тона поради пропадане на банкет и част от пътното платно при км 3+950. Срок до 31.10.2018 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 31.10.2018 г.; \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради ремонтни дейности по настилката. Водачите да се движат с повишено внимание и съобразена скорост. Срок 31.10.2018 г. \r\nПът II-35: Движението по път II-35 Ловеч – Троян от км 70+000 до км 72+000 се извършва с повишено внимание поради подмяна на дилатационна фуга на мост при км 70+945. Участъкът е сигнализиран с пътни знаци. Срок до 12.11.2018 г.; \r\nПът III-357: Движението по път III-357 разклон гр.Априлци – разклон с. Дебнево от км 11+800 до км 12+000 се осъществява в една лента поради ремонтни дейности по асфалтовата настилката. Водачите да се движат с повишено внимание и съобразена скорост. Срок до 31.10.2018 г. \r\nПът III-358: Движението по път III-358 гр. Ябланица – с. Гложене от км 68+000 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 20.12.2018 г.; \r\nПът III-3505: Движението по път III-3505 Казачево – Стефаново от км 3+600 до км 4+300 се осъществява в една лента поради пропадане на банкета и част от пътното платно. Участъкът е сигнализиран с пътни знаци. Срок до 31.10.2018 г.; \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\n За движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.11.2018 г.  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 10.03.2019 г. \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. \r\nОбходен маршрут:  \r\nВ посока от Монтана по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\nВ посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 31.11.2018 г. \r\nПът ІІІ-112: Движението по път III-112 Смирненски – Славотин от км 20+579 до км 27+736 е ограничено за всички МПС поради извършване на строително монтажни работи. \r\nОбходен маршрут: Смирненски – Одоровци – Белотинци – Смоляновци – Клисурица – Долна рикса – Славотин и обратно. Срок до 31.10.2018 г. \r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона да се движат с повишено внимание. Срок до 20.12.2018 г. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното платно.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 31.10.2018 г. \r\nРемонтни дейности:  \r\nПът II-11: Движението по път II-11 Добри дол – Орсоя от км 23+167 до км 31+800 се осъществява в една лента поради извършване на частични ремонтни дейности на асфалтовата настилка. Движението се регулирана с пътни знаци и сигналисти. Срок до 31.10.2018 г. \r\nПът II-81: Движението по път II-81 Расово – Лом в участъка от км 144+000 до км 145+400 се осъществява в една лента поради ремонтни дейности на асфалтовата настилка. Движението се регулира с пътни знаци и сигналисти на място. Срок до 15.11.2018 г. \r\nПът II-81: Движението по път II-81 Петрохан – Бързия от км 50+870 до км 63+500 се осъществява с повишено внимание поради частични ремонтни дейности на участъци по асфалтовата настилка и ремонт на банкети. Движението се регулира с пътни знаци и сигналисти на място. Срок до 05.11.2018 г. \r\nПът III-102: Движението по път IІІ-102 Горно Церовене – Монтана в участъка от км 76+600 до км 80+500 се осъществява в една лента с повишено внимание поради строително монтажни дейности. Срок до 31.10.2018 г. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 20.12.2018 г. \r\nРемонтни дейности: \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 30.11.2018 г.  \r\nОПУ-Перник: \r\nВременно са въведени следните ограничения за движение на МПС: \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 20.12.2018 г. \r\nРемонтни дейности: няма. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т. \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г. \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности:  \r\nПът ІІІ-3006: Движението по път III-3006 Рупци – Радомирци от км 0+300 до км 5+ 950 се осъществява с повишено внимание поради изсичане на храсти и млада гора. Срок до 31.10.2018 г. \r\nПът ІІІ-3006: Движението по път III-3006 Рупци – Радомирци от км 0+750 до км 0+950 се осъществява с повишено внимание поради косене на тревни площи. Срок до 31.10.2018 г.; \r\nПът ІІІ-3006: Движението по път III-3006 Рупци-Червен бряг от км 8+000 до км 9+000  се осъществява с регулирано движение  в едната лента поради асфалтиране. Срок  до 02.11.2018 г. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 31.10.2018 г. \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г. \r\nРемонтни дейности:  \r\nПът II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно поради ремонтни дейности в участъка. Срок до 02.11.2018 г. \r\nПът III-861: Движението по път III-861 Югово – Лъки се осъществява в една лента поради пропадане на част от пътното платно. Движението се регулира с пътни знаци. Срок до 31.10.2018 г. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движение по път III-702 граница област Шумен – гр. Исперих от км 2+000 до км 22+125 се осъществява с повишено внимание в една лента поради частични ремонтни дейности на пътното платно. Движението в участъка се регулира с временна сигнализация и сигналисти. Срок до 15.11.2018 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 31.10.2018 г.  \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради частични ремонтни дейности на асфалтовата настилка. Участъкът е сигнализиран. Въведено е ограничение на скоростта до 40 км/ч. Движението се регулира от сигналисти. Срок до 31.10.2018 г. \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра:  \r\nВременно са въведени следните ограничения за движение на МПС:  \r\nПът III-701: Движение по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.11.2018 г. \r\nРемонтни дейности: \r\nПът ІІІ-235: Движението по път ІІІ-235 Зафирово – М. Преславец от км 39+117 до км 52+970 се осъществява в една лента с повишено внимание поради частичен ремонт на настилката и подмяна на бордюри. Срок до 20.11.2018 г. \r\nПът ІІІ-701: Движението по път ІІІ-701 Грънчарово – Тодор Икономово в участъка от кръстовището с път І-7 /Дулово – Шумен/ до границата с област Шумен от км 0+000 до км 12+300 се осъществява с повишено внимание в едната лента поради извършване на превантивен ремонт. Срок до 20.11.2018 г. \r\nПът ІІІ-2307: Движението по път ІІІ-2307 с. Овен – Главиница в участъка с. Овен – с. Руйно от км 0+000 до км 6+209 се осъществява в една лента поради превантивен ремонт. Движението се регулира със сигналисти, пътни знаци и конуси. Срок до 20.11.2018 г.; \r\nПът ІІІ-7001: Движението по път ІІІ-7001 Войново – Капитан Димитрово в участъка от разклон на път ІІ-71 при с. Войново до с. Краново от км 18+153 до км 24+000 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци и конуси. Срок до 30.11.2018 г. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 27.12.2018 г. \r\nРемонтни дейности: \r\nПът ІІ-48: Движението по път ІІ-48 гр. Котел – с. Градец от км 43+060 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 31.10.2018 г. \r\nПът ІІ-55: Движението по път ІІ-55 Гурково – Нова Загора – Свиленград в участъка от с. Млекарево до ТЕЦ 2 „Марица Изток“ от км 104+100 до км 117+900 се осъществява с повишено внимание поради частични ремонтни дейности на асфалтовата настилка, оформяне на банкети и окопи. Движението се регулира с пътни знаци. Срок до 31.10.2018 г. \r\nПът ІІ-57: Движението по път ІІ-57 в участъка от с. Пет могили до с. Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка, СМР по два броя съоръжения и отводнителни дейности. Движението се регулира с пътни знаци. Срок до 01.02.2019 г. \r\nПът ІІІ-706: Движението по път ІІІ-706 Ябланово – Тича в участъка с. Ябланово – с. Филаретово от км 7+500 до км 14+700 се осъществява в едната лента поради извършване на частични ремонтни дейности на асфалтовата настилка. Движението се регулира с пътни знаци. Срок 31.10.2018 г. \r\nОПУ-Смолян: \r\nВременно са въведени следните ограничения за движение на МПС:  \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 (срутище при км 109+450 - разклон за с. Тикале) се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.12.2018 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т. поради намален габарит на пътното тяло. Срок до 31.10.2018 г. \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено за МПС над 12 т. без ремаркета и полуремаркета, поради стеснен габарит на пътното тяло. Движението в района се регулира с пътни знаци. Срок до 31.10.2018 г. \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.10.2018 г. \r\nРемонтни дейности: \r\nПът IІ-86: Движението по път IІ-86 Хвойна – Чепеларе на 800 м от разклон за с. Забърдо в посока гр. Чепеларе при км 64+100 се осъществява в дясната лента поради пропадане на банкета и част от лявата лента, в следствие на срутила се подпорна стена от суха каменна зидария. Участъкът е сигнализиран с пътни знаци и светофарна уредба. Срок до 31.10.2018 г.; \r\nПът ІІ-86: Движението по път ІІ-86 Хвойна – Чепеларе при км 73+800 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.10.2018 г.; \r\nПът ІІ-86: Движението по път ІІ-86 Хвойна – Чепеларе при км 75+400 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.10.2018 г.; \r\nПът ІІ-86: Движението по път ІІ-86 Чепеларе – м. Рожен при км 83+600 се осъществява с повишено внимание съобразно създадената организация на движение поради пропаднал банкет с дължина 3м в дясно. Участъкът е сигнализиран с пътни знаци. Срок до 31.10.2018 г.; \r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал банкет с дължина 10 м. Срок до 31.10.2018 г.; \r\nПът ІІІ-866: Движението по път ІІІ-866 Девин – Михалково – Кричим в отсечката от км 66+857 (пътно кръстовище за язовирна стена на „Цанков камък“) до км 80+050 (граница област Смолян/Пловдив) се извършва с повишено внимание съобразно въведената временна организация на движение при извършване на строителна дейности. Срок до 15.11.2019 г.; \r\nПът ІІI-8681: Движението по път ІІI-8681 Рудозем – Смилян от км 2+850 до км 2+905 се осъществява в една пътна лента поради пропадане на пътното платно. Участъкът е сигнализиран с пътни знаци. Срок 31.10.2018 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 31.08.2019 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 31.05.2019 г. \r\nРемонтни дейности:  \r\nПът II-18: Движението по път II-18 /Софийски околовръстен път/ от км 24+200 до км 32+000 посока АМ Хемус се извършва с повишено внимание поради частични ремонтни дейности по пътното тяло. Срок 02.11.2018 г. \r\nПът II-62: Движението по път II-62 Самоков – Клисура от км 59+200 до км 79+000 се осъществява с повишено внимание поради ремонтни дейности по пътната настилка. Срок 01.11.2018 г. \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 20.12.2018 г.; \r\nПът II-81: Движението по път II-81 София - Бучин проход при Костинброд от км 9+500 до км 9+800 се осъществява в една лента поради ремонтни дейности в лентата посока София. Движението се извършва двупосочно в лентата посока Бучин проход. Срок до 01.11.2018 г.; \r\nПът II-813: Движението по път III-813 Годеч – Драгоман при с. Беренде от км 17+000 до км 20+000 се осъществява с повишено внимание поради ремонтни дейности по пътното тяло в светлата част на денонощието. Срок до 30.11.2018  г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 07.01.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: \r\nПът ІІІ-663: Движението по път III-663 Чирпан – Зетово в участъка от км 0+000 до км 5+990 е ограничено поради ремонтни дейности.  \r\nЗа участък 1: от км 0+000 до км 4+800 вижението се пренасочва по обходен маршрут през с. Ценово.  \r\nЗа участък 2: от км 4+800 до км 5+990 движението се регулира от сигналисти с ограничение на скоростта до 30 км/ч и забрана за изпреварване. Срок до 06.11.2018 г. \r\nПът ІІІ-6602: Движението по път III-6602 с. Богомилово – с. Пъстрово от км 5+066 до км 31+963 се осъществява в една лента поради частични ремонтни дейности на асфалтова настилка, рязане на храсти и профилиране на банкети. Движението се регулира от сигналисти. Срок до 31.11.2018 г. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.03.2019 г. \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.05.2019 г. \r\nРемонтни дейности: \r\nПът II-51: Движението по път II-51 Бяла – Попово от км 30+000 до км 47+441 се осъществява с повишено внимание поради частичен ремонт на пътната настилка. Срок до 15.11.2018 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.03.2019 г. \r\nПът III-5102: Движението по път IІI-5102 Мировец – Буховци – Острец – Надарево – Дългач – Певец от км 4+410 до км 28+825 се осъществява с повишено внимание на определени участъци поради частични ремонтни дейности на асфалтовата настилка. Срок до 15.11.2018 г. \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движение по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г. \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 21.12.2018 г. \r\nРемонтни дейности: няма. \r\nОПУ-Шумен: \r\nВременно са въведени следните ограничения за движение на МПС:  \r\nПът III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 20.12.2018 г. \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 20.12.2018 г. \r\nРемонтни дейности: няма. \r\nОПУ-Ямбол: \r\nВременно са въведени следните ограничения за движение на МПС: \r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. \r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2018 г. \r\nРемонтни дейности: \r\nПът II-53: Движението по път II-53 Сливен – Ямбол в участъка от км 136 до км 144 се осъществява двупосочно в една лента, поради изсичане на храсти до 02.11.2018 г. Участъкът е сигнализиран с пътни знаци.  \r\nПът III-536: Движението по път III-536 Ямбол – Роза в участъка от км 3+100 до км 6+790 се осъществява с повишено внимание, поради полагане на хоризонтална маркировка до 02.11.2018 г. Участъкът е сигнализиран с пътни знаци.  \r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 20.12.2018 г.; Опасност от падащи камъни:  Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 Прохода на Републиката; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2018.10.31", "title": "Актуална пътна обстановка"}
{"url": "http://www.focus-news.net/news/2018/10/31/2584618/vitseprezidentat-iliyana-yotova-shte-poseti-136-ou-lyuben-karavelov-i-shte-uchastva-v-nagrazhdavaneto-na-pobeditelite-ot-natsionalnata-programa-za-zhenite-v-naukata.html", "text": "По повод Деня на народните будители вицепрезидентът Илияна Йотова ще посети 136 ОУ „Любен Каравелов“ в София. Това съобщиха от  Прессекретариата на държавния глава . От 11.00 часа тя ще се срещне с учениците, учителския колектив и ръководството на учебното заведение. От 17.00 часа в Софийския университет „Св. Климент Охридски“ вицепрезидентът ще участва в официалната церемония по награждаване на тазгодишните победителки от Националната стипендиантска програма „За жените в науката“.", "date": "2018.10.31", "title": "Вицепрезидентът Илияна Йотова ще посети 136 ОУ „Любен Каравелов“ и ще участва в награждаването на победителите от Националната програма „За жените в науката“"}
{"url": "http://www.focus-news.net/news/2018/10/31/2584623/ministar-ekaterina-zaharieva-shte-se-sreshtne-sas-svoya-kolega-ot-republika-azerbaydzhan-elmar-mamadyarov.html", "text": "Министърът на външните работи Екатерина Захариева ще се срещне днес със своя колега от Република Азербайджан Елмар Мамадяров, с когото ще поставят началото на Стратегическия диалог между двете страни. Това съобщиха от пресцентъра на  Министерство на външните работи . Срещата в Министерството ще започне в 14.30 часа с разговор на четири очи между министрите, последван от първата сесия на Стратегическия диалог между двете страни. Сред темите на разговорите са конкретни стъпки за задълбочаване на сътрудничеството в енергетиката, търговията, инвестициите, туризма и сигурността. \r\nПленарната сесия ще бъде последвана от подписване на меморандум за разбирателство и сътрудничество в областта на образованието между двете министерства на образованието. Началният час на церемонията в зала „Договори“ на МВнР е 16.00 часа. \r\nДвудневното посещение на Елмар Мамадяров е първата официална визита на външен министър от Азербайджан в България от 2008 година.", "date": "2018.10.31", "title": "Министър Екатерина Захариева ще се срещне със своя колега от Република Азербайджан Елмар Мамадяров"}
{"url": "http://www.focus-news.net/news/2018/10/31/2584617/prezidentat-rumen-radev-shte-uchastva-v-tarzhestvoto-po-sluchay-zavarshvaneto-na-vipusk-botevski-ii-smyana-na-voenna-akademiya-georgi-stoykov-rakovski.html", "text": "От 10.00 часа днес държавният глава Румен Радев ще участва в тържеството по случай завършването на „Випуск Ботевски – II смяна“ на Военна академия „Георги Стойков Раковски”. Това съобщиха от  Прессекретариата на държавния глава . \r\nОт 12.00 часа на „Дондуков“ 2 президентът Радев ще приеме министъра на външните работи на Република Азербайджан Елмар Мамадяров.", "date": "2018.10.31", "title": "Президентът Румен Радев ще участва в тържеството по случай завършването на „Випуск Ботевски – II смяна“ на Военна академия „Георги Стойков Раковски”"}
{"url": "http://www.focus-news.net/news/2018/10/31/2584620/predsedatelyat-na-narodnoto-sabranie-tsveta-karayancheva-shte-se-sreshtne-s-ministara-na-vanshnite-raboti-na-azerbaydzhan-elmar-mamedyarov.html", "text": "Председателят на Народното събрание Цвета Караянчева ще се срещне днес с министъра на външните работи на Азербайджан Елмар Мамедяров. Това съобщиха от пресцентъра на  Народното събрание . Срещата, която е в рамките на двудневното официално посещение на азербайджанския външен министър в България, ще се състои в 11.15 часа в Народното събрание.", "date": "2018.10.31", "title": "Председателят на Народното събрание Цвета Караянчева ще се срещне с министъра на външните работи на Азербайджан Елмар Мамедяров"}
{"url": "http://www.focus-news.net/news/2018/10/31/2584621/pravitelstvoto-shte-naznachi-mezhduvedomstvena-komisiya-za-opredelyane-na-kriteriite-za-klasifitsirane-na-yazovirite-po-stepen-na-potentsialna-opasnost.html", "text": "Правителството ще назначи междуведомствена комисия за определяне на критериите за класифициране на язовирите по степен на потенциална опасност. Това предвижда  дневният ред  на днешното правителствено заседание. На 20 юни парламентът прие окончателни промени в Закона за водите, според които язовирите се класифицират в 3 степени на потенциална опасност – висока, значителна и ниска. Критериите ще се определят от междуведомствената комисия, назначена от Министерски съвет. \r\nМинистърът на външните работи Екатерина Захариева ще представи проект на постановление за одобряване на допълнителни разходи на всички заинтересувани ведомства за 2018 г. във връзка с междуведомствения координационен механизъм за присъединяване на България към Организацията за икономическо сътрудничество и развитие. \r\nКабинетът ще разгледа и проект на решение за приемане на отчет за 2017 г. за изпълнението на актуализираната национална стратегия за демографско развитие на населението на България (2012 – 2030 г.). \r\nНа вниманието на министрите ще бъде представен и проект за постановление за одобряване на допълнителни разходи по бюджета на Министерството на правосъдието за 2018 г. \r\nМинистърът на отбраната Красимир Каракачанов ще представи проект за решение за одобряване проект на Закон за изменение и допълнение на Закона за преминаването през и пребиваването на територията на България на съюзнически и на чужди въоръжени сили. \r\nПравителството ще приеме и два проекта за определяне на спечелилите конкурси за концесионери на морските плажове „Приморско – Север“ и „Китен – Атлиман“.", "date": "2018.10.31", "title": "Правителството ще назначи междуведомствена комисия за определяне на критериите за класифициране на язовирите по степен на потенциална опасност"}
{"url": "http://www.focus-news.net/news/2018/10/31/2584622/mkd-loshoto-vreme-obhvana-mnogo-strani-v-evropa-v-italiya-zaginaha-deset-dushi.html", "text": "Бурята, която засегна много европейски държави през последните дни, както и Италия, където десет души загинаха, остави десетки хиляди домакинства на континента без електричество, пише македонското електронно издание  “МКД“ \r\nСлед петте загинали вчера в Италия, един човек загина в област Венето, в североизточната част на страната, след като върху него е паднало дърво, а в Южен Тирол е загинал пожарникар. Жена е била затисната при свлачище в дома й в Трентино, в Северна Италия. \r\nЕдин човек е бил загинал с парапланер на Адриатическото крайбрежие, след като силен вятър го е хвърлил в скалите. Тялото на човек беше извадено  днес от езерото Левико в северната част на Италия. \r\nЧовек е изчезнал  в морето край Калабрия. Яхтата му беше открита вчера на брега. Тялото е било  забелязано в морето, но поради метеорологичните условия спасителите не са успели  да го достигнат. \r\nИталианският печат съобщава, че около 170 туристи и служители в хотел са блокирани на прохода Стелвио, на италианско-швейцарската граница, на височина по-голяма от 2700 метра, поради обилен снеговалеж. \r\nВ Австрия вятър вятър със скорост от 100 км / ч през нощта във вторник отнесе покрива на средновековна крепост над Залцбург. \r\nМалко по-късно гражданска защита е разпоредила, че петстотинте жители на Мур да не напускат домовете си и да се изкачат на горните етажи, поради повишаващото се ниво на реката, което попречи на достъпа до селото. \r\nВ Словения, където е в сила червен код, сърфист изчезна, а крайбрежният град Риека бе наводнен, а в Хърватия бяха прекъснати повечето фериботни линии. \r\nВ швейцарския кантон Тицино много пътища са затворени поради свлачища и наводнение. \r\nВъв Франция, поради снега, паднал в централната част на страната, бяха блокирани около 2000 автомобила и 195 000 домакинства останаха без електричество. \r\nВ Испания, поради силен сняг в Астурия, трафикът е нарушен и около 4700 домакинства са останали без електричество. \r\nВ Чехия железопътният трафик е нарушен сутринта поради силен вятър, който е съборил дървета върху железопътните линии и около 30 000 души са останали без електричество.  Юлиян Марков", "date": "2018.10.31", "title": "„МКД“ : Лошото време обхвана много страни в Европа, в Италия загинаха десет души"}
{"url": "http://www.focus-news.net/news/2018/10/31/2584627/predsedatelyat-na-bsp-sofiya-kaloyan-pargov-shte-poseti-136-ou-lyuben-karavelov-po-povod-denya-na-narodnite-buditeli.html", "text": "От 11.00 часа днес лидерът на БСП – София и заместник-председател на Комисията от образование, култура, наука и културно многообразие в Столичен общински съвет Калоян Паргов посети 136 ОУ „Любен Каравелов“ (на ул. „Димитър Петков“ 116) по повод Деня на народните будители. Това съобщиха от пресцентъра на  БСП - София . Той ще се срещне с педагозите и възпитаниците на столичното училище.", "date": "2018.10.31", "title": "Председателят на БСП - София  Калоян Паргов ще посети 136 ОУ „Любен Каравелов“ по повод Деня на народните будители"}
{"url": "http://www.focus-news.net/news/2018/10/31/2584628/interfaks-rusiya-i-sasht-se-obvinyavat-vzaimno-za-situatsiyata-v-ukrayna.html", "text": "Русия и САЩ се обвиняват взаимно за намеса в мирния процес в Украйна по време на заседание на Съвета за сигурност на ООН, предава  Интерфакс . \r\nРусия се намесва в мирния процес в Украйна и също така забавя обсъждането на споразуменията от Минск, заяви във вторник заместник-представителят на САЩ в ООН Джонатан Коен. \r\n\"За съжаление, Русия продължава да се намесва в мирния процес и, както вярваме, съзнателно забавя тези дискусии и пречи на преговорите между специалния представител Кърт Волкър и руския президентски съветник Владислав Сурков\", каза той на заседание на Съвета за сигурност на ООН. \"Настояваме Русия да спре обструкционните си действия и изкуствени забавяния\", добави той. \r\nСъщевременно Коен отбеляза усилията на Франция и Германия в Нормандския формат, за да се улесни изпълнението на споразуменията от Минск. Коен също така каза, че Съединените щати възнамеряват да запазят санкциите срещу Русия до пълното прилагане на споразуменията от Минск. \"Ще продължим да налагаме санкции на Русия за действията ѝ в Донбас и Крим, докато не изпълни изцяло Минските спогодби и също не върне Кримския полуостров в Украйна\", каза той. Той отбеляза, че Съединените щати се присъединяват към осъждането на намеренията на самопровъзгласилите се Луганскска народна република и Донецка народна република  да проведат избори.  Юлиян Марков", "date": "2018.10.31", "title": "Интерфакс: Русия и САЩ се обвиняват взаимно за ситуацията в Украйна"}
{"url": "http://www.focus-news.net/news/2018/10/31/2584626/denyat-31-oktomvri-v-balgarskata-istoriya.html", "text": "На тази дата през 1930 г. в катедралата „Св. Александър Невски“ цар Борис III се венчава за принцеса Йоанна Савойска по православния обряд. През 1869 г.се основава Българският революционен централен комитет (БРЦК). На същата дата през 1912 г. Българската армия овладява Мидия – град в Турция в близост до Мраморно море. През 2013 г. е даден старт на строителството на газопровода \"Южен поток\" на българска територия при село Расово. 31 октомври е обявен за Международен ден на Черно море. \r\n2013 г. \r\nДаден е старт на строителството на газопровода \"Южен поток\" на българска територия при село Расово. \r\n2005 г. \r\nС указ на президента се връчва орден \"Стара планина\" на Любомир Левчев за изключително големите му заслуги към Република България за развитието и популяризирането на българското изкуство и култура и по повод 70 години от рождението му. \r\n2003 г. \r\nС президентски указ се връчва орден \"Стара планина\" на Артуро Хотон Рислер, извънреден и пълномощен посланик на Република Аржентина в Република България и на Овидиу Дранга, начални на политико-военния направляващ комитет на Многонационалните мирни сили за Югоизточна Европа. \r\n2002 г. \r\nВицепремиерът и министър на регионалното развитие и благоустройството Костадин Паскалев подава оставка заради отсъствие на политическо доверие към него от правителството и парламентарното мнозинство. \r\nМинистър-председателят Симеон Сакскобургготски заминава на двудневно работно посещение в Гърция, където се договаря с гръцкия премиер Костас Симитис за изграждането на нефтопровода Бургас-Алексанруполис. Двете страни се договарят да участват с по 33 %, какъвто дял има и Русия. \r\nИдеята за изграждането на петролопровода Бургас-Александруполис принадлежи на президентите на най-мощните гръцки финансови и петролни групировки - Янис Лацис и Димитрис Копелузос. През юли 1994 г. от гръцка страна започват преговори с България и Русия за изграждане на петролопровода. Мотивите, които обединяват гръцко-руската инициатива, са да се избегне турския контрол в Босфора и Дарданелите, като заедно с това се осигури евтино транспортирана суровина за гръцката промишленост и танкерния флот. За периода 1994-1998 г. Русия претърпява загуби от 800 млн. долара заради турското решение по екологични съображения да ограничи танкерния трафик през Проливите. Икономическата изгода за България и Гърция от транзитирането на нефт по трасето грубо се изчислява на 600-900 млн. долара. Нефтопроводът между българското пристанище Бургас и гръцкото Александропулис е с приблизителна дължина от 256 км. Той удължава линията за пренос на суров нефт от Казахстан до руското черноморско пристанище Новоросийск. \r\n2001 г. \r\nВъв връзка с изтичащите 100 дни от управлението на новото правителство на НДСВ с премиер Симеон Сакскобургготски ОДС и БСП излизат с критични становища. ОДС озаглавява своя документ \"100 дни на излъганите надежди на българина, на управленски хаос и немощ\", а БСП - \"100 дни от 800 - излъгани очаквания\". \r\n2000 г. \r\nНационалният изпълнителен съвет (НИС) на СДС избира за нов организационен секретар Екатерина Михайлова, а за нов член на НИС - Росица Тоткова, заместник-председател на парламентарната група. За заместник на Христо Бисеров като председател на Комисията по национална сигурност е предложен областният лидер на СДС от Пловдив Йордан Бакалов, а на Комисията по бюджет и финанси - Христо Христов. \r\nНационалният статистически институт (НСИ) изнася данни, според които отрицателният външнотърговски баланс на България е 727 000 000 долара. Според изнесената информация България внася с 30 % повече стоки, отколкото изнася. Най-оживени са търговските връзки с Италия, Германия, Гърция. \r\n1998 г. \r\nСъздаден е Социалдемократически съюз от Българската социалдемократическа партия (БСДП) и Обединения блок на труда (ОБТ). Съпредседатели стават д-р Петър Дертлиев и проф. Кръстьо Петков (на снимката). \r\nД-р Петър Дертлиев е роден на 7 април 1916 г. в с. Писарово, Плевенско. Завършва медицина. Заради социалдемократическите си идеи е репресиран и преди, и след 9 септември 1944 г. След 10 ноември 1989 г. се включва активно в обществено-политическия живот на страната. Той е един от инициаторите за възстановяване на Българската социалдемократическа партия (БСДП) и включването й в СДС. Лидер е на БСДП след възстановяването й. Депутат е в VII-то Велико народно събрание. Избран е от квотата на СДС. През 1990 г. е кандидат за президент на България. Д-р Петър Дертлиев умира на 5 ноември 2000 г. \r\nКръстьо Илиев Петков е роден на 18 ноември 1943 г. в гр. Димово, Видинска област. Завършва политическа икономия във Висшия икономически институт \"Карл Маркс\" (днес Университет за национално и световно стопанство). Работи в Института по труда, в Профсъюзния институт \"Георги Димитров\" и в Института по социология към БАН. От 1990 г. преминава на профсъюзна работа - председател е на Конфедерацията на независимите синдикати в България (КНСБ), от 1997 г. се включва и в политическия живот на страната като става учредител и председател на Обединения блок на труда. \r\n1990 г. \r\nВ София е учреден Обединен земеделски съюз (ОЗС). Той е регистриран през ноември с.г. Негови съпредседатели са Георги Андреев и Йордан Садовски. През октомври 1997 г. заедно с БЗНС \"Врабча 1\", БЗНС \"Врабча 1\" (Димитър Гичев) и Българския земеделски младежки съюз образува нова формация Земеделски съюз, възглавена от Атанас Железчев. \r\n1973 г. \r\nПриет е Закон за народното здраве. Потвърдена е забраната на частната медицинска практика. Законът е публикуван на 6 ноември същата година. \r\n1948 г. \r\nПодписана е търговска спогодба между България и Кралство Холандия. \r\n1930 г. \r\nВ катедралата \"Св. Александър Невски\" цар Борис III се венчава за принцеса Йоанна Савойска по православния обряд. Католическият обряд е извършен по-рано, на 25 октомври, в църквата \"Св. Франциск\" в Асизи, Италия. \r\n1922 г. \r\nПостоянното присъствие на БЗНС нарежда да се създаде \"Земеделска народна гвардия\" - пеша и конна, с главнокомандващ Райко Даскалов. \r\n1920 г. \r\nИзготвен е протокол за сливане на Либералната (радослависти), Народнолибералната (генадиевисти) и Младолибералната партии. От 27 до 29 ноември трите партии провеждат успоредни конгреси, на които одобряват протокола и учредяват Националлиберална партия с орган в. \"Независимост\". \r\nНационаллибералната партия (НЛП) изразява интересите на търговско-промишлената буржоазия, едрите земевладелци и дребните стокопроизводители. Ръководството на партията се осъществява от Централно бюро. Поради своя разнороден състав и съществуващите групи в различните политически партии, от които е създадена, фракционните борби в Националлибералната партия не престават през целия период от нейното съществуване. \r\n1915 г. \r\nПодразделения от 22-ри пехотен полк и Конната дивизия освобождават Прилеп. \r\nПрилеп е град в Европа, в днешна Република Македония. През 6-7 век е славянско поселение. През 7 век е средище на прабългарите на Кубер. През 1202 г. е присъединен към българската държава. През 13 век е превърнат в административно средище и област към българската държава. През 1246 г.  е превзет от Епирското деспотство, през 1254 г. от Никейската империя, през 1334 г. е превзет от Сръбското кралство. През 1366 г. става столица на владението на Вълкашин, след смъртта му през 1371 г. Прилеп става владение на Крали Марко (феодален владетел в периода 1371-1395 на част от югозападните български земи с център Прилеп). През османското робство Прилеп е занаятчийски и търговски център. От 1913 г. според Букурещкия мирен договор е включен в пределите на Сръбското кралство. \r\n1912 г. \r\nОт 1-ва и 3-а армия Главното командване създава „Обединена армия\" за Чатал-джанската операция с командващ генерал-лейтенант Радко Димитриев. \r\nБългарската армия овладява Мидия. Мидия е град в Турция в близост до Мраморно море. \r\n1886 г. \r\nВъпреки забраната на Русия регенството свиква Велико народно събрание в Търново за избор на нов княз на мястото на детронирания Александър Батенберг. Това се приема като проява на независимост от страна на българските управници спрямо постоянните и груби намеси на Русия във вътрешните работи на България. \r\n1877 г. \r\nПо време на Руско-турската освободителна война (1877-1878 г.) генерал Й. Гурко е назначен за командващ на Западния отряд. Същия ден турските войски се оттеглят от с. Долни Дъбник. \r\n1869 г. \r\nОсновава се Българският революционен централен комитет (БРЦК).  \r\nБългарски революционен централен комитет е организация на българското националнореволюционно движение, създадена в Букурещ с цел да пропагандира революционните идеи и окаже съдействие за политическа и идейна подготовка на българската национална революция. БРЦК е приемник на революционните традиции на българския народ в борбата му против османското владичество, на крупното дело на Г. С. Раковски, поставил началото на организираното българско националнореволюционно движение. \r\n1817 г. \r\nСултански ферман разпорежда да се вземат необходимите мерки за възвръщане на забягнали вакъфски селяни от Свищовско: \"където и да се намерят, ако не са били вече записани към някое аваризхане и ако не са минали повече от десет години, да се върнат и да се заселят в коренните си села, където са живели от старо време\". \r\nВакъф в Османската империя е движимо или недвижимо приходоносно имущество, включително поземлени имоти, предоставени по волята на притежателя им за издържане на мюсюлмански религиозни и благотворителни институции в империята.  На тази дата са родени:   \r\n1934 г. \r\nРоден е в Пловдив художникът Йоан Левиев. През 1958 г. завършва Художествената Академия в София, специалност “Декоративно - монументална живопис” при проф. Г. Богданов. Сред картините, свързани тематично с родния му град, са “Зора над Пловдив” (1970 г., НХГ), “Спомен за Паша Христова” (1972 г., НХГ), “Баща ми” (1974 г.), “Къща на Главната улица” (1978 г.) и др. Автор е на мащабни стенописи и мозаични пана - във Висшия селскостопански институт (“Земята и човекът, 1960 г., 1967 г.), в хотел “Марица” (“Из икономическия живот на Пловдив”, 1966 г.) и др. \r\nПрави сценично оформление на оперните постановки – “Антигона 43 от Л. Пипков, “Юлска нощ” и др. Умира на 11 март 1994 г. в Пловдив. \r\n1919 г. \r\nРоден е Иван Василев – български биолог, хелминтолог, академик (от 1984 г.) и изобретател. \r\n1906 г. \r\nРоден е Славчо Милошев Атанасов – български издател. \r\n1891 г. \r\nРоден е Никола Захариев Табаков – български педагог, публицист и обществен деятел. На тази дата умират: \r\n1989 г. \r\nУмира Георги Иванов Парцалев – български драматичен и филмов актьор. През 1950 г завършва медицина в СУ “Св. Климент Охридски”. Той е артист в Държавния сатиричния театър от създаването му през 1957 г. Изявява се в комедийния жанр. Част от ролите му са: Осип (\"Ревизор\" от Н. В. Гогол), Вражалец (\"Вражалец\" от С. Л. Костов), Хаджи Смион (\"Чичовци\" от И. Вазов) и др. В киното дебютира през 1958 г. в образа на Полянски от филма \"Любимец 13\". Сред запомнящите се негови персонажи са: Методи Рашков (\"Сиромашко лято\", 1973 г.; награда за най-добра мъжка роля на международния кинофестивал \"Готвалдов\", Прага, 1974 г.), Димо (\"Роялът\", 1978 г.) и др. Играе още във филмите „Привързаният балон” (1967 г.), „Кит”, „Петимата от Моби Дик” (1970 г.), „С деца на море” (1972 г.), „Баща ми бояджията” (1974 г.), „Два диоптъра далекогледство” (1976 г.), „13-тата годеница на принца”, „Тримата от запаса” (1971 г.) и др. \r\n1959 г. \r\nУмира Стефан Василев Манов – български политик, журналист и общественик, един от ръководителите на троцкистите в България. \r\n1946 г. \r\nУмира Александър Михайлов Паскалев – български книгоиздател. \r\n1907 г. \r\nУмира Мария Димитрова Канели – българска драматична артистка, съпруга на Радул Канели. През 1900 г. специализира театрално изкуство в Париж. Артистичната си дейност започва през 1890 г. в театралната трупа на К. Сапунов с ролята на Ева от “Поема на злото” по Ст. Михайловски. Актриса е в драматичния отдел на столичната драматично-оперна трупа (1891 г.), в театър “Зора” (1892-1894 г.), в театър “Сълза и смях” (1894-1904 г.) и в Народния театър (1904-1906 г.). Изпълнява роли в драми на А. Н. Островски, Молиер, Фр. Шилер, У. Шекспир, Ив. Вазов. \r\n1898 г. \r\nУмира Йосиф Методиев Ковачев – български учител. Учи в Белградската и Киевската духовни семинарии. От 1888 г. е преподавател във Висшето училище в София. Автор е на “Школска педагогика” (1873 г.), “Ръководство за четене и писане по звучната метода” и др.  За изготвянето на историческата справка на Агенция “Фокус” са използвани следните източници:  \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2018.10.31", "title": "Денят 31 октомври в българската история"}
{"url": "http://www.focus-news.net/news/2018/10/31/2584629/sofiya-v-doma-na-evropa-shte-se-sastoi-preskonferentsiya-s-chlenovete-na-evropeyskiya-parlament-ot-komisiyata-po-zemedelie-i-razvitie-na-selskite-rayoni.html", "text": "Евродепутати от Италия, Германия, Белгия, Испания, Франция и Полша, които са членове на Комисията по земеделие и развитие на селските райони (AGRI) към Европейския парламент (ЕП) са на официално посещение в България по покана на българските си колеги Момчил Неков и Владимир Уручев. Това съобщиха от  пресофиса на Момчил Неков . От 13.00 часа днес в Дома на Европа (на ул. „Г. С. Раковски“ № 124) в София ще се състои пресконференция на членовете на Европейския парламент от Комисията по земеделие и развитие на селските райони Чеслав Адам Шекерски (председател на комисията), Момчил Неков и Владимир Уручев. \r\nЦелта на работното посещение е да даде възможност на членовете на Комисията по земеделие и развитие на селските райони да се запознаят с опита и предизвикателствата, които срещат българските власти и земеделски производители във връзка с изпълнението на Общата селскостопанска политика на ЕС, както и техните позиции и предложения за бъдещото ѝ развитие след 2020 г.", "date": "2018.10.31", "title": "София: В Дома на Европа ще се състои пресконференция с членовете на Европейския парламент от Комисията по земеделие и развитие на селските райони"}
{"url": "http://www.focus-news.net/news/2018/10/31/2584619/parlamentat-shte-razgleda-na-vtoro-chetene-noviya-zakon-za-kibersigurnostta.html", "text": "Парламентът ще разгледа на второ четене новия Закон за киберсигурността. Това предвижда седмичната проектопрограма за работа на  Народното събрание . Проектът на Закон за киберсигурност има за цел в националното законодателство да бъдат въведени изискванията на европейска директива. Законът урежда дейностите по организацията, управлението и контрола на киберсигурността, в това число всички дейности и проекти по киберотбрана и по противодействие на киберпрестъпността. Със закона се създава система за киберсигурност. Предвидено е тя да бъде част от системата за защита на националната сигурност. Управлението и организацията на системата се осъществява от Министерски съвет, а за подпомагане на дейности към правителството се създава Съвет по киберсигурност. Председател на този съвет е заместник-министър председател, определен от премиера.  \r\nДепутатите ще разгледат и промените в Закона за авторското право и сродните му права на второ четене. С измененията се транспонира европейска директива зс която се въвеждат нови възможности за свободно използване на писмени произведения от незрящи лица или лица с физически увреждания. Допуска се изготвянето на копия в алтернативен формат, достъпен за хората с увреждания - Брайлов шрифт, едър шрифт, адаптирана електронна книга, звукозапис на съдържанието на писмено произведение (аудиокнига), радиопредаване и други.  \r\nНа вниманието на депутатите се поставя и докладът за изпълнението на Закона за експортния контрол на продукти, свързани с отбраната, и на изделия и технологии с двойна употреба през 2017 г.", "date": "2018.10.31", "title": "Парламентът ще разгледа на второ четене новия Закон за киберсигурността"}
{"url": "http://www.focus-news.net/news/2018/10/31/2584632/literaturen-salon-lege-10-organizira-vecher-posvetena-na-denya-na-narodnite-buditeli.html", "text": "Литературен салон „Леге 10“ организира вечер, посветена на Деня на народните будители - 1 ноември. Това съобщиха от пресцентъра на  БСП - София . Събитието ще се състои от 18.00 часа днес в залата на Градския съвет на БСП - София на ул. „Леге“ 10, ет. 1.", "date": "2018.10.31", "title": "Литературен салон „Леге 10“ организира вечер, посветена на Деня на народните будители"}
{"url": "http://www.focus-news.net/news/2018/10/31/2584634/blagoevgrad-kamernata-opera-shte-iznese-kontsert-posveten-na-denya-na-narodnite-buditeli.html", "text": "Камерна опера – Благоевград ще изнесе концерт, посветен на Деня на народните будители - 1 ноември. Това съобщиха от пресцентъра на  Община Благоевград . Музикалното събитие ще се проведе от 18.00 часа тази вечер в оркестровата зала на Камерна опера. Концертът се провежда под мотото „Музикални шедьоври“, а за доброто настроение на жителите и гостите на Благоевград ще се погрижат солистите на Камерна опера Теодора Петрова, Борис Тасков и Добромир Момеков, клавирен съпровод Милена Томанова. В програмата са включени арии и дуети от Верди, Доницети, Пучини, Жорж Бизе и други. \r\nКамерна опера присъства осезаемо в културния живот на Благоевград и региона. Институтът е една от водещите музикални формации и радва своята публика с редовните си концерти, както и с представленията на различни камерни заглавия.", "date": "2018.10.31", "title": "Благоевград: Камерната опера ще изнесе концерт, посветен на Деня на народните будители"}
{"url": "http://www.focus-news.net/news/2018/10/31/2584633/denyat-31-oktomvri-v-svetovnata-istoriya.html", "text": "През 1517 г. е поставено началото на Реформацията, след като професорът по теология във Витенберг Мартин Лутер закача своите 95 тезиса срещу папските индулгенции на вратата на местната църква. \r\nПодразделения от 22-ри пехотен полк и Конната дивизия освобождават през 1915 г. Прилеп. На тази дата през 1833 г. руският поет Александър Пушкин завършва поемата си “Медният конник”. Русия обявява през 1870 г., че повече няма да зачита Парижкия мирен договор, подписан в края на Кримската война, който й забранява да има военен флот в Черно море. \r\nШотландецът Джон Дънлоп патентова през 1888 г. надуваемата гума за велосипед, която по-късно влиза в широка употреба в автомобилостроенето. \r\nв САЩ през 1941 г. е завършен мемориалът в планината Ръшмор. В камъка са изсечени главите на четирима американски президенти - Джордж Вашингтон, Томас Джеферсън, Абрахам Линкълн и Теодор Рузвелт като символи съответно на раждането, философията, обединението и експанзията на нацията. \r\nВ Освиенцим през 1944 г. е извършена последната масова екзекуция в газова камера. На тази дата се отбелязва Хелоуин най-вече в англоговорящите страни Великобритания, Ирландия, Канада и САЩ. Патентована е надуваемата гума; завършен е мемориалът в планината Ръшмор.  \r\n2017 г. \r\n8 души са убити от шофьор на пикап в центъра на Ню Йорк, който прегазва хора и велосипедисти в Манхатън, след което излиза, крещейки „Аллах акбар“. Поне 15 са ранени в атаката, обявена за терористичен акт.  \r\n2017 г. \r\nСамоубийствен бомбен атентат в столицата на Афганистан Кабул убива най-малко 8 цивилни и оставя много ранени. \r\n2017 г. \r\nСрутване на тунел след ядрен тест в Северна Корея убива над 200 работници. \r\n2015 г. \r\nРуски самолет Airbus A321-200, рег. EI-ETJ с 212 пътници на борда, изпълняващ полет 7K-9268 от Шарм-ел-Шейх за Санкт Петербург падна на Синайския полуостров. Всички пътници загиват. \r\n2014 г. \r\nПрезидентът на Буркина Фасо Бобо Диуласо подава оставка. \r\nПри изпитание частният космически кораб SpaceShipTwo се взривява в пустинята Мохаве. \r\n2011 г. \r\nГлобалната популация на хората достига седем милиарда. Този ден вече е признат от Организацията на обединените нации като \"Денят на седемте милиарда\". \r\n2010 г. \r\nАтентатор камикадзе се взривява на централния площад \"Тексим\" в европейската част на Истанбул. Ранени са 32-ма души. \r\n2007 г. \r\nАтентат в автобус в руския град Толиати. 8 души умират, над 50 са ранени. \r\n2001 г. \r\nВ щата Масачусетс е приет специален закон (Вси светии), с който са оправдани Салемските вещици. \r\nСалемските вещици са жени от гр. Салем (щат Масачусетс, САЩ) осъдени през 1692 г. за вещерство. Тяхната история е най-популярната драма с преследване на вещици в САЩ, разиграла се през 90-те години на XVII век. През февруари 1692 г. дъщерята на салемския проповедник - 9-годишната Елизабет Парис, и братовчедка и Абигейл Уилямс получават необичайни пристъпи с гърчове, състояния на транс крясъци и изричане на мистериозни \"заклинания\". Според лекарите и проповедниците двете са обзети от сили на Сатаната. Като виновни за тяхното състояние децата посочват 3 жени - Сара Гууд, Сара Осбърн и робинята Титуба. При разпитите робинята Титуба заявява, че има заговор на вещици целящ унищожаване на пуританите в Салем. Така започва лов на вещици в целия Масачусетс. През май 1692 г. е създаден специален съд, който да признава за достоверни показанията за магически явления. Заседанията се провеждат в запазената и до днес “къща на вещиците”. Показанията са изтръгвани по насилствен начин. Убити са 24 заподозрени. Истерията приключва през октомври 1692 г. и губернаторът отменя специалния съд. На 31 октомври 2001 г., чрез специален закон на щата Масачусетс, Салемските вещици са оправдани. \r\n2000 г. \r\nПрезидентът на САЩ – Бил Клинтън подписва закон за безвизов вход в страната. Така чуждестранните туристи и бизнесмени могат да пристигат в САЩ без да преминават през дългата процедура за оформяне на визи. \r\nБил Клинтън (Уилям Джеферсън) е роден на 19 октомври 1946 г. в Хоуп, щат Арканзас, САЩ - американски политик, 42-и президент на САЩ (1993-2001 г.) от Демократическата партия (вторият след Р. Никсън, срещу когото е приложен импийчмънт). Завършва Джорджтаунския университет във Вашингтон (1968 г.). Посещава Оксфордския университет и защитава научна степен в Йейл (1973 г.). Участва в предизборна кампания на Джордж Макгавъм (1972 г.). Преподава в университета в Арканзас (1973-1976 г.); избран е за главен прокурор на същия щат. Достига политически връх на САЩ рекордно бързо - на 32 години е най-младият губернатор (щат Арканзас, 1978 г.); на 46 години е най-младият президент след Дж. Кенеди. През 1993 г. печели президентските избори, побеждавайки Дж. Буш, с програма за намаляване на бюджетния дефицит в САЩ и с договор за свободна търговия със Северна Америка. Води центристка политика; задълбочава политическите отношения с Русия и Китай. Посредничи за подписване на мирното споразумение за Босна в Дейтън, щат Охайо (1995 г.); подкрепя военната намеса на НАТО в Косово, за да бъде спрян геноцидът на Слободан Милошевич над косовските албанци (1999 г.); посещава България през 1999 г. \r\n1999 г. \r\nНа втория тур на президентските избори в Украйна се класират Леонид Кучма и П. Симоненко.  \r\nЛеонид Кучма е роден през 1938 г. Той е украински политик и държавник. Специалист по ракетна техника и космически технологии, проф., д-р на техническите науки. Работил е в ракетнокосмическата промишленост на СССР, а от 1966 до 1989 г. е на ръководни постове на космодрума “Байконур”. Министър-председател на Украйна (1992/1993 г.), президент от 1994 г., преизбран за втори мандат през 1999 г. \r\n1968 г. \r\nПрезидентът на САЩ Линдън Джонсън обявява края на бомбардировките във Виетнам. \r\nВ Индианаполис, щата Индиана (САЩ) по време на изпълнения на фигуристи в Индиана Стейт Феърграундс Колизеум се взривява изтичащ пропан бутан, в резултат на което загиват 74 души. Ранените са около 400 души.  \r\nЕксплозиите са две, като вдига във въздуха човеши тела на височина 60 метра. Колизеят е възстановен и все още се използва за различни мероприятия, като през 1991 г. името му вече е “Пепси Колизеум”. \r\n1952 г. \r\nВ Тихия океан САЩ реализират първия в света опит с водородна бомба. Силата на експлозията е изненадваща дори за американските учени. Бомбата отваря кратер, широк километър и половина, а образувалото се огнено кълбо само за една минута достига височина от 13 километра. Това е най-голямата до този момент бомбена експлозия - хиляда пъти по-мощна от атомната бомба, хвърлена над Хирошима. \"Бащата на атомната бомба\" Робърт Опенхаймър предупреждава, че се отваря вратата към едно съвсем ново измерение на поразяваща сила, което може да причини унищожението на цялото човечество. \r\n1944 г. \r\nВ Освиенцим е извършена последната масова екзекуция в газова камера. \r\nОсвиенцим е най-големият концлагер (1940-1945 г.), създаден от германските нацисти около гр. Освиенцим (немско име: Аушвиц) до Краков. В \"Освиенцим\" са умъртвени или са загинали от глад и болести около 4 млн. души, предимно евреи и поляци. В момента концлагера е музей, който е включен в Списъка на световното наследство на ЮНЕСКО. \r\n1941 г. \r\nВ САЩ е завършен мемориалът в планината Ръшмор. В камък са изсечени главите на четирима американски президенти - Джордж Вашингтон, Томас Джеферсън, Абрахам Линкълн и Теодор Рузвелт като символи съответно на раждането, философията, обединението и експанзията на нацията. \r\nАмериканските военновъздушни сили загубват първия си военен кораб в хода на Втората световна война. При Рейкявик конвойният кораб “Ребен Джеймс” е потопен от немска подводница. \r\n1922 г. \r\nБенито Мусолини става министър-председател на Италия. \r\n1920 г. \r\nИзготвен е протокол за сливане на Либералната (радослависти), Народнолибералната (генадиевисти) и Младолибералната партии. От 27 до 29 ноември трите партии провеждат успоредни конгреси, на които одобряват протокола и учредяват Националлиберална партия с орган в. \"Независимост\". \r\nНационаллибералната партия (НЛП) изразява интересите на търговско-промишлената буржоазия, едрите земевладелци и дребните стокопроизводители. Ръководството на партията се осъществява от Централно бюро. Поради своя разнороден състав и съществуващите групи в различните политически партии, от които е създадена, фракционните борби в Националлибералната партия не престават през целия период от нейното съществуване. \r\n1918 г. \r\nЕвропа е засегната от най-голямата и унищожителна епидемия на XX в. За по-малко от година по целия свят от грип умират над 20 милиона, което е почти два пъти повече от жертвите на Първата световна война. \r\n1888 г. \r\nШотландецът Джон Дънлоп патентова надуваемата гума за велосипед, която по-късно влиза в широка употреба в автомобилостроенето. \r\n1876 г. \r\nЧудовищен циклон опустошава Индия, жертвите са над 200 000 души. \r\n1870 г. \r\nРусия обявява, че повече няма да зачита Парижкия мирен договор (1856 г.), подписан в края на Кримската война, който й забранява да има военен флот в Черно море. \r\n1869 г. \r\nВ Монреал, Канада излиза първият канадски вестник, който съдържа фотографии – “Канейдиън Илюстрейтид Нюз”. \r\nВестникът излиза в периода 1869-1883 г. Известен е с фотогравюрите си – фотографии с подсилен контраст. \r\n1864 г. \r\nНевада става 36-тия щат на САЩ. \r\n1833 г. \r\nРуският поет Александър Пушкин завършва поемата си “Медният конник”. \r\n1817 г. \r\nСултански ферман разпорежда да се вземат необходимите мерки за възвръщане на забягнали вакъфски селяни от Свищовско: \"където и да се намерят, ако не са били вече записани към някое аваризхане и ако не са минали повече от десет години, да се върнат и да се заселят в коренните си села, където са живели от старо време\". \r\nВакъф в Османската империя е движимо или недвижимо приходоносно имущество, включително поземлени имоти, предоставени по волята на притежателя им за издържане на мюсюлмански религиозни и благотворителни институции в империята. \r\n1815 г. \r\nАнгличанинът Хъмфри Деви патентова миньорската лампа. \r\n1793 г. \r\nВ Париж по време на Великата френска революция е гилотиниран лидерът на партията на жирондистите Жак Пиер Брисо. Той е роден на 15 януари 1754 г. Като водещ член на жирондистите приема името Уорвил. Жирондата е политическа партия, отстояваща интересите на едрата буржоазия. \r\n1517 г. \r\nПоставено е началото на Реформацията, след като професорът по теология във Витенберг Мартин Лутер закача своите 95 тезиса срещу папските индулгенции на вратата на местната църква. На тази дата са родени:  \r\n1931 г. \r\nРоден е Дан Ратер – американски телевизионен журналист. Работи в телевизионната компания \"СBS\". Ратер е смятан от специалистите за най-добрия съвременен телевизионен журналист. Американските общественици, политици и интелектуалци смятат за особена чест участието си в неговите предавания.  \r\n1887 г. \r\nРоден е Чан Кайши (Цзян Цзе-ши) – китайски общественик, политик; генералисимус от 1926 г. \r\n1854 г. \r\nРоден е Ото Свердруп – норвежки полярен изследовател. \r\n1846 г. \r\nРоден е Едмондо Де Амичис – италиански писател. \r\n1835 г. \r\nРоден е Адолф Байер – немски химик органик. От 1872 г. е професор в Страсбургския, а от 1875 г. и в Мюнхенския университет. Прави опити за изкуствен синтез на индиго и установява неговия строеж. Изследва пироловите и пиридоновите основи на съединенията от групата на пикочната киселина. През 1885 г. се опитва да обясни относителната устойчивост на различни съединения на въглеводорода с циклична структура. Основните му трудове са в областта на синтеза на оцветителите и алицикличните съединения и по стереохимия. През 1888 г. въвежда понятието \"цис-транс-изомерия\". През 1905 г. получава Нобелова награда за химия. Умира на 20 август 1917 г. в Щарнберг, близо до Мюнхен. \r\n1795 г. \r\nРоден е Джон Кийтс – английски поет романтик. \r\n1424 г. \r\nРоден е Владислав III Ягело – полски крал (1434-1444 г.) и крал на Унгария (1440-1444 г.). Заедно с трансилванския воевода Янош Хуняди възглавява двата големи похода (1443-1444 г.) за прогонване на османските нашественици от Европа. На тази дата умират: \r\n1926 г. \r\nУмира магьосникът Хари Худини от гангрена и перитонит, който се развива след възпаление на апендикса. \r\n1918 г. \r\nУмира Егон Шиле – австрийски живописец и график. Роден е на 12 юни 1890 г. в Тулен, Долна Австрия. Учи във Виенската художествена академия (1906-1909 г.). Той е представител на стила “модерн” и предшественик на експресионизма. Рисува портрети, пейзажи и фигурални композиции. \r\n2006 г. \r\nУмира Питер Бота, бивш президент на ЮАР, известен с инициалите „P. W.“ и с псевдонима си Големия крокодил. \r\n2002 г. \r\nУмира Михалис Стасинопулос, президент на Гърция в периода 18 декември 1974 - 19 юни 1975. \r\n1993 г. \r\nУмира Федерико Фелини – италиански сценарист и режисьор. \r\n1986 г. \r\nУмира Робърт Сандърс Мъликен – американски физико-химик. Лауреат на Нобелова награда (1966 г.) за изследване на химическите връзки и електродните структури на молекулите чрез метода на молекулните орбити. По време на Втората световна война работи по проекта за американското ядрено оръжие. Той е един от първите, които използват компютърните методи за изследване на молекулярната структура (50-те години на двадесети век). \r\n1984 г. \r\nУмира Индира Ганди – индийска общественичка и държавник. Дъщеря на Джавахарлал Неру. Получава образованието си в Швейцария, Англия и Индия. Член е на партията Индийски национален конгрес. През 1938 г. става един от лидерите на партията. Участва в националноосвободителното движение. От 1964 г. заема различни министерски постове. Индира Ганди е министър-председател на Индия в периода 1967-1977 г. и отново от 1980 до 1989 г. Става жертва на атентат, организиран от политическите й противници. Застреляна е от неин охранител в Делхи. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2018.10.31", "title": "Денят 31 октомври в световната история"}
{"url": "http://www.focus-news.net/news/2018/10/31/2584631/v-gd-natsionalna-politsiya-shte-se-provede-brifing-vav-vrazka-s-nachaloto-na-aktsiya-zima.html", "text": "В ГД „Национална полиция“ ще се проведе брифинг във връзка с началото на Акция „Зима“. Това съобщиха от пресцентъра на  МВР . В събитието ще участват представители на „Пътна полиция“, СБА, БЧК, производители на горива, автомобили и застрахователи. Брифингът ще се състои от 11.00 часа в сградата на ГД „Национална полиция“.", "date": "2018.10.31", "title": "В ГД „Национална полиция“ ще се проведе брифинг във връзка с началото на Акция „Зима“"}
{"url": "http://www.focus-news.net/news/2018/10/31/2584635/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата на 31 октомври. Това съобщиха от пресцентъра на  дружеството . \r\nВъв връзка с подмяна на уличен водопровод на ул. „Константин Иречек“ в кв. „Крива река“ се налага спиране на водоподаването от 10.00 до 20.00 часа на клиентите на „Софийска вода”, живеещи в района на: ул. „Яков Крайков“, ул. „Св. Георги Софийски“, бул. „Пенчо Славейков“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Константин Иречек“ ъгъла с ул. „Даскал Манол“. \r\nВъв връзка с подмяна на сградно водопроводно отклонение на ул. „Владайска“ в Центъра се налага спиране на водоподаването от 10.00 до 18.00 часа на клиентите на „Софийска вода”, живеещи в района на: ул. „Владайска“ от бул. „Христо Ботев“ до ул. „Ивайло“; ул. „Тодор Бурмов“ от ул. „Владайска“ до ул. „Дамян Груев“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Владайска“ ъгъла с ул. „Тодор Бурмов“. \r\nВъв връзка с монтаж на водомерен възел на ул. „Кюстендил“ в жк. „Белите брези“ се налага спиране на водоподаването от 10.00 до 14.00 часа на клиентите на „Софийска вода”, живеещи в района на: ул. „Кюстендил“ от ул. „Царево село“ до бул. „Гоце Делчев“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Гоце Делчев“ ъгъла с ул. „Кюстендил“. \r\nВъв връзка с прекъсване на сградно водопроводно отклонение  на ул. „Бунтовник“ в жк. „Лозенец“ се налага спиране на водоподаването от 10.00 до 19.30 часа на клиентите на „Софийска вода”, живеещи в района на: ул. „Бунтовник“  от бул. „Черни връх“ до ул. „Николай Лилиев“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Бунтовник“ ъгъла с ул. „Николай Лилиев“. \r\nВъв връзка с изграждане на сградно водопроводно отклонение на ул. 50 в кв. „Враждебна“ се налага спиране на водоподаването от 08.30 до 17.00 часа на клиентите на „Софийска вода”, живеещи в района на: ул. 50, ул. 47. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 50 №11. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на „Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството -  .", "date": "2018.10.31", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2018/10/31/2584630/otbelyazvame-mezhdunarodniya-den-na-cherno-more.html", "text": "На 31 октомври отбелязваме Международния ден на Черно море. В началото на деветдесетте години на 20 век учени стигат до заключението, че способността на Черно море да се възстановява от замърсяването, причинено от хората, е близо до критичната си граница. Ако тя бъде премината, може да настъпят необратими промени, които да преобразят живота на целия регион и милионите хора, които живеят в него. Ето защо на 31 октомври 1996 г. шестте държави, граничещи с Черно море – България, Румъния, Украйна, Русия, Грузия и Турция, подписват Стратегическият план за действие за възстановяване и опазване на Черно море. От тогава този ден е прието да се отбелязва като Международен ден на Черно море. Документът очертава рамката на сътрудничество между черноморските държави по отношение състоянието и бъдещето на Черно море и региона. \r\nСтратегическият план е разработен въз основа на подписаните по-рано Букурещка конвенция и Одеска декларация и предвижда близо 60 конкретни стъпки, които да помогнат за опазването на Черно море от замърсяване.  \r\nОт 2009 г. е в сила е обновен Стратегически план за действие за опазване на околната среда и възстановяване на Черно море. В него са заложени дългосрочни цели за качеството на черноморската екосистема, конкретни мерки за намаляване на замърсяването, подобряване на управлението на живите ресурси, насърчаване на човешкото развитие по начин, който не компрометира околната среда, и предприемане на стъпки за финансиране на екологични проекти.", "date": "2018.10.31", "title": "Отбелязваме Международния ден на Черно море"}
{"url": "http://www.focus-news.net/news/2018/10/31/2584636/pregled-na-osnovnite-temi-v-starozagorskiya-pechat.html", "text": "„Откриха новата сграда на Технически колеж - Казанлък, обновена с помощта на местния бизнес“ е водещо заглавие от страниците на вестник  „Старозагорски новини“ . Студентите от Технически колеж - Казанлък, вече ще учат в нова сграда - обновената и модернизирана бивша Професионална гимназия по строителство в града. С решение от март т.г. тя е предоставена за ползване и стопанисване на Технически университет - София, за нуждите на колежа. Ремонтните дейности започнаха след съвместната инициатива на Община Казанлък, местния бизнес и колежа. \"Преди година дадохме обещание и днес сме тук да покажем, че го спазваме. Огромна благодарност към Община Казанлък и бизнеса. Заедно поставихме началото на обучение, ориентирано към пазара на труда и бизнеса\". С тези думи към гостите на събитието се обърна проф. дтн инж. Георги Михов - ректор на Технически университет - София. Той подчерта, че Казанлък е център на машиностроенето в България и мисията на колежа е свързана с преодоляване на предизвикателството регионът да има нужните специалисти и инженери. \"Колежът ще даде всичко от себе си за качествено образование на студентите си\", категоричен бе проф. Михов. Признателност към всички, приели като личен ангажимент реализацията на колежа и обновяването на сградата, изрази и проф. Ивайло Ганев - директор на Технически колеж - Казанлък: \"Колежът не е самоцел, а кауза и днес в него е надеждата за обучаването на кадри за машиностроителния бизнес в града. Благодарни сме за дарителството от страна на местния бизнес! Явно духът на хората в Казанлък е жив и възрожденският пламък не е угаснал.\" Кметът на Община Казанлък Галина Стоянова също благодари на бизнеса за инициативността му да подкрепя развитието на кадрите, нужни на пазара на труда в града. Като представител на местния бизнес и най-голям работодател почетен плакет от кмета получи изпълнителният директор на \"Арсенал\" АД Николай Ибушев. В ремонтните дейности на сградата, която не е ползвана от години, се включиха над 40 дарители - както фирми, така и физически лица. За обновяването й, продължило близо 3 месеца, бяха събрани над 320 000 лева. Със средствата е подменена старата ел. инсталация с нова, монтирано е LED осветление, отговарящо на всички съвременни изисквания, изградена е отоплителна инсталация с нов котел, монтирани са нови радиатори. Сградата е газифицирана и топлоизолирана. Помещенията са цялостно санирани. Нови са още подовата настилка и санитарните възли. Монтирани са СОТ и видео наблюдение. За преподаване на учебния материал е намерено решение в изграждането на съвременни системи за визуализация. До дни предстои дооборудването на залите с необходимите маси и столове. Тази година Технически колеж - Казанлък, прие студенти за втори път по специалността \"Технология на машиностроенето\". Той е единственото легитимно висше училище в града, звено от Технически университет - София. Студентите в колежа са със същия статут като тези в университета и имат право на: европейски стипендии, участие в студентски практики, които им се заплащат, възможност да продължат обучението си в магистърска програма, участие по програма \"Еразъм\", възможност да учат и работят, като формата на обучение е редовна, а графикът е съобразен със заетостта им. Обучението се провежда от висококвалифицирани преподаватели от Технически университет - София.  \r\n„Има проблеми в издаването на удостоверения за български произход“ е друго заглавие от страниците на ежедневника. Това призна в Стара Загора министърът на правосъдието Цецка Цачева. Работна група ще предложи промени в Закона за българското гражданство, които предстои да бъдат обсъдени до края на настоящата година. \"Има проблеми в издаването на удостоверения за български произход\", призна вчера в Стара Загора министърът на правосъдието Цецка Цачева. Тя разкри, че поради различни нарушения, липса на достатъчно доказателства и други в периода от месец май 2017 г. до юни 2018 г. правосъдното ведомство е препоръчало на вицепрезидента да откаже повече от 750 искания за получаване на български паспорти. Министър Цачева уточни, че поради тези причини в момента работна група има за задача да предложи законодателни промени в издаването на българско гражданство в две направления: придобиване на гражданство по произход и по натурализация чрез т.нар. \"инвестиции\" - разкриване на работни места и осигуряване на заетост. Становище за това дали има ефект от второто направление Цецка Цачева щяла да получи от Министерството на икономиката. По повод арестите в Държавната агенция за българите в чужбина министърът призова съответните институции да бъдат оставени да си свършат работата. По-строги мерки в затворите, увеличение на заплатите и кадрово обезпечаване очаква служба ГДИН и СО през следващата година, подчерта Цачева. За осъществяването на тези цели в проектобюджета за 2019 г. на страната, който бе гласуван от Министерски съвет, са били заложени и съответните средства. Така през идната година ще бъде закупена нова техника за затворите, с което да бъде прецизирана проверката. До тази стъпка се стига след серия от информации за намерени непозволени вещи в затворническите килии - мобилни телефони, наркотици, че дори и части за огнестрелно оръжие. \"Правим надзорни проверки внезапно. За съжаление, все още намираме непозволени вещи\", уточни Цачева. Във връзка с очакваното увеличение на трудовите възнаграждения на служителите в двете служби под шапката на Министерството на правосъдието, които по-рано през годината осъществиха редица протестни действия, министър Цецка Цачева увери, че 10%-то увеличение ще бъде реализирано, както е било обещано. \"По този начин ще бъде изпълнено искането на надзиратели и съдебни охранители възнагражденията им да се изравнят с тези на техните колеги от МВР\", категорична бе тя. Удовлетворени ще бъдат и справедливите искания на синдикатите от двете дирекции за отпускането на допълнителни щатове. 200 такива ще бъдат отпуснати през 2019 г., с което ще бъдат изпълнени препоръките на главния прокурор и националния омбудсман за кадрово обезпечаване на работата в затворите. Цецка Цачева не подмина и темата за последните предложения за промяна в Наказателния кодекс, с които се въвежда т.нар. \"таен арест\". Тя увери, че подобни текстове не фигурират в предложените и приети на първо четене промени. По думите й Конституцията гарантира на всяко едно задържано лице да има контакт с адвокат. \"По сега действащите текстове тези лица имаха право да уведомят член от семейството или работодателя си. Това вече ще става със съответното разрешение, което, ако не бъде издадено, може да бъде обжалвано по процедура. Така или иначе обаче връзката с адвоката на задържания няма да бъде прекъсвана\", увери Цецка Цачева. Поводът за посещението на министъра на правосъдието в Стара Загора стана официалното освещаване на параклиса \"Света Богородица - Благовещение\" в затвора в Стара Загора. Той е предназначен за близките на лишените от свобода, идващи на свиждане, и е изграден изцяло от дарения и с безвъзмездния труд на затворниците. Параклисът бе осветен от Старозагорския митрополит Киприан, който призова \"да се стремим към добри дела, молитва, състрадание и смирение\". От своя страна Цачева подари икона на св. Йоан Рилски и открои ролята на църквата в местата за лишаване от свобода. \"Всеки има право на втори шанс, в това число и лицата, за които държавата е отговорна за времето на изтърпяване на наказанието им\", подчерта тя. Старши комисар Иван Карушков, директор на Старозагорския затвор, благодари на Старозагорската митрополия за доброто сътрудничество и в частност на отец Йордан Карагеоргиев, на когото вече 25 години е поверено служението в местата за лишаване от свобода, а също и на арх. Веселин Беров и младия иконописец Зорница Иванова.  \r\n„Кой организира нерегламентираната конска кушия в Казанлъшко?“ е друго заглавие от вестника. За пръв път в неделя в Казанлъшко (между селата Черганово и Овощник) беше организирана нерегламентирана конска кушия с двуколки с участието на над 100 роми, станала причина за последващо напрежение в ромската махала на Мъглиж, ромската агресия срещу полицаи, викането на жандармерия от Пловдив за потушаване на страстите... И смъртта на двама млади казанлъчани, причинена в нощта от излязла внезапно на пътя край мъглижкото село Тулово неосветена конска двуколка, чийто водач вероятно е тръгнал авансово за \"състезанието\", а след кървавата касапница е избягал от местопроизшествието. За пръв и ром от мъглижката махала заяви открито пред журналисти по време на жандармерийската обсада: \"Напрежението се нагнетява от управлението, в което има националистки партии. Те създават това напрежение. Г-н Борисов да си даде сметка с кого управлява\". Този рефрен е отдавна известен и той принадлежи на една политическа партия, представена в Народното събрание. Предвид, че ромите от непросветената мъглижка махала не следят новините, любопитно е как този рефрен е наизустен от въпросния ром. Още по-любопитен е фактът, че въпросните мъглижки роми решиха да си спретнат незаконна кушия не на територията на тяхната община, където има достатъчно пространство, а в Казанлъшко. Извън любопитството остава неопровержимият факт, че пак мъглижки роми спретнаха 70-секундния екшън в центъра на Казанлък в първия учебен ден и злепоставиха Града на розите пред цялата българска общественост. Тоест изместиха фокуса от положителната новина, че община Казанлък беше може би единствена в страната, приключила навреме ремонтите на всичките си училища по европейската Оперативна програма за обновяване на образователната инфраструктура. Много случайности, събрани на едно място, при това завършили със смърт, предполага доста по-различен поглед от страна на прокуратурата от образуваните до момента досъдебни производства за нарушаване на обществения ред и съпротива срещу служители на МВР. Използването на ромите от партийни централи датира от зората на демократичните промени у нас и продължава вече близо 30 години. А дали пък понастоящем опозиционните партии не са ги включили в сценариите си за тотална дестабилизация на държавата, успоредно с протестите на майките, на пенсионерите и тези срещу цените на горивата?  \r\nПитането на медията ни въобще не е риторично! На ход е прокуратурата!", "date": "2018.10.31", "title": "Преглед на основните теми в старозагорския печат"}
{"url": "http://www.focus-news.net/news/2018/10/31/2584637/dobrich-udalzhen-e-srokat-za-remont-na-okolovrastniya-pat-na-grada.html", "text": "Удължен е срокът за ремонт на околовръстния път на Добрич до 15 ноември, предаде кореспондент на  Радио „Фокус” – Варна . С повишено внимание трябва да се извършва движението на автомобили и по пътя Добрич - Варна поради ремонтни дейности на асфалтовата настилка. Там ремонтът продължава до края на месец ноември. Ограничено е движението на автомобили над 10 тона по път Кранево – Варна при км 83+100. Като обходен маршрут се използва отсечката Кичево – Оброчище. Ограничението е със срок до 28 февруари 2019 г.  \r\nПродължават строителните дейности по интегрирания проект за обновяване на водния сектор в града. На сайта на Общината е публикувана актуална информация за графика на работа и кои улици обхваща. Времето в Добрич е слънчево и ясно, а пътните настилки са сухи.  \r\nЖулиета НИКОЛОВА", "date": "2018.10.31", "title": "Добрич: Удължен е срокът за ремонт на околовръстния път на града"}
{"url": "http://www.focus-news.net/news/2018/10/31/2584641/sport-novak-dzhokovich-zapochna-s-pobeda-v-parizh.html", "text": "Новак Джокович стартира с победа участието си на последния за годината турнир от сериите „Мастърс“ – в Париж. Световният номер две се наложи със 7:5, 6:1 над Жоао Соуса, което бе шеста поредна победа за сърбина над този съперник от общо шест мача помежду им.  \r\nВ следващия, трети кръг Джокович ще играе срещу босненеца Дамир Джумхур, който по-рано постигна победа над Стефанос Циципас с 6:3, 6:3. \r\nСърбинът може още през следващата седмица да се върне на първата позиция в ранглистата, затова надпреварата във френската столица е много важна за него. От началото на август Джокович не е губил мач. Той спечели титлите в Синсинати, US Open и Шанхай, а по-рано през годината - и тази от \"Уимбълдън\".  \r\nВ друг интересен двубой от кръга Милош Раонич победи Жо-Вилфрид Цонга след  6:7, 7:6, 7:6.", "date": "2018.10.31", "title": "Спорт: Новак Джокович започна с победа в Париж"}
{"url": "http://www.focus-news.net/news/2018/10/31/2584642/pleven-dvoyna-promotsiya-na-diplomantite-na-kolezha-i-fakultet-zdravni-grizhi-shte-se-sastoi-v-meditsinskiya-universitet-v-grada.html", "text": "Двойна промоция на дипломантите на колежа и Факултет „Здравни грижи“ ще се състои в Медицинския университет в града в рамките на събитията по повод празника на МУ - Плевен. Това съобщиха от пресцентъра на  Медицински университет – Плевен . Празничната програма започна на 29 октомври и ще продължи до 1 ноември, когато ще се състои официално откриване на Факултет „Фармация“.  \r\nС Решение на Академичния съвет датата 31 октомври е утвърдена като официална за провеждане на празника на висшето училище, поради факта, че на 31 октомври 1974 г. се е състояло Тържественото откриване на Медицинския факултет в град Плевен.  \r\nДнес от 11.00 часа в зала „Магнум“ на Втора клинична база ще се проведе двойна промоция на випуск 2018 на общо 138 дипломанти на Медицинския колеж и Факултет „Здравни грижи“. От тях в годината на 70-годишния си юбилей Медицинският колеж ще връчи дипломи на 64 дипломанти. Средният успех на випуск 2018 на Колежа е Много добър 5.10, като се дипломират успешно бакалаври от специалностите „Рентгенов лаборант“ (14); „Медицински лаборант“ (15); „Социални дейности“ (11) и „Помощник-фармацевт“ (24). Броят на отличниците на колежа е 17, които ще бъдат удостоени с плакети и материални награди. Отличник на випуск 2018 на Медицински колеж е Светла Спасова Енева от специалност „Помощник-фармацевт“ с успех Отличен 6.00. \r\nНа тържествената двойна промоция Факултет „Здравни грижи“ ще дипломира общо 74 бакалаври. От тях 49 са медицинските сестри, със среден успех Много добър 4.70. С най-висок успех от випуска Отличен 5.97 се дипломира медицинска сестра Маргарита Христова Димитрова. Дипломираните акушерки са 25 със среден успех Много добър 4.70.  \r\nПразникът на МУ - Плевен ще продължи на 1 ноември – Ден на народните будители, с официално откриване на Факултет „Фармация“ с тържествен водосвет и церемония по удостояване с плакети на преподаватели, израснали академично през изминалата една година чрез придобиване на нови академични степени и длъжности. Факултетът по Фармация е разкрит с Решение на Народното събрание от 30 март 2016 г. в структурата на Медицински университет – Плевен. С това става факт постигането на най-високата стратегическа цел на Ръководството на висшето училище – разкриване на четвърто основно звено в структурата на университета след факултетите по медицина, обществено здраве и здравни грижи. МУ - Плевен стартира с първия прием от 30 студенти по държавна поръчка за специалност „Фармация“ от академичната 2016/2017 година. Днес във факултета се обучават общо 134 студенти по Фармация, бъдещи магистър-фармацевти. \r\nНа тържествената церемония на празника в зала „Амброаз Паре“ на Телекомуникационния център ректорът проф. д-р Славчо Томов ще удостои с плакети на университета 28 преподаватели, израснали в академичното си развитие през посладната година. Общият брой на защитилите образователно-научна степен „доктор“ е 13; на придобилите научна степен „доктор на науките“ –2; на заелите академичните длъжности „гл. асистент“ – 12; „доцент“ – 12 и „професор“ – 4.", "date": "2018.10.31", "title": "Плевен: Двойна промоция на дипломантите на колежа и Факултет „Здравни грижи“ ще се състои в Медицинския университет в града"}
{"url": "http://www.focus-news.net/news/2018/10/31/2585116/stanislava-popovska-regionalna-sluzhba-po-zaetostta-blagoevgrad-v-byuroto-po-truda-ot-oblastta-sa-registrirani-14-138-bezrabotni-litsa.html", "text": "В бюрото по труда от Благоевградска област през септември 2018 година са регистрирани 14 138  безработни лица. Това каза за  Радио „Фокус“ – Пирин  Станислава Поповска, директор на дирекция „Регионална служба по заетостта“ – Благоевград. По думите й равнището на регистрираната безработица, изчислено като дял на регистрираните в бюрата по труда безработни лица към икономически активните 151 333 лица установени при Преброяване 2011 година, за областта е 9,4%. „В сравнение с аналогичния момент през месец септември 2017 година е 9,7 %“, заяви тя. \r\nЛора КАЛЧЕВА", "date": "2018.10.31", "title": "Станислава Поповска, „Регионална служба по заетостта“ – Благоевград: В бюрото по труда от областта са регистрирани 14 138 безработни лица"}
{"url": "http://www.focus-news.net/news/2018/10/31/2584625/kmetat-na-sofiya-yordanka-fandakova-shte-napravi-inspektsiya-na-proekta-za-razshirenie-na-tretiya-lach-na-metroto.html", "text": "От 13.00 часа кметът на София Йорданка Фандъкова ще направи инспекция на проекта за разширение на третия лъч на метрото. Това съобщиха от пресцентъра на  Столична община . В момента се изгражда два етапа на третата линия на метрото в София „Бул. „Владимир Вазов\" – Орлов мост – НДК – жк. „Красно село – жк. „Овча купел”, с дължина 12 км и 12 метростанции. Изградени са над 4 км от двупътния тунел на метрото. Третата линия на метрото е включена в Оперативна програма „Транспорт и транспортна инфраструктура” 2014 – 2020 г. с местно съфинансиране от Столична община. Инспекцията ще се проведе на строителството на новото метродепо „Земляне”, където се намират първите 9 от 20-те влака за линията.  \r\nВ рамките на събитието ще бъде представена и временната организация на движение във връзка с изграждането на тунела на третия лъч.  \r\nНа 3 и 4 ноември тунелопробивната машина ще изгражда тунела под действащите тунели на Линия 1. В тази връзка ще бъде създадена временна организация на движение на метровлаковете, която предвижда да бъде спряно движението на влаковете на метрото между метростанция „Сердика” и метростанция „Стадион „Васил Левски”. В участъка ще бъде организирана заместваща автобусна линия.    \r\nМетродепо „Земляне“ се намира на ул. „Житница“ 21 – вход от гаража на „Столичния автотранспорт“", "date": "2018.10.31", "title": "Кметът на София Йорданка Фандъкова ще направи инспекция на проекта за разширение на третия лъч на метрото"}
{"url": "http://www.focus-news.net/news/2018/10/31/2584643/veliko-tarnovo-ogranicheno-e-dvizhenieto-na-avtomobili-nad-35-tona-po-pat--4082-cheshma-kesarevo.html", "text": "Натоварен е трафикът в града в началото на работния ден. Интензивно е движението по улица „Магистрална“, която е част от главен път София - Варна. Натоварено е и в района на пътен възел „Качица“,  Южен пътен възел и по „Беляковско шосе“, предаде репортер на  Радио „Фокус“ – Велико Търново . Колони от автомобили има по бул. „България“, ул. „Никола Габровски“, както и покрай по-големите училища и детски градини. Настилките в града са сухи, времето – предимно слънчево. Всички светофарни уредби към момента работят нормално. Автобусите от градския транспорт се движат по разписание. Няма допълнително въведени ограничения и нови затворени пътни участъци в града. Екипи на „Пътна полиция“ следят за правилното протичане на движението. Патрули са разположени на входовете и изходите на града. \r\nДобри са условията за пътуване на територията на цялата област. Отворен за движение на всички превозни средства е Проходът на Републиката. Ограничено е движението на моторни превозни средства над 3.5 тона по път ІІІ-4082 Чешма - Кесарево. Срокът за приключване на ремонтите е 31 декември, а обходният маршрут е през Чешма - Сливовица - Горско Ново село - Джулюница - Кесарево. \r\nМария НЕДЕВА", "date": "2018.10.31", "title": "Велико Търново: Ограничено е движението на автомобили над 3.5 тона по път ІІІ-4082 Чешма - Кесарево"}
{"url": "http://www.focus-news.net/news/2018/10/31/2584640/burgas-esennite-literaturni-praznitsi-shte-badat-zakriti-s-predstavyane-na-almanah-burgas-v-doma-na-pisatelya.html", "text": "В 18.00 часа днес ще бъдат закрити Есенните литературни празници с представяне на алманах „Бургас“ в Дома на писателя. Това съобщиха от пресцентъра на  Община Бургас . Това издание излиза веднъж в годината и включва избрани произведения предимно от бургаски автори. За него ще говорят редакторите на списание „Море“.", "date": "2018.10.31", "title": "Бургас: Есенните литературни празници ще бъдат закрити с представяне на алманах „Бургас“ в Дома на писателя"}
{"url": "http://www.focus-news.net/news/2018/10/31/2584644/seriozno-uvelichavane-na-detsa-s-vashki-v-stolichnite-uchebni-zavedeniya-otchitat-ot-rzi.html", "text": "Сериозно увеличаване на деца с въшки в столичните учебни заведения отчитат от РЗИ - от 178 проверени училища в края на септември, в 113 са открити опаразитени деца. Това стана ясно от думите на  старши инспектор Нина Петрова от РЗИ-София в предаването  „БГ сутрин“  по  Bulgaria On Air . „През последните години броят на опаразитените лица за град София нараства. Столична Регионална здравна инспекция извършва планови проверки, както и проверки по сигнали. През тази година“, обясни Петрова и добави, че най-много са опаразитени децата в детските градини и учениците до 4-ти клас. \r\nСт. инсп. Петрова увери, че постоянно екипи на РЗИ обикалят детските градини и училищата и правят акции, за да ограничат колкото се може повече заразата, но все пак опаразитените се увеличават.  \r\n„Ние изготвихме предписания до училищата и детските градини съгласно Закона за здравето. Съгласно тези предписания служителите в учебните заведения трябва да правят филтри на децата. Заразените деца не бива да се допускат в учебното заведение. Родителите трябва да си го вземат и обработат вкъщи“, допълни още Петрова. \r\nСпециалистката добави, че учителите трябва да проверяват децата от 1-ви до 7-ми клас всяка седмица за въшки, а от 8-ми до 12-ти - един път месечно. \r\n„Мерките, които трябва да вземат родителите, за да не се разпространи опаразитяването - трябва първо да уведомят приятелите на това детенце. Трябва да закупят веднага препарати от аптеките и да се обработи главата на детето“, завърши тя.", "date": "2018.10.31", "title": "Сериозно увеличаване на деца с въшки в столичните учебни заведения отчитат от РЗИ"}
{"url": "http://www.focus-news.net/news/2018/10/31/2584639/dobrich-obshtina-kavarna-shte-otbelezhi-mezhdunarodniya-den-na-cherno-more.html", "text": "„Черно море – грижата ми за него днес, ще е моят подарък за теб утре“ е темата на беседата, която Община Каварна организира в Международния ден на Черно море. Това съобщиха от пресцентъра на  Общината . В нея със своите рисунки и ръчно изработени творби от морски материали ще вземат участие деца от предучилищна възраст.  \r\nМеждународният ден на Черно море се отбелязва от 16 милиона души в 6 държави - това са хората, които живеят по крайбрежието на Черно море. На този ден през 1996 година е подписан Стратегическия план за Черно море. През 1996 година правителствата на черноморските държави приемат, че замърсяването на общото ни море създава рискове за всички гранични страни.", "date": "2018.10.31", "title": "Добрич: Община Каварна ще отбележи Международния ден на Черно море"}
{"url": "http://www.focus-news.net/news/2018/10/31/2584624/ot-ban-shte-obyavyat-motivite-si-da-se-otteglyat-ot-sporazumenieto-s-nimh.html", "text": "От БАН ще дадат пресконференция, след като в отворено писмо обявиха, че се оттеглят от Споразумението с НИМХ заради текстове от проектобюджета за 2019 година. Според учените в Преходните и заключителни разпоредби има силно притеснителни текстове, които противоречат на подписаното Споразумение на 18 септември 2018 г. Сагата между НИМХ и БАН започна още през април, когато от Института се обявиха против несправедливото разпределение на бюджетната субсидия от страна на БАН.  От Института дори поискаха да се отделят от БАН, но от Академията първоначално възразиха. Последва освобождаването на проф. Христомир Брънзов от поста директор на института. На 10 септември 2018 г. Общото събрание на БАН отвори пътя за частично излизане на НИМХ от Академията и преминаването му в нова структура, създадена от Министерския съвет. Сега от БАН възразяват срещу това НИМХ да се преобразува в юридическо лице по бюджета на Министерството на образованието и науката, а към него да преминат имуществото и архивът на института. Въпреки че учените призовават образователния министър Красимир Вълчев да съдейства за отмяната на текстовете, това на този етап може да направи само парламентът.", "date": "2018.10.31", "title": "От БАН ще обявят мотивите си да се оттеглят от Споразумението с НИМХ"}
{"url": "http://www.focus-news.net/news/2018/10/31/2584645/pregled-na-osnovnite-temi-v-dobrudzhanskiya-pechat.html", "text": "„Община Добрич обявява конкурс за коледна картичка“, съобщава вестник  „Нова добруджанска трибуна“ . Всеки, който желае да участва ще има възможността да твори на коледна тематика. Kартичките трябва да бъдат двойни, формат – бизнес клас. Крайният срок за предаване е 29 ноември 2018 година. Победителите ще бъдат обявени на 3 декември 2018 г. За първите места са предвидени атрактивни награди. Удължен е срокът за изпълнение на проект „Заедно можем да продължим“, съобщава изданието. По-рано този месец кметът на Община Генерал Тошево е подписал допълнително споразумение. Срокът за изпълнение на проекта е удължен до края на следващата година. От спортната страница – „Добруджа вече е на последно място“, съобщава вестникът. Мъжкият футболен отбор е на последната 16-та позиция след първите 12 кръга на Втора професионална лига. Двама от основните играчи в отбора ще пропуснат предстоящия сблъсък с „Кариана“. Това са Ахмед Адемов и Михаил Минков. „Сградата на старата ЖП гара в Добрич ще става Културно-исторически комплекс“, съобщава на първа страница другият регионален вестник  „Добруджанска трибуна“ . На вчерашното си заседание общинските съветници на Добрич са дали съгласие за прехвърляне на собствеността на сградата от държавна на Общината. Чрез областният управител до министъра на регионалното развитие да бъде внесено предложение в Министерски съвет за безвъзмездно прехвърляне на собствеността. „За по-ефективна охрана на гробищния парк настояват съветници“, съобщава изданието. Потърпевши от вандалски актове срещу гробове през 2018 г. ще могат да поискат финансово подпомагане. „Предупреждават за нови опасни намерения на „Русгеоком“ в сондажа край Рогозина“, съобщава всекидневникът. Гражданска инициатива настоява Община Добрич да участва в съдебния спор като заинтересована страна. Предупреждението е оповестено вчера по време на сесията на Общинския съвет. Инж. Иванка Казакова от Гражданска инициатива „За чиста България“ е представила накратко ситуацията със сондажа в Рогозина.", "date": "2018.10.31", "title": "Преглед на основните теми в добруджанския печат"}
{"url": "http://www.focus-news.net/news/2018/10/31/2584648/shumen-ogranicheno-e-dvizhenieto-na-tovarni-avtomobili-nad-10-tona-po-patya-radko-dimitrievo-drumevo-poradi-svlachishta.html", "text": "Интензивен е трафикът по основната републиканска пътна мрежа в областта, предаде репортер на  Радио „Фокус“ - Шумен . Сред натоварените участъци са автомагистрала „Хемус“ в посока Варна, пътя за Бургас, участъкът в посока п. в. „Белокопитово\" и др. Настилките са сухи. Няма нови промени в организацията на движение в областта. Върбишки проход остава затворен за всички видове пътни превозни средства. Ришки проход е отворен без ограничения. В сила е забраната за товарни автомобили над 10 тона по пътя Радко Димитриево - Друмево поради свлачища. Обходът е Шумен - Овчарово - Друмево. Движението по част от пътя Секулово - Тодор Икономово остава ограничено за автомобили над 3.5 тона поради компрометирано състояние на мостово съоръжение. Ограничението важи от км 9 до км 16. Въведен е обходен маршрут. Продължава ремонтът в участъка на жп надлеза при км 364 на автомагистрала „Хемус“, движението се осъществява двупосочно в едното платно. Водачите трябва да се движат с повишено внимание, спазвайки пътната сигнализация. \r\nИвелина ИВАНОВА", "date": "2018.10.31", "title": "Шумен: Ограничено е движението на товарни автомобили над 10 тона по пътя Радко Димитриево - Друмево поради свлачища"}
{"url": "http://www.focus-news.net/news/2018/10/31/2584646/dobrich-v-kavarna-shte-gostuva-shouto-na-nikolay-urumov.html", "text": "От 18.00 часа в Каварна ще гостува шоуто на Николай Урумов „От роля в роля, или Смях без завеса”, съобщиха от пресцентъра на  Община Каварна . Биографичният шоу-спектакъл на Ники Урумов е разходка във вълшебния и магичен свят на театъра.  \r\nСпектакълът е изпълнен с много носталгия и смях, със забележителни весели истории, случили му се по време на репетиции, представления или снимки. В тях той разказва за незабравими любимци на българските зрители като Стоянка Мутафова, Георги Калоянчев, Петър Слабаков, Георги Черкелов, Константин Коцев, Антон Горчев, Иван Кондов, Георги Русев, Стефан Данаилов, Кръстьо Лафазанов и др. \r\nШоуто е колаж от монолози и откъси от спектаклите „Бай Ганьо“, „Дон Кихот”, „Ревизор”, „Бурята“, „От ума си тегли“, „Криворазбраната цивилизация“, „Службогонци“ и др. \r\nПесните към моноспектакъла са писани специално за Николай Урумов изпълнени от него през годините. За първи път представлението е показано по покана на българската общност в Сидни, Австралия през 2013 г. и оттогава редовно се играе при голям интерес в страната и чужбина.", "date": "2018.10.31", "title": "Добрич: В Каварна ще гостува шоуто на Николай Урумов"}
{"url": "http://www.focus-news.net/news/2018/10/31/2584652/sofiya-zapochva-dostavka-i-montazh-na-novo-gradsko-obzavezhdane-na-ploshtad-slaveykov.html", "text": "Oт 11.00 часа ще започне монтирането на първата пергола – част от акцентите в обновения вид на площада. Това съобщиха от пресцентъра на  Столична община . Проектът съдържа общо 15 перголи, които са изработени от стомана и са боядисани в цвят графит. Първата конструкция ще бъде монтирана с помощта на специален елеватор.", "date": "2018.10.31", "title": "София: Започва доставка и монтаж на ново градско обзавеждане на площад „Славейков“"}
{"url": "http://www.focus-news.net/news/2018/10/31/2584651/gabrovo-ogranicheno-e-dvizhenieto-v-uchastak-ot-patya-mezhdu-kvartalite-chehlevtsi-i-velchevtsi-zaradi-stroitelni-raboti-po-ul-malina.html", "text": "Ограничено е движението в участък от пътя между кварталите „Чехлевци“ и „Велчевци“ заради строителни работи по ул. „Малина“ в града. Причината е извършване на строителни дейности, съобщиха за  Радио „Фокус“ – Велико Търново  от Областно пътно управление – Габрово. Движението се осъществява през улици в урбанизирана територия град Габрово. Поставена е необходимата сигнализация. Трафикът се пренасочва по обходен маршрут за квартал Чехлевци по път III-5004, път II-44 и път III-4404. \r\nУсловията за пътуване в областта са нормални за сезона. Настилките са предимно сухи, в усойните места – частично мокри. Трафикът е натоварен към този час. Ограничено за превозни средства над 10 тона е движението в участък от пътя между село Крамолин и Велико Търново. Забраната е въведена от км 22+129 до км 28+380 поради намален габарит на пътното платно при км 26+444. Проходът Шипка е отворен за движение. Там остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. Пропаднал участък на асфалтова настилка затруднява движението по път III-5006 Габрово – Стоманеците при км 7+060. Добре е водачите да се движат с повишено внимание като спазват поставената сигнализация. Срокът за приключване на дейностите е 31 октомври. \r\nМария НЕДЕВА", "date": "2018.10.31", "title": "Габрово: Ограничено е движението в участък от пътя между кварталите „Чехлевци“ и „Велчевци“ заради строителни работи по ул. „Малина“"}
{"url": "http://www.focus-news.net/news/2018/10/31/2584647/pregled-na-osnovnite-temi-v-kyustendilskiya-pechat.html", "text": "Излезе новият брой на седмичника  „Наблюдател” . На първата си страница вестникът съобщава, че ръстът на туризма в Кюстендил е близо 20%, в същото време е предложена реформа в професионалните гимназии. Вестникът разказва за това, че в Кюстендил се е провела Шестата работна среща между бизнеса и местната власт, организирана от Асоциацията на Българските туроператори и туристически агенти – АБТТА, със съдействието на Община Кюстендил. Събитието е преминало под мотото „Сътрудничеството между обществения и частния сектор – платформа за устойчиво туристическо развитие“. Изданието цитира изказване на кмета на Община Кюстендил Петър Паунов, според когото през последните години се отчита ръст между 5 и 20 % на туристическите посещения. Легловата база се е удвоила. Налични са около 1500 легла, но идеята е броят им да достигне 2500 – 3000 легла, който е за региона. \r\nНа първата си страница изданието съобщава, че министърът на труда и социалната политика Бисер Петков е посочил за пример кюстендилския модел на грижите за деца в неравностойно положение. Министърът и председателят на Държавната агенция за закрила на детето Елеонора Лилова са посетили центровете за настаняване от семеен тип „Сияние“ в град Кюстендил. Сред гостите на центъра са били кметът на Кюстендил Петър Паунов и зам. областният управител Райчо Цветин. Според министър Бисер Петков видяното  е доказателство от смисъла на един процес, който е започнал през 2010 година в България, а именно деинстутионализация на грижата за деца. Според министъра настанените в центровете деца са променили начина на живот, благодарение на това, че е създаден модел на грижа, който е много близък до семейният модел на грижа. \r\nИзданието съобщава на първата си страница, че Румен Архипов е удостоен посмъртно със званието „Почетен гражданин на Кюстендил. Предложението е направено от страна на кмета на Община Кюстендил Петър Паунов. Съветниците са гласували единодушно за предложението. Преди това присъстващите в заседателната зала са почели паметта на загиналия водач на микробус, спасил в последния си дъх 12 деца, предотвратявайки тежка катастрофа в село Слокощица 54-годишният Румен Архипов е починал от масивен инфаркт зад волана на микробуса, докато е превозвал ученици от Кюстендил до село Слокощица. Преди фаталния край, той е успял да отклони автобуса от опасен участък и да дръпне ръчната спирачка на превозното средство. \r\nВ рубриката „Репортери” изданието поставя акцент върху това, че три ученички са получили  грамоти „Достойни дриновци“ за доблестна постъпка. Милана Станкова, Димана Крумова и Михаела Кирилова от Основно училище  „Проф. Марин Дринов“ – Кюстендил, са намерили и върнали чанта на гражданка в Кюстендил. Ученичките са намерели забравената чанта на пейка пред читалище „Братство“ в града. В нея имало пари, мобилен телефон и лични вещи. Те са позвънили на последно набраните номера на телефона и са стояли един час на пейката, докато възрастната дама дойде да си я прибере. \r\nВ рубриката „Общество” вестникът разказва за това, че  във връзка с Националната седмица на четенето млади театрални таланти са чели приказки пред деца от Кюстендил. Театралната школа към Обединен детски комплекс – Кюстендил, чиито ръководител е Ани Кръстева, е участвала активно в Националната седмица на четенето, проведена от 22 до 26 октомври по инициатива на Министерство на образованието и науката. По-малките участници от клуб „Приказки на възглавници“ към школата, ученици от Основно училище „Даскал Димитри“, са чели, разказвали и драматизирали българските народни приказки „Неволята“, „Болен здрав носи“, „Майчина сълза“, „Сливи за смет“, „Дядо и ряпа“. Инициативата е проведена в красивата игротека на училището”.", "date": "2018.10.31", "title": "Преглед на основните теми в кюстендилския печат"}
{"url": "http://www.focus-news.net/news/2018/10/31/2584653/kyustendil-v-grada-shte-se-provede-natsionalen-planinski-travers-osogovo.html", "text": "В града ще се проведе Национален планински траверс „Осогово”. Това съобщи за  Радио „Фокус” – Кюстендил  Силвия Михова, секретар на Туристическо дружество „Осогово” – Кюстендил. От 11.00 часа на площад „Велбъжд“ представители на туристическото дружество, туристическия хор „Осоговско ехо“ и други любители на планината ще посрещнат с кратка програма участниците в проявата. Тя ще продължи до 4 ноември в Осоговската планина. Инструктори по туризъм, планински водачи и изявени туристи от страната ще участват в националния планински траверс IV категория по НСК „Осогово – 2018”. „Проявата има за цел да повиши квалификацията на кадрите по пешеходен туризъм в методическо, организационно, и техническо отношение. Програмата включва лекции, дискусии и преходи в Осоговската планина”, каза Силвия Михова. \r\nВенцеслав ИЛЧЕВ", "date": "2018.10.31", "title": "Кюстендил: В града ще се проведе Национален планински траверс „Осогово”"}
{"url": "http://www.focus-news.net/news/2018/10/31/2584657/kyustendil-v-grada-shte-badat-predstaveni-rezultatite-ot-proekta-uchim-se-ot-minaloto-mislim-za-badeshteto.html", "text": "В града ще бъдат представени резултатите от проекта „Учим се от миналото, мислим за бъдещето“. Това съобщи за  Радио „Фокус“ – Кюстендил  Искра Владимирова, директор на Основно училище „Христо Ботев“ – Кюстендил. Резултатите от проекта ще бъдат представени от 13.30 часа в залата на Възрожденското училище. Самият проект е изпълнен в партньорство с Община Кюстендил и читалище „Васил Левски” – Кюстендил. Той е по Оперативна програма „Наука и образование за интелигентен растеж“. „Основната цел на проекта беше да се подпомогнат нашите ученици, произхождащи от етническите малцинства, да се изградят като пълноценни граждани и да постигнат успешна образователна, социална и творческа реализация в своя живот”, каза Искра Владимирова. \r\nВенцеслав ИЛЧЕВ", "date": "2018.10.31", "title": "Кюстендил: В града ще бъдат представени резултатите от проекта „Учим се от миналото, мислим за бъдещето“"}
{"url": "http://www.focus-news.net/news/2018/10/31/2584654/shumen-oblastniyat-savet-za-namalyavane-na-riska-ot-bedstviya-shte-provede-zasedanie.html", "text": "Областният съвет за намаляване на риска от бедствия в област Шумен ще проведе заседание от 10.00 часа в зала 2 на Областна администрация - Шумен. Това съобщиха от пресцентъра на  Областната администрация . Доклади ще представят ръководителите на РД „Пожарна безопасност и защита на населението“, ОДМВР, ЦСМП, военно формирование 34200, „ВиК” ООД, ЕСО ЕАД МЕР - Шумен, Областно пътно управление - Шумен, жп секция - Шумен, „Напоителни системи“, Североизточно държавно предприятие за проведените превантивни мероприятия и готовността им за работа през зимния период. Организацията на работа при зимни условия ще представят още от  Регионална здравна инспекция, Регионално управление на образованието, както и кметовете на общини. ще бъде представена информация и за състоянието на язовирите на територията на община Шумен.", "date": "2018.10.31", "title": "Шумен: Областният съвет за намаляване на риска от бедствия ще проведе заседание"}
{"url": "http://www.focus-news.net/news/2018/10/31/2584656/plovdiv-ogranicheno-e-preminavaneto-na-kamioni-nad-12-tona-po-patya-popovitsa-bolyartsi-zaradi-namalen-gabarit-na-patnoto-platno.html", "text": "Интензивен е трафикът по участъка на автомагистрала „Тракия“ в Пловдивска област, също по пътищата Пловдив - Асеновград, Пловдив - Пещера и Пловдив - Карлово. Това съобщиха за  Радио „Фокус“ – Пловдив  от Областното пътно управление. Продължават ремонтните дейности при км 112 на автомагистрала „Тракия“, в района на село Цалапица. Движението ще се извършва в аварийната лента до 8 ноември. До 2 ноември движението по пътя Пловдив - Асеновград, от изхода на града до Асеновград, ще се осъществява двупосочно в едното платно, поради ремонтни дейности в участъка. Остава ограничено преминаването на камиони над 12 тона по пътя Поповица - Болярци заради намален габарит на пътното платно на мост. Повишена опасност от падащи камъни има по пътищата Бачково - Нареченски бани, Юговско ханче - Югово - Лъки и Кричим - Девин. Водачите трябва да бъдат особено бдителни, преминавайки по посочените пътни участъци, предупреждават от Областното пътно управление. \r\nТрафикът на територията на град Пловдив също е интензивен към този час. Колони от автомобили се образуват по булевардите „Шести септември“, „Руски“, „Източен“, „Васил Априлов“, „Христо Ботев“, „Найчо Цанов“, „Цар Борис III Обединител“, „Санкт Петербург“, „Освобождение“, „България“ и „Пещерско шосе“. Пътните настилки в града са сухи и нормално проходими. До края на ноември ще бъде затворено за движение западното платно на бул. „Цар Борис III Обединител”, в участъка от ул. „Патриарх Евтимий“ до ул. „Света Петка“, заради строително-монтажни дейности. Движението се извършва двупосочно в източното платно. Затворено за движение е и източното платно на бул. „Източен“, в участъка между булевардите „Шести септември“ и „Марица-юг“, също заради строително-монтажни дейности. Очаква се ремонтът да приключи до 22 ноември. \r\nТони МИХАЙЛОВ", "date": "2018.10.31", "title": "Пловдив: Ограничено е преминаването на камиони над 12 тона по пътя Поповица - Болярци заради намален габарит на пътното платно"}
{"url": "http://www.focus-news.net/news/2018/10/31/2584655/blagoevgrad-dvizhenieto-se-izvarshva-v-edna-lenta-po-glaven-pat-i-1-ot-km-371-do-km-380-ot-selo-zheleznitsa-do-paten-vazel-brezhani-poradi-remontni-deynosti.html", "text": "До 2 ноември от 18.00 часа до 6.00 часа движението по път I-1 от км 371+000 до км 380+000 в участъка от село Железница до пътен възел „Брежани“ ще се осъществява в една лента за движение, поради частични ремонтни дейности на асфалтовата настилка. Това съобщиха за  Радио „Фокус“ – Пирин  от Областно пътно управление – Благоевград. Участъкът е сигнализиран с пътни знаци и светлинни източници. Водачите да се движат с повишено внимание и съобразена скорост в свободната лента, съобразно създадената организация на движение. През изминалата нощ обстановката по пътищата е била спокойна и няма регистрирани тежки пътни инциденти. Повишена опасност от падащи камъни има в Кресненското дефиле и  в района на Предел. Не е имало сигнали и за паднали камъни, които да са затруднявали трафика по републиканската пътна мрежа. Пътните настилки са мокри на места. \r\nДенис НИКИФОРОВ", "date": "2018.10.31", "title": "Благоевград: Движението се извършва в една лента по главен път I-1 от км 371 до км 380 от село Железница до пътен възел „Брежани“ поради ремонтни дейности"}
{"url": "http://www.focus-news.net/news/2018/10/31/2584658/pregled-na-osnovnite-temi-v-shumenskiya-pechat.html", "text": "„Отговорните институции за справянето със зимната обстановка: Готови сме за предизвикателствата на зимата“ е водещото заглавие във вестник  „Шуменска заря“ . Отговорните институции убедително докладваха, че са готови да посрещнат предизвикателствата на зимата. Това те направиха на общинския щаб за изпълнение на плана за защита при бедствия и аварии. От Водоснабдяване и канализация докладваха, че съоръженията им са подготвени за експлоатация при зимни условия. Имат в резерв нужните части за възстановяване на аварии. Работи и информационният център, в който се събират данни за аварии. Единствено имат нужда от почистени пътища и достъп до авариралите обекти. Обещаха до 20 ноември да асфалтират в селата участъците на авариите. От РЗИ поставиха въпроса с почистването на двора на болницата от снега. „Дни на унгарската култура в Шумен“ е друго заглавие от първа страница. Шумен е домакин на Дните на унгарската култура. В къщата музей “Лайош Кошут“ експозицията разгледаха ученици от II СУ „Д-р Петър Берон “, а доц. д-р Стефан Минков изнесе лекцията „Унгарската революция от 1956 г“ пред възпитаници на ПЕГ “Никола Й. Вапцаров“ и гости. Вчера бе представена изложбата „Унгарски медали от фонда на къщата- музей “Лайош Кошут“. „Велики Преслав събира туристическия потенциал на Североизтока“, съобщава ежедневникът. На 1 ноември старата столица събира туристическия потенциал на Североизточна България. Велики Преслав е домакин на форум за развитие на туризма и туристическите атракции по предложение от Министерството на регионалното развитие и благоустройство (МРРБ). Срещата ще се състои в зала „Тържествена” на община Велики Преслав, ще я открие зам.-министърът в МРРБ Деница Николова. Кризата в БСП – Шумен е преодоляна „Случаят Шумен за ръководството на БСП е приключен“, пише вестникът. Извършена е проверка и проверката е излязла със съответните констатации. Елемент от партийното укрепване е моето посещение“. Това каза в Шумен заместник-председателят на Националния съвет на БСП Кирил Добрев, който участва в работата на разширеното областно заседание на партията. Целта е да се обсъди ситуацията преди местния вот. Красимир Костов ще бъде кандидат за кмет само от БСП Бившият кмет на Шумен Красимир Костов заяви, че ще бъде кандидат за кмет единствено и само от БСП. „Красимир Костов 45 години откакто е член на партията работи за каузата на БСП“, каза в отговор на изказването на заместник-председателя на НС на БСП Кирил Добрев. Той го заплаши с изключване, ако Красимир Костов се кандидатира извън БСП. „Гимназисти по икономика бяха мениджъри за един ден“ е друг акцент от страниците на изданието. Професионалната гимназия по икономика в Шумен вчера за пореден път се включи в най-дългоочакваното и популярно от всички събития на JA Bulgaria – „Мениджър за един ден“. В рамките на проявата утвърдени специалисти от бизнеса, услугите, институциите и неправителствения сектор отвориха вратите на своите организации за високо мотивирани ученици и студенти и споделиха своя опит с младите хора.", "date": "2018.10.31", "title": "Преглед на основните теми в шуменския печат"}
{"url": "http://www.focus-news.net/news/2018/10/31/2584661/kyustendil-nagradata-buditel-na-godinata-shte-bade-vrachena-v-dupnitsa.html", "text": "Наградата „Будител на годината” ще бъде връчена в Дупница. Това съобщи за  Радио „Фокус” – Кюстендил  Христо Апостолов, пресаташе на Община Дупница. Наградата е традиционна, церемонията по нейното връчване ще започне от 18.00 часа в заседателната зала на Община Дупница. Призьорите за „Будител на годината“ са определени от общинския експертен съвет, чийто председател е Войн Войнов. В програмата са включени и музикални изпълнения на местни групи. „Имената на избраните ще бъдат обявени на самата церемония. Всяка година Община Дупница организира церемонията, в която се обръща внимание на хората с постижения в областта на културата и с активното участие в обществения живот на града”, каза Христо Апостолов. През 2017 година с приза „Будител на годината” са отличени журналистът Маргарита Петрова, зам.-директорът на Средно училище „Свети Паисий Хилендарски” – Вели Василиева, както и преподавателят по музика Силва Крумова. \r\nВенцеслав ИЛЧЕВ", "date": "2018.10.31", "title": "Кюстендил: Наградата „Будител на годината” ще бъде връчена в Дупница"}
{"url": "http://www.focus-news.net/news/2018/10/31/2584659/burgas-ogranicheno-e-dvizhenieto-na-avtomobili-nad-10-tona-po-pat-varovnik-valchanovo-hanche-i-pat-chernitsa-sungurlare-chubra.html", "text": "Ограничено е движението на автомобили над 10 тона по път Варовник – Вълчаново ханче от км 20+000 до 39+200 поради стесняване на пътното платно. Това каза за  Радио „Фокус“ – Бургас  дежурният от Областно пътно управление. Ограничено е движението на автомобили над 10 тона по пътя от разклона за с. Варовник до кръстовището с път II-79 от км 22+400 до км 39+300 поради намален габарит на пътното тяло. Същото ограничение важи и за пътя Черница – Сунгурларе – Чубра. Срокът за всички изброени ограничения е до 31 декември 2018 г. С нормална интензивност се осъществява движението в областта. \r\nИнтензивно се осъществява движението на моторни превозни средства и по основните бургаски улици и булеварди. Натоварен е трафикът по булевардите „Демокрация“, „Сан Стефано“, „Стефан Стамболов“ и „Тодор Александров“, както и по бул. „Захари Стоянов“ в вилищен комплекс „Меден Рудник“. Интензивен е трафикът и по централните улици на града – „Иван Вазов“, „Христо Ботев“, „Уилям Гладстон“, „Булаир“ и „Цар Симеон“. \r\nДеница ДИМИТРОВА", "date": "2018.10.31", "title": "Бургас: Ограничено е движението на автомобили над 10 тона по път Варовник – Вълчаново ханче и път Черница – Сунгурларе – Чубра"}
{"url": "http://www.focus-news.net/news/2018/10/31/2584662/shumen-ungarskiyat-poslanik-n-pr-tekla-harangozo-shte-otkrie-ofitsialno-obnovenata-kashta-muzey-layosh-koshut.html", "text": "170-годишнината от борбата за свобода на унгарския народ от 1848 - 1849 г.  е формалният повод да се извърши поредното техническо обновяване на знаковата за българо-унгарското приятелство къща музей „Лайош Кошут“.  Това съобщиха от  Община Шумен . По-голямата част от средствата в размер от 25.681 лева са осигурени по Програмата „Опазване на унгарските паметници в чужбина” на унгарското Министерство на външните работи. Значително е и българското финансово участие –  10.640 лева от страна на РИМ – Шумен и 3.270 лева от Община Шумен. Официалната церемония по откриването ще се състои от 11.00 часа в експозиционната зала на къщата музей. Официални гости на събитието ще бъдат извънредният и пълномощен посланик на Унгария у нас Текла Харангозо и кметът на Община Шумен Любомир Христов. Церемонията ще започне със слово на унгарския дипломат. В съпътстващата програма на събитието гостите ще могат да слушат импровизиран концерт на младите изпълнители Хелга Дебрецени - Киш и Кристиан Дьомен. Двамата музиканти са студенти в специалност „Народна музика“ в Музикалната академия „Ференц Лист” и ще свирят спонтанни импровизации за цитра по мотиви от народна музика, джаз и съвременна музика.", "date": "2018.10.31", "title": "Шумен: Унгарският посланик Н. Пр. Текла Харангозо ще открие официално обновената къща музей „Лайош Кошут“"}
{"url": "http://www.focus-news.net/news/2018/10/31/2584650/fokus-makedoniya-hristiyan-mitskovski-dade-ednosedmichen-srok-na-daniela-rangelova-da-reshi-dali-shte-raboti-spored-iziskvaniyata-mu.html", "text": "Председателят на ВМРО-ДПМНЕ Християн Мицковски е дал едноседмичен срок на Даниела Рангелова да реши дали ще остане начело на партийния Съюз на жените. Това разкри самата тя при гостуването си в предаване на местна телевизия, съобщава македонският  „Фокус“. \r\n„Мицковски ми каза: „Искам да продължиш да водиш Съюза на жените, но имаме различни позиции и мнения. Или ще работиш според нашите позиции, или ще се наложи да се разделим. Имаш една седмица да решиш“. След това ми преля чашата. Една от членовете и председател на комисия на ВМРО-ДПМНЕ каза: „Нито един документ на Европейския съюз не забранява на членовете да се присъединяват към други съюзи, защо е тази истерия за ЕС. След това реших, че не искам да бъда част от такова ръководство“, разказа Рангелова. \r\nВ изявление за медиите Рангелова увери, че ще остане част от фракцията на опозицията и че няма да гласува в подкрепа на предложенията за промени в Конституцията. Тереза Герова", "date": "2018.10.31", "title": "„Фокус“ (Македония): Християн Мицковски даде едноседмичен срок на Даниела Рангелова да реши дали ще работи според изискванията му"}
{"url": "http://www.focus-news.net/news/2018/10/31/2584665/der-standard-avstriya-nyama-da-podpishe-globalniya-pakt-na-oon-za-migratsiyata.html", "text": "Австрия няма да подпише Глобалния пакт на ООН за миграцията, съобщава водещият виенски ежедневник  Der Standard . \r\nПравителството във Виена отхвърли договора поради „опасения относно съдържанието му“. Поради тази причина управляващите няма да изпратят свой представител в Маракеш, където през декември 193 страни ще се опитат да постигнат съгласие по въпроса за справяне с миграционните потоци. Правителството на канцлера Себастиан Курц се притеснява, че документът ще доведе до загуба на австрийския суверенитет в миграционната политика и в правото за определяне на критерии за разделение между легалната и нелегалната миграция. Очаква се решението на кабинета във Виена да бъде официално обявено в сряда, 31 октомври.  \r\nДоговорът не е правно обвързващ. В него трябва да бъдат определени базовите принципи на международните документи за справяне с бежанци и мигранти. Очаква се да бъде приет на конференцията на ООН в мароканския град Маракеш, която ще се проведе на 10 и 11 декември. Той също така трябва да определи правните възможности за миграцията.  \r\nИзданието подчертава, че Австрия е четвъртата страна, която се отказва от глобалния пакт. По-рано САЩ, Унгария и Австралия обявиха, че няма да подпишат документа. Тереза Герова", "date": "2018.10.31", "title": "Der Standard: Австрия няма да подпише Глобалния пакт на ООН за миграцията"}
{"url": "http://www.focus-news.net/news/2018/10/31/2584664/pazardzhik-povishena-e-opasnostta-ot-padashti-kamani-v-planinskata-chast-na-oblastta.html", "text": "Натоварено е движението по главните пътища в областта. Това съобщи за  Радио „Фокус“ – Пазарджик  дежурният в Областно пътно управление – Пазарджик. Движението се извършва в една лента по пътя от село Дюлево до разклона за Стрелча в района на 35 км поради срутище и пропадане на част от дясното платно. Движението в участъка се извършва в лявото платно и е регулирано с пътни знаци. Въведено е и ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В планинската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nДвижението се осъществява двупосочно в платното в посока Бургас по АМ „Тракия“ от км 89+000 до км 89+600 поради ремонт на пътно съоръжение над река Елшишка. Ремонтните дейности ще продължат до 26 ноември 2018 г. \r\nАлбена ЖИЛЕКОВА", "date": "2018.10.31", "title": "Пазарджик: Повишена е опасността от падащи камъни в планинската част на областта"}
{"url": "http://www.focus-news.net/news/2018/10/31/2584663/kyustendil-kontsert-na-kvartet-goleminov-shte-se-sastoi-v-hudozhestvenata-galeriya.html", "text": "Художествената галерия в Кюстендил ще бъде домакин на концерт на квартет „Големинов”. Това съобщи за  Радио „Фокус” – Кюстендил  Дима Укалска, началник на отдел „Култура и духовно развитие” в Община Кюстендил. Концертът ще се състои от 18.30 часа в Художествена галерия „Владимир Димитров – Майстора”. Организатор е Музикално сдружение „Марин Големинов”. Квартетът е създаден през  2003 година, когато е и първият му концерт на фестивала „Пролет в Истанбул”. Репертоарът на квартета обхваща както класическите струнни квартети на Хайдн, Моцарт, Бетовен, Шуберт, така и рядко изпълнявани произведения от Паганини, Верди, Чайковски. Специално място в концертите на ансамбъла заемат квартетите на Марин Големинов. \r\nВенцеслав ИЛЧЕВ", "date": "2018.10.31", "title": "Кюстендил: Концерт на квартет „Големинов” ще се състои в Художествената галерия"}
{"url": "http://www.focus-news.net/news/2018/10/31/2584666/silistra-v-dulovo-shte-se-provede-muzikalno-poetichna-vecher-po-povod-denya-na-narodnite-buditeli.html", "text": "В Дулово ще се проведе музикално-поетична вечер по повод Деня на народните будители - 1 ноември. Събитието ще събере автори, поети, художници и музикални дейци от града, съобщи за  Радио „Фокус“ - Шумен  Ваня Петрова, гл. експерт „Връзки с обществеността“. Срещата ще се проведе от 17.00 часа в сградата на Община Дулово. На 1 ноември в СУ „Христо Ботев“ - село Паисиево ще има специално тържество, посветено на Деня на будителите и 20 години от създаването на учебното заведение.  \r\nОбразователното дело в селото е със 123-годишна история и 90 години българско образование. През цялата седмица в училищата и детските градини, в читалищата се провеждат различни по форма инициативи посветени на всенародния Ден на будителите - изложби от книги и рисунки, мултимедийни проекти, конкурси, викторини, състезания. В празничния 1 ноември Клубът на учителите пенсионери „Будител“ в Дулово ще има тържество, което ще започне с поднасяне на цветя пред паметника на Апостола на свободата Васил Левски. \r\nИвелина ИВАНОВА", "date": "2018.10.31", "title": "Силистра: В Дулово ще се проведе музикално-поетична вечер по повод Деня на народните будители"}
{"url": "http://www.focus-news.net/news/2018/10/31/2584667/mvr-29-dushi-sa-raneni-pri-katastrofi-v-stranata-prez-izminaloto-denonoshtie.html", "text": "29 души са ранени при катастрофи в страната през изминалото денонощие. Това съобщиха от пресцентъра на  МВР . В София са станали 2 тежки и 36 леки пътни произшествия, ранени са двама. От началото на месеца жертвите на пътя са 40, а от началото на годината- 501.", "date": "2018.10.31", "title": "МВР: 29 души са ранени при катастрофи в страната през изминалото денонощие"}
{"url": "http://www.focus-news.net/news/2018/10/31/2584668/smolyan-dvizhenieto-tryabva-da-se-osashtestvyava-s-povisheno-vnimanie-po-pat--866-devin-mihalkovo-kray-yaz-tsankov-kamak-poradi-opasnost-ot-padnali-kamani.html", "text": "Сухи и нормално проходими са пътищата в областта. Това съобщи за  Радио „Фокус“ – Смолян  дежурният в Областно пътно управление – Смолян. Времето е слънчево и ясно. През нощта не са получавани сигнали за инциденти по републиканските направления в областта. Пропаднали пътни банкети и пътни платна затрудняват движението на няколко места по направлението Хвойна – Чепеларе – местност Рожен, както и по направленията Широка лъка – Девин, Рудозем – Бяла река, Рудозем – Смилян. Движението по път ІІІ-866 Девин – Михалково в отсечката от новопостроения път при строителството на язовир „Цанков камък“ се осъществява с повишено внимание и съобразно създадената организация на движение поради опасност от паднали камъни и свлечени земни маси върху платното за движение. Движението по пътя Смолян – Мадан при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. Заради пресечения релеф на областта е повишена опасността от падащи камъни и свличане на земни маси по всички пътища в област Смолян, затова водачите трябва да шофират внимателно и със съобразена скорост. \r\nВ Смолян пътните настилки са сухи. Автомобилният трафик в сутрешните часове е интензивен по централния бул. „България“, прилежащите към него улици и кръстовища и  и по входно-изходните артерии на града. \r\nНели ГЕРГЬОВСКА", "date": "2018.10.31", "title": "Смолян: Движението трябва да се осъществява с повишено внимание по път ІІІ-866 Девин – Михалково край яз. „Цанков камък“ поради опасност от паднали камъни"}
{"url": "http://www.focus-news.net/news/2018/10/31/2584669/kyustendil-chitalishte-bratstvo-organizira-praznichen-kontsert-po-povod-denya-na-narodnite-buditeli.html", "text": "Читалище „Братство” в Кюстендил организира празничен концерт за Деня на народните будители. Това съобщи за  Радио „Фокус” – Кюстендил  Иван Андонов, председател на читалище „Братство”. Концертът е включен в общинския културен календар за месеца и ще се състои от 18.00 часа в голямата зала на културния институт. В концерта ще вземат участие Музикална компания „Пей сърце”, Певческа група „Румяна войвода”, Туристически хор „Осоговско ехо”, Хор „Братство”, група „Еделвайс” и други групи и състави от читалището. „Концертът е в знак на признателност и благодарност към нашите будители и техните днешни последователи – учители, писатели, учени и творци, които пазят нашата национална идентичност и продължават святото дело на своите предци”, каза Иван Андонов. \r\nВенцеслав ИЛЧЕВ", "date": "2018.10.31", "title": "Кюстендил: Читалище „Братство” организира празничен концерт по повод Деня на народните будители"}
{"url": "http://www.focus-news.net/news/2018/10/31/2584670/afp-afganistanski-voenen-helikopter-s-25-dushi-na-borda-katastrofira-v-zapadnata-chast-na-stranata-nyama-otseleli.html", "text": "Хеликоптер на афганистанската армия с 25 души на борда се разби в провинция Фарах в западната част на страната, предава  AFP , като се позовава на местните власти. \r\nСъгласно разпространената информация, няма оцелели след катастрофата. Талибаните разпространиха съобщение, в което твърдят, че са свалили машината.  \r\nДруги подробности не се съобщават към момента. Тереза Герова", "date": "2018.10.31", "title": "AFP: Афганистански военен хеликоптер с 25 души на борда катастрофира в западната част на страната, няма оцелели"}
{"url": "http://www.focus-news.net/news/2018/10/31/2584649/vitsepremierat-krasimir-karakachanov-vmro-nikoga-ne-se-e-finansirala-ot-prodazhba-na-dokumenti-za-balgarsko-grazhdanstvo.html", "text": "ВМРО не се финансира и никога не се е финансирала от продажба на документи за българско гражданство. Точно обратното - 28 години ВМРО подпомага дейността на всякакви български структури в Македония, културни програми в Македония, стипендии за студенти, лечения на хора. Това каза вицепремиерът и лидер на ВМРО Красимир Каракачанов в предаването  „Тази сутрин“  по  бТВ . \r\n„Това са абсурдни глупости, защото в своята история в последните 20 години ВМРО винаги е поддържала каузата българите от Македония, от Западните покрайнини, Украйна и Молдова да получават българско гражданство по облекчена процедура. Целта е била облекчаване на гражданство за етническите българи“ заяви Каракачанов и добави, че корупционнни схеми има там, където проблемите се решават трудно - там, където хората чакат по 2-3 години за българско гражданство и т.н. \r\n„През всички тези години ние сме правили точно обратното - настоявали сме етническите българи, живеещи извън България да получавт гражданство по облекчена процедура“, каза още той. \r\nКаракачанов заяви, че той лично никога не е получавал пари по тази линия. „Това са голи клеветнически обвинения“, каза още той.", "date": "2018.10.31", "title": "Вицепремиерът Красимир Каракачанов: ВМРО никога не се е финансирала от продажба на документи за българско гражданство"}
{"url": "http://www.focus-news.net/news/2018/10/31/2584638/ochakva-se-prokuraturata-da-dade-informatsiya-za-tova-ot-koga-i-kak-e-deystvala-shemata-za-izdavane-na-falshivi-dokumenti-za-balgarski-proizhod-v-dabch.html", "text": "Очаква се Прокуратурата да даде официална информация за това от кога и как е действала схемата за издаване на фалшиви документи за български произход в Агенцията за българите в чужбина. Във вторник стана ясно, че са повдигнати обвинения на четирима души. Сред тях са председателят на Агенцията Петър Харалампиев и главният секретар Красимир Томов. „Фокус“ припомня:  Председателят на Държавната агенция за българите в чужбина Петър Харалампиев и 20 служители от агенцията бяха задържани в понеделник с обвинения за корупция. Става въпрос за наказателно досъдебно производство за организирана престъпна група, занимаваща се с длъжностни и документни престъпления в насока на удостоверения за български произход на чужди граждани и подкупи.", "date": "2018.10.31", "title": "Очаква се прокуратурата да даде информация за това от кога и как е действала схемата за издаване на фалшиви документи за български произход в ДАБЧ"}
{"url": "http://www.focus-news.net/news/2018/10/31/2584673/pregled-na-osnovnite-temi-v-burgaskiya-pechat.html", "text": "„Община Бургас продава енергийни акции“ е водещото заглавие в днешния брой на вестник  „Черноморски фар“ . „Ще спечели между 80 000 и 100 000 лева от участието в пазара за електричество“, пояснява материалът. Общината влиза за косвено на енергийната борса в България. Извънредна докладна записка, входирана от администрацията, поиска от местния парламент разрешение за продажба на 800 мегавата енергийни удостоверения, които представляват всъщност вид акции. „Рекорд. 42.5 кг канабиси са спипани в Поморие и Несебър“ е друго заглавие от днешния брой на ежедневника. И още 2.5 кг канабис бе намерено и иззето при две специализирани полицейски операции, протекли на територията на ОДМВР - Бургас в последните дни, съобщават от Областната дирекция. „Билетът в градския транспорт – без шанс за поевтиняване“ е още една тема от първата страница на вестника. „купуват три нови маршрутки за линия номер 9 в „Меден Рудник“ и „Превозвачът няма проблем с шофьорите“ са подзаглавията на статията. „Стоян Копривленски влиза в епичен двубой“ е друга тема от днешното издание. Темата на деня е „За по-чист въздух: С 2 милиона подменяме новите печки“.", "date": "2018.10.31", "title": "Преглед на основните теми в бургаския печат"}
{"url": "http://www.focus-news.net/news/2018/10/31/2584672/bez-problemi-se-osashtestvyava-preminavaneto-prez-granichnite-punktove-s-gartsiya-makaza-zlatograd-i-kapitan-petko-voyvoda.html", "text": "Нормално се осъществява преминаването през граничните пунктове с Гърция „Маказа“, „Златоград“ и „Капитан Петко войвода“, съобщиха за  Радио „Фокус“ – Смолян  от Главна дирекция „Гранична полиция“. И на трите пункта няма забавяне при обработката на документи на вход и изход в и от страната. \r\nНели ГЕРГЬОВСКА", "date": "2018.10.31", "title": "Без проблеми се осъществява преминаването през граничните пунктове с Гърция „Маказа“, „Златоград“ и „Капитан Петко войвода“"}
{"url": "http://www.focus-news.net/news/2018/10/31/2584674/menda-stoyanova-gerb-danatsite-shte-varvyat-nagore-ne-kato-stavka-a-kato-obem.html", "text": "Данъците ще вървят постепенно нагоре, но не като ставка, а като обем. Това каза в сутрешния блок на  БНТ  председателят на комисията по бюджет и финанси в парламента Менда Стоянова по повод предстоящото обсъждане на проектобюджета за 2019 г. Според нея повишаването на максималния осигурителен доход не е вдигане на данък. Тя подчерта, че икономиката не може да се развива без подходящите средства и политики за образование, заради което то е сред приоритетите на бюджета за следващата година. \r\n„Всяка година се говори за рекорден бюджет, защото става все по-голям - за последните две години бюджетът се е повишил с 10 млрд. лв., което означава, че икономиката расте и приходите в бюджета са повече“, обясни Менда Стоянова. \r\nПо думите ѝ при всички случаи „данъците ще вървят нагоре не като ставки, а като обем“, заради което е постигнат огромният ръст в приходите, без данъците да се увеличават. \r\n„При данъка за автомобилите става дума за преразпределение на тежестта, защото данъчната тежест за автомобилите, които не замърсяват толкова околната среда, ще бъде намалена“, допълни тя. \r\nСтоянова обясни, че увеличаването на максималния осигурителен доход не е равно на увеличаване на данъците, тъй като има ръст на средната и минималната работна заплата, но не и на осигурителния доход. „Това не е вдигане на данък, това е привеждане на адекватност на максималния осигурителен доход спрямо минималната работна заплата и минималния осигурителен доход“, допълни тя. Менда Стоянова поясни, че увеличаването на максималния осигурителен доход носи плюсове за вносителя. „Това не е данък. Трябва да престанем да разглеждаме осигуровката като данък, защото в крайна сметка през осигуровката и нейния размер получаваме някакви придобивки през обезщетения“, коментира Стоянова. \r\nПо думите ѝ вдигането на акцизите е достигане на минималните европейски нива и не е коректно да се говори за вдигане на данъчната тежест. Тя допълни, че чрез повишаването на средната работна заплата, максималния и минималния осигурителен доход растат приходите и респективно обезщетенията от бюджета. „Максималният осигурителен доход е свързан с максималната пенсия“, подчерта Менда Стоянова. Според нея това увеличение не е било предвиждано, но е постигнато чрез преговори със синдикатите. Тя обясни, че повишаването на максималния осигурителен доход е свързано с вдигането на тавана на пенсиите. „Вдигането на тавана на пенсиите, тъй като има много пенсионери, ограничени от този таван, вървеше през увеличение на максималния осигурителен доход. Казах, че съм изненадана от това, но има логика“, посочи тя и уточни, че в вюджета има излишък, но това не означава ударно харчене в годината. По думите ѝ капиталовите разходи се правят в края на годината. „И тази година ще имаме повече плащания. Част от този излишък, който имаше към август и септември, ще бъде стопен. Но независимо от това, ще остане пак излишък“, коментира Стоянова. \r\nСпоред нея България се задъхва от липсата на кадри. „Няма да имаме ръст на БВП, ако не намерим начин да доставим работна ръка, която да задоволи разширението на икономиката“, заяви Стоянова. По думите ѝ образованието е приоритет в бюджета, защото това е политика, ориентирана към бъдещето. Според нея не се повишават само учителските заплати, а се дават средства за политики в целия сектор на образованието. „Заплатите на служителите в бюджетния сектор не са повишавани от 2009 г. и ръстът на средната работна заплата се дължи изцяло на частния. Това пречи на качеството на работещите в бюджетната сфера, тъй като висококвалифицираните кадри търсят по-високо заплащане, коментира Стоянова и допълни, че съкращения в администрацията ще настъпят, когато се въведе електронното управление.", "date": "2018.10.31", "title": "Менда Стоянова, ГЕРБ: Данъците ще вървят нагоре не като ставка, а като обем"}
{"url": "http://www.focus-news.net/news/2018/10/31/2584675/sliven-dvizhenieto-tryabva-da-se-osashtestvyava-s-povisheno-vnimanie-po-pat--57-ot-selo-pet-mogili-do-selo-novoselets-ot-km-31-do-km-40-poradi-remontni-deynosti.html", "text": "Интензивен е трафикът по пътищата в областта. Пътните настилки са сухи и нормално проходими, съобщиха от  Областно пътно управление - Сливен . Затворени за автомобили над 10 тона са проходите Твърдишки и Вратник. Котленският проход е отворен за всички превозни средства. Опасност от падащи камъни има по пътя Сливен – Ичера – Градец. Ремонти има по планинските пътища в района на Котел и в община Нова Загора. \r\nДвижението трябва да се осъществява с повишено внимание по път ІІ-57 от село Пет могили до село Новоселец от км 31+900 до км 40+650 поради частични ремонтни дейности на асфалтовата настилка. Движението се регулира с пътни знаци. Ремонтът ще приключи в края на февруари 2019 г.", "date": "2018.10.31", "title": "Сливен: Движението трябва да се осъществява с повишено внимание по път ІІ-57 от село Пет могили до село Новоселец от км 31 до км 40 поради ремонтни дейности"}
{"url": "http://www.focus-news.net/news/2018/10/31/2584660/der-tagesspiegel-samo-rusiya-mozhe-da-e-dovolna-ot-fakta-che-angela-merkel-izliza-ot-vlastta.html", "text": "Извън Германия мнозина се възхищават на канцлера Ангела Меркел и посрещнаха с безпокойство решението й да се оттегли от ръководството на Християндемократическия съюз (ХДС). Само един човек е щастлив, че тя направи крачка към излизане от властта. Това е държавният глава на Руската федерация Владимир Путин, уверени са в редакцията на берлинския ежедневник  Der Tagesspiegel . \r\nОт редакцията са категорични – Меркел е жената, която обединява Европа по въпроса за санкциите срещу Русия. Тя е живата памет на постигнатото при преговорите в Минск за постигането на примирие в Източна Украйна. Тя е политикът, който може да напомня на партньорите си за обещанията, дадени през последните 13 г. Ако тя си тръгне от управлението, с всичко това е свършено, коментира вестникът.  \r\nНавсякъде по света, Ангела Меркел се радва на добра репутация. Тя въплъщава имиджа на Германия като надежден партньор, който работи за разрешаване на конфликти и кризи. Само няколко чуждестранни лидери споделят усещането, че канцлерът изглежда уморена и че промяната е просрочена след 13 г. на власт. \r\nСъюзниците на Берлин не приеха решението на Меркел с облекчение, нито дори с разочарование, а като загуба на предсказуемостта и стабилността на Германия. Страната е четвъртата по големина икономическа сила в света и един от стожерите на Европейския съюз. Това, което прави или не прави Берлин, има непосредствено въздействие върху съседите и партньорите му – независимо германците го искат или не. \r\nВъпреки всички критики за германската външна политика и решенията в областта на сигурността, в Брюксел, Париж, Варшава и Вашингтон преобладават хвалбите към Меркел: заради нейното успокояващо действие пол върховете в ЕС, за спокойния й подход към избухливите лидери, за управлението й на кризи – от финансовата и гръцката дългова, до дистанцирането на Полша и Унгария от политиката на Брюксел и търсенето на решения за войната в Украйна. Тереза Герова", "date": "2018.10.31", "title": "Der Tagesspiegel: Само Русия може да е доволна от факта, че Ангела Меркел излиза от властта"}
{"url": "http://www.focus-news.net/news/2018/10/31/2584676/parlamentat-ne-sabra-kvorum-za-da-zapochne-rabota.html", "text": "Парламентът не събра кворум, за да започне работа, предаде репортер на  Агенция „Фокус“ . В зала се регистрираха едва 111 народни представители, при необходими 121. Следващият опит за регистрация е след 10 минути. По програма депутатите трябва да започнат работа с новия Закон за киберсигурността.  \r\nДеница КИТАНОВА", "date": "2018.10.31", "title": "Парламентът не събра кворум, за да започне работа"}
{"url": "http://www.focus-news.net/news/2018/10/31/2584679/kyustendil-po-patya-za-gkpp-oltomantsi-se-izvarshva-avariyno-zapalvane-na-deformatsii-po-nastilkata.html", "text": "По пътя за ГКПП „Олтоманци” се извършва аварийно запълване на деформации по настилката. Това съобщи за  Радио „Фокус” – Кюстендил  дежурният в Областно пътно управление – Кюстендил. Ремонтните дейности са от граничния пункт до км 27. Работата ще продължи до 2 ноември. Ремонтни дейности се извършват по пътя Кюстендил – Богослов. Движението пи 3-километровото трасе трябва да се осъществява с повишено внимание. Участъкът в ремонт е сигнализиран с пътни знаци. Дейностите ще продължат до края на месеца. Изсичане на храсти се извършва в участък от пътя между селата Злогош и Габрешевци. Крайният срок е 31 октомври. Заради ремонт на водопровод е въведена временна организация на движение по пътя Рила – Рилски манастир при село Пастра. До 31 октомври движението при километър 11 от пътя се осъществява само в едната лента. Затворена е лентата за движение в посока Рила, движението се осъществява двупосочно в посока село Пастра. Участъкът е сигнализиран с пътни знаци. Движението в района на срутището по пътя за Рилски манастир се регулира със светофарна уредба. Преминаването при километър 27 се осъществява само в едната лента поради извършване на аварийно-възстановителни дейности – обрушване на ската. Движението на моторни превозни средства се ограничава за кратки периоди от по 10 минути. Срокът на временната организация за движение е до 31 октомври. С нормална интензивност е трафикът по автомагистрала „Струма”, по път Е-79, както и по направлението София – Кюстендил. Слабо натоварен е трафикът по посока ГКПП „Гюешево”. \r\nВенцеслав ИЛЧЕВ", "date": "2018.10.31", "title": "Кюстендил: По пътя за ГКПП „Олтоманци” се извършва аварийно запълване на деформации по настилката"}
{"url": "http://www.focus-news.net/news/2018/10/31/2584681/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-1-noemvri.html", "text": "„Софийска вода” временно ще прекъсне водоснабдяването в някои части на столицата на 1 ноември. Това съобщиха от пресцентъра на  дружеството . \r\nВъв връзка с подмяна на сградно водопроводно отклонение на ул. „Пчелина“ в кв. „Бусманци“ се налага спиране на водоподаването от 09:00 до 17:00 часа на клиентите на „Софийска вода”, живеещи в района на: ул. „Пчелина“ от ул. „Троянов път“ до  ул. „Асен Игнатов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Перуника“ на ъгъла с ул. „Троянов път“. \r\nВъв връзка с подмяна на сградно водопроводно отклонение на ул. „Бесарабия“ в кв. „Васил Левски“ се налага спиране на водоподаването от 09:30 до 18:30 часа на клиентите на „Софийска вода”, живеещи в района на: ул. \"Бесарабия\" от ул. \"Константин Фотинов\" до ул. \"Лепенец\". При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Бесарабия“ № 70. \r\nВъв връзка с подмяна на сградно водопроводно отклонение на ул. „Езерото“ в с. Кътина се налага спиране на водоподаването от 09:30 до 14:00 часа на клиентите на „Софийска вода”, живеещи в района на: ул. „Пирамидите“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Пирамидите“ и ул. „Езерото“. \r\nВъв връзка с подмяна на сградно водопроводно отклонение на ул. „Ген. Михаил Кутузов“ в м. Гърдова глава се налага спиране на водоподаването от 10:00 до 19:00 часа на клиентите на „Софийска вода”, живеещи в района на: ул. „Ген. Михаил Кутузов“ от ул. „Еровете“ до ул. „Дрян“ и ул. „Грамос“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Грамос“ на ъгъла с ул. „Ген. Михаил Кутузов“. \r\nВъв връзка с изграждане на сградно водопроводно отклонение на ул. „Тинтява“ в жк. „Изток“ се налага спиране на водоподаването от 10:00 до 17:00 часа на клиентите на „Софийска вода”, живеещи в района на: ул. „Тинтява\" от ул. „Райко Алексиев“ до ул. „Тодор Стоянов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Тинтява“ № 1. \r\nВъв връзка с подмяна на спирателен кран на ул. „Апостол Карамитев“ в жк. „Дианабад“ се налага спиране на водоподаването от 10:00 до 16:30 часа на клиентите на „Софийска вода”, живеещи в района на: ул. „Никола Габровски\" № 39А, павилиони на ул. „Никола Габровски\" до ул. „Апостол Карамитев\", ул. „Апостол Карамитев\" № 16, бл. 24 и бл. 25. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Апостол Карамитев“ № 16. \r\nВъв връзка с реконструкция на водопровод на бул. „Илиянци“ в жк. „Военна рампа“ се налага спиране на водоподаването от 09:00 до 21:00 часа на клиентите на „Софийска вода”, живеещи в района на: бул. “Илиянци” от ул. “Локомотив” до ул.” Първа българска армия”. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: бул. „Илиянци“ на кръстовището с ул. „Локомотив“. След възстановяване на водоснабдяването е възможно временно леко повишаване на мътността на водата. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.10.31", "title": "„Софийска вода” временно ще прекъсне водоснабдяването в някои части на столицата на 1 ноември"}
{"url": "http://www.focus-news.net/news/2018/10/31/2584680/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за  Агенция „Фокус“  от Планинската спасителна служба (ПСС) при БЧК.  Навсякъде времето е спокойно и тихо. Температурите са по-високи от обичайните навсякъде. Положителни са и на върховете. Никъде не работят лифтовите съоръжения. Няма регистрирани инциденти през изминалото денонощие.  \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2018.10.31", "title": "ПСС: Добри са условията за туризъм в планините"}
{"url": "http://www.focus-news.net/news/2018/10/31/2584682/api-do-1700-chasa-dvizhenieto-se-osashtestvyava-v-aktivnata-i-avariynata-lenta-po-avtomagistrala-trakiya-ot-km-51-do-km-52-v-posoka-plovdiv-poradi-remont.html", "text": "До 17.00 часа днес движението се осъществява в активната и аварийната лента по автомагистрала „Тракия“ от км 51 до км 52 в посока Пловдив поради ремонт на пътната настилка в изпреварващата лента. Това съобщиха от пресцентъра на  Агенция „Пътна инфраструктура“ .", "date": "2018.10.31", "title": "АПИ: До 17.00 часа движението се осъществява в активната и аварийната лента по автомагистрала „Тракия“ от км 51 до км 52 в посока Пловдив поради ремонт"}
{"url": "http://www.focus-news.net/news/2018/10/31/2584684/mvr-pochetniyat-konsul-na-balgariya-v-provintsiya-hesen-otseni-visoko-postignatoto-politseysko-satrudnichestvo-mezhdu-dvete-strani.html", "text": "В Министерството на вътрешните работи министър Младен Маринов се срещна с Инго Ендрик Ланкау, почетен консул на България в провинция Хесен. Това съобщиха от пресцентъра на  МВР . Акцент в разговора бе поставен върху развитието и утвърждаването на практиката на доброволчески отряди в областта на пожарната безопасност и защитата на населението.  \r\nГостът оцени високо установеното до момента сътрудничество с Главна дирекция „Пожарна безопасност и защита на населението“ към МВР, както и доказания професионализъм и подготовка на българските пожарникари. Изтъкна, че съвместната работа е интензивна и ползотворна. Осъществяват се редовни и конструктивни контакти между структурите на ГДПБЗН и пожарникарското училище в Хесен. Почетният консул подчерта, че цел на неговата работа и усилия е задълбочаването на сътрудничеството в тази област и подпомагане на българската страна, включително чрез материална и експертна помощ.  \r\nМинистър Маринов прие с благодарност отправената към него покана за посещение в Хесен, както по линия на противопожарната дейност, така и във връзка с полицейското сътрудничество между двете страни.", "date": "2018.10.31", "title": "МВР: Почетният консул на България в провинция Хесен оцени високо постигнатото полицейско сътрудничество между двете страни"}
{"url": "http://www.focus-news.net/news/2018/10/31/2584686/sport-grigor-dimitrov-zapochva-uchastieto-si-v-parizh.html", "text": "Григор Димитров започва участието си на последния за годината турнир от сериите „Мастърс“ – във френската столица Париж. Първи съперник на българина ще бъде Роберто Баутиста Агут, а двубоят помежду им ще започне около 14:00 часа.  \r\nСрещата бе поставена от организаторите на втория по големина корт и се очаква да започне веднага след мача между Михаил Кукушкин и Джон Иснър, които откриват програмата около 12:00 часа.  \r\nНа корта днес излизат още световният номер едно Рафаел Надал, Роджър Федерер, Александър Зверев и шампионът от миналата година Джак Сок.", "date": "2018.10.31", "title": "Спорт: Григор Димитров започва участието си в Париж"}
{"url": "http://www.focus-news.net/news/2018/10/31/2584687/pazardzhik-okrazhniyat-sad-shte-gleda-deloto-sreshtu-mazh-ubil-saprugata-si-v-peshtera.html", "text": "Окръжният съд в Пазарджик ще гледа отново делото за убийство на 41-годишна жена в Пещера, съобщиха за  Радио „Фокус“ – Пазарджик  от пресцентъра на Съда. Делото е върнато от Апелативен съд – Пловдив за ново разглеждане. Образувано е по обвинителен акт на Окръжна прокуратура – Пазарджик. Срещу подсъдимия Георги Генов е повдигнато обвинение за това, че на 01 септември 2017 г., в Пещера, умишлено е убил съпругата си, като ѝ е нанесъл многобройни удари с нож. Прибирайки се от работа, жената бива нападната на улицата от съпруга си. Пред очите на десетки свидетели той я удря, а след това ѝ нанася няколко порезни рани. Пострадалата издъхва в линейката на път за болницата. Веднага след злощастния инцидент Георги Генов бяга с автомобила си. Той бе в неизвестност от 24 часа. За днес е насрочено е разпоредително заседание. Началото на съдебното заседание е в 09.30 часа, съдия-докладчик е Веселин Петричев.", "date": "2018.10.31", "title": "Пазарджик: Окръжният съд ще гледа делото срещу мъж, убил съпругата си в Пещера"}
{"url": "http://www.focus-news.net/news/2018/10/31/2584671/vitsepremierat-krasimir-karakachanov-az-sam-predlozhil-petar-haralampiev-za-direktor-na-agentsiyata-za-balgarite-v-chuzhbina-i-tova-e-bilo-greshka.html", "text": "Аз съм предложил Петър Харалампиев за директор на Агенцията за българите в чужбина и това е било грешка. Това каза вицепремиерът и лидер на ВМРО Красимир Каракачанов в предаването  „Тази сутрин“  по  бТВ . „Петър Харалампиев представлява едно гражданско сдружение, което е активно в обществото. Тъй като неговото сдружние претендираше, че е патриотично, ние сме го поканили. Оттук нататък номинацията му е от самото сдружение „БГ патриот“. Те го предлагат за две неща - областен управител на София или директор на Агенцията за българите в чужбина. Тогава моето предложение беше не областен управител на София, а директор на Агенцията за българите в чужбина. Аз съм го предложил за този пост“, обясни Каракачанов.  \r\n„Преценката беше моя, че е по-добре в Агенцията за българите в чужбина, защото областният управител е изключително тежка работа и би следвало там да търсим друг човек“, каза още той и добави, че Харалампиев и неговото сдружение години наред са били активни в ораганизиране на концерти и благотворителни културни мероприятия в Македония, Западните покрайнини и Украйна. \r\nПопитан дали е имал доверие на Харалампиев, Каракачанов отговори, че допреди човек да се издъни, би следвало да си сигурен в него. „Бил съм сигурен и съм смятал, че там ще се справи по-добре, отколкото като областен управител на София“, добави той. \r\nКаракачанов заяви, че е предупредил Харалампиев зарадизабавяне на преписките докато отй е начело на ДАБЧ. „Бавиш преписките, възниква недоволство и много вероятно ще възникнат съмнения, че тези препискисе бавят, за да може някой да дойде и да предлага разни услуги. Не прави подобни глупости. Това са предупреждения, които съм му направил\", каза още Каракачанов. \r\nПопотан дали трябва да понесе политическата отговорност за назначаването на Харалампиев, Каракачанов отговори: „Може ли да гарантирате за всеки един човек, когото познавате и когото смятате, че в даден момент може да свърши някаква работа и след това той се е издънил - носи си последиците“.", "date": "2018.10.31", "title": "Вицепремиерът Красимир Каракачанов: Аз съм предложил Петър Харалампиев за директор на Агенцията за българите в чужбина и това е било грешка"}
{"url": "http://www.focus-news.net/news/2018/10/31/2584688/plovdiv-prodalzhava-praznichnata-programa-v-asenovgrad-po-povod-145-godishniya-yubiley-na-nch-rodolyubie-i-denya-na-narodnite-buditeli.html", "text": "В Асеновград продължава празничната програма по повод 145-годишния юбилей на НЧ „Родолюбие“ и Деня на народните будители. Това съобщиха за  Радио „Фокус“ – Пловдив  от пресцентъра на Общината. Днес в 14.00 часа читалище „Родолюбие“ се организира Национална кръгла маса под надслов „Българското читалище – модерно културно средище, в което пребъдва духовността“. Форумът ще Мариана Дафчева, председател на културната институция. Предвидени са дискусии, обсъждане на добри практики и на нови механизми за активиране на обществения интерес към читалищата. В 18.00 часа празничната програма по повод юбилея продължава с откриването на изложба на художника Димитър Ненкин. В 19.00 часа ще се състои тържествен концерт-спектакъл по случай 145 години от създаването на НЧ „Родолюбие” в Асеновград. \r\nСъбитията посветени на Деня на народните ще продължат днес 14.30 часа в Градската библиотека „Паисий Хилендарски“, където ще се проведе „Час в библиотеката“ с ученици от ОУ „Панайот Волов” в кв. „Долни Воден“. \r\nУтре празничната програма ще завърши с две събития. В 17.30 часа на ул. „Железарска” № 7 ще бъде открита паметна плоча на фотографа Крум Савов, а пред Градската библиотека ще бъде представена изложбата от фотографии „Лица и места през обектива на Крум Савов“. \r\nВсички събития в програмата във връзка със 145-годишнината на НЧ „Родолюбие“ и Деня на народните будители са подчинени на благотворителна кауза. Ева Евелин Чолакова е на 4 години и се нуждае от спешни средства за лечение. \r\nТони МИХАЙЛОВ", "date": "2018.10.31", "title": "Пловдив: Продължава празничната програма в Асеновград по повод 145-годишния юбилей на НЧ „Родолюбие“ и Деня на народните будители"}
{"url": "http://www.focus-news.net/news/2018/10/31/2584683/veliko-tarnovo-shte-bade-izteglen-zhrebiyat-za-nagradite-ot-esennata-kampaniya-dvizhi-se-i-pobedi.html", "text": "Днес ще бъде изтеглен жребият за наградите от есенната кампания „Движи се и победи“. Това съобщи за  Радио „Фокус“ – Велико Търново  Анелия Козлева, гл. експерт в Регионалната здравна инспекция. По традиция ще присъстват организаторите на кампанията и представители на средствата за масова информация. Отново голямата награда ще е велосипед. За нея се състезават всички участници преминали и трите маршрута на кампанията. Пет награди ще бъдат връчени за възрастовите групи от 4 до 7 години, 11 - 19 години, 20 – 45 години, 46 – 64 години и над 65 години. Ще има още четири специални награди – за най-малък участник, навършил 4 години, за най-възрастен участник, за семейство и за непушач над 18 години. За тях ще се състезават всички участници, преминали най-малко през два маршрута от обявените три. Ще се надпреварват за поощрителната награда всички участници, които са преминали поне един маршрут. Ще бъде връчени и наградата на председателя на Великотърновски общински съвет за най-масово участие в кампанията, както и наградата на Регионалния координатор на Министерство на младежта и спорта. За нея ще се надпреварват всички участници в кампанията до 29 години. Наградата на Младежки дом Велико Търново ще бъде връчена на най-атрактивния участник в спортно-туристическия празник в парк Ксилифор. \r\n„Движи се и победи“ се организира за 18 поредна година от РЗИ – Велико Търново, Община Велико Търново, ТД „Трапезица 1902“ и Младежки дом – Велико Търново. Кампанията преминава под егидата на председателя на Великотърновски общински съвет. Инициативата стартира през есента на 2001 година, в  рамките на програма СИНДИ, и оттогава до сега са проведени 34 кампании, с общ брой участници 17 996 деца, ученици и възрастни хора, в това число  и 393 семейства. \r\nНадежда КРЪСТЕВА", "date": "2018.10.31", "title": "Велико Търново: Ще бъде изтеглен жребият за наградите от есенната кампания „Движи се и победи“"}
{"url": "http://www.focus-news.net/news/2018/10/31/2584677/kathimerini-turtsiya-zapochva-prouchvaniya-za-gaz-v-iztochnoto-sredizemnomorie.html", "text": "Турция започва проучванията за газ в Източното Средиземноморие, отбелязва електронното издание на гръцкия ежедневник  Kathimerini . \r\nДен по-рано Анкара предупреди, че ще направи всичко необходимо, за да гарантира, че корабът „Фатих“ няма да бъде възпрепятстван да извършва сондажи край бреговете на Анталия . \r\n„Няма риск за сигурността [на плавателния съд]; обаче, ако възникне такъв, нашите военноморски сили ще направят необходимото\", увери турският министър на енергетиката и природните ресурси Фатих Дьонез в рамките на церемонията по пускането на вода на сондажния кораб.  \r\nТой поясни, че посланието е насочено към онези, които се стремят да „ограничат правата ни в Северен Кипър въз основа на международното право\". Според навигационен телекс, издаден от Анкара, „Фатих“ и още три изследователски кораба ще работят до 27 април 2019 г. на площ 60 морски мили от Анталия в „Алания-1“. „Нашата цел е да открием два сондажни кладенеца средно на година“, поясни Дьонез. \r\nЕнергийните планове на Турция в Източното Средиземноморие предизвикват притесенения в Република Кипър, като се има предвид, че Анкара оспори правото на Никозия да експлоатира природните ресурси край бреговете на острова. \r\nТурция обвини Кипър без да вземе предвид правата на кипърските турци, които живеят в северната част на разделения остров, и многократно отправи заплахи. Анкара твърди, че част от Изключителната икономическа зона на Кипър (ИИЗ) се намира в нейния континентален шелф. \r\nДьонез бе категоричен, че „нямаме очи за ресурсите на другите; единственият ни въпрос е да дадем на нашите хора богатствата от нашата територия\". \r\nРегионът, в който ще работи Турция, е на няколко десетки мили северно от Блок 10 в ИИЗ на Кипър, където ExxonMobil ще започне сондажи за газ. Тереза Герова", "date": "2018.10.31", "title": "Kathimerini: Турция започва проучвания за газ в Източното Средиземноморие"}
{"url": "http://www.focus-news.net/news/2018/10/31/2584689/pregled-na-osnovnite-temi-vav-velikotarnovskiya-pechat.html", "text": "„Архитекти „атакуват“ в КЗК конкурса за нов градски център“  е заглавие от областния всекидневник  „Янтра Днес” . Две жалби са подадени в Комисията за защита на конкуренцията срещу Международния архитектурен конкурс за нов градски център на Велико Търново. Едната жалба е от столичното „Ателие 3” ДЗЗД, а втората е от „Стивън Джордж Интернешънъл България“ ООД. И двете са входирани в КЗК на 26 октомври, малко след като бяха обявени крайните резултати и мотивите на журито. „Ремонт на покрива отлага откриването на кино „Искра“ за януари 2019 г.„ е друго заглавие от ежедневника. Ремонт на покрива на читалище „Искра“ във В. Търново ще забави отварянето на новото кино в центъра на града, научи „Янтра ДНЕС“. Киносалонът трябваше да отвори врати още през октомври, но непредвидени строителни дейности наложиха промяна в датата на откриването. „30 ученици от Велико Търново станаха мениджъри за един ден“ е заглавие от страница три на ежедневника. „Мъжете искат ново име за професията „Медицинска сестра“, четем на страницa четири в изданието. На страница пет е публикуван материал със заглавие  „Създателите на училището по изкуствата в Русаля са номинирани за приза „Будител на годината“. „Етърци приемат днес „Верея“ в битка за четвъртфинал за купата“ е заглавие от спортната страница на вестник „Янтра Днес“. \r\n„Селското училище в Джулюница събра очите на експертите от образователното министерство“  е заглавие от първа страница на другия областен ежедневник  „Борба“ . Школото, в което половината ученици са циганчета, е първото иновативно в областта и е уникален модел на интеркултурно учебно заведение. В класове, структурирани като отбори, с име и със специфични задачи учат малчуганите в ОУ „П. Р. Славейков в Джулюница. „Община Велико Търново намалява данъка за най-масовите нови коли“ е друга тема от ежедневника. Община Велико Търново тотално преосмисля данъчната си политика по отношение на автомобилите и жителите ѝ вече няма да плащат най-скъпите налози в страната, разбра „Борба“. От кметството са избрали да обложат автомобилите според степента на замърсяване и вече возилата няма да се поставят под общ знаменател. „Великотърновска област е готова да посрещне зимата“, „Отказаха ново дело на осъден за имотни измами с отнето имане за над 300 000 лв.“, „В старата столица създадоха първата детска анимационна школа в България“ са други заглавия от страниците на всекидневника. „Етър ВТ“ пусна евтини билети за мача с „Верея“, „Бивши възпитаници на ПМГ с футболен турнир събраха 1500 лв. за училището си “, „Десет гола в зрелищен двубой в Масларево“ са заглавия от спортната страница на изданието.", "date": "2018.10.31", "title": "Преглед на основните теми във великотърновския печат"}
{"url": "http://www.focus-news.net/news/2018/10/31/2584685/parlamentat-ne-sabra-kvorum-za-da-zapochne-rabota-i-pri-vtoriya-opit-v-zala-se-registriraha-116-narodni-predstaviteli.html", "text": "Парламентът не събра кворум, за да започне работа и при втория опит - в зала се регистрираха 116 народни представители, при необходими 121 предаде репортер на  Агенция „Фокус“ . Последният опит за регистрация ще бъде след 10 минути. Това ще е трети опит. При първия се регистрираха 111 народни представители. По програма депутатите трябва да започнат работа по второто четене на новия Закон за киберсигурността. \r\nДеница КИТАНОВА", "date": "2018.10.31", "title": "Парламентът не събра кворум, за да започне работа и при втория опит - в зала се регистрираха 116 народни представители"}
{"url": "http://www.focus-news.net/news/2018/10/31/2584690/parva-kopka-za-izgrazhdane-na-sadebna-palata-shte-se-provede-v-grad-slivnitsa.html", "text": "Първа копка за изграждане на Съдебна палата ще се проведе в град Сливница. Това съобщиха от пресцентъра на  Висшия съдебен съвет . Първата копка на обект „Съдебна палата“ ще се извърши днес от 14.00 часа. Прогнозната стойност на сградата е 3 055 000 лв. и се предвижда да бъде построена за две години. \r\nСъдебната палата ще има четири нива - три етажа, сутерен и трискатен покрив, с обща застроената площ - 461 кв. м в парцел с площ 1350 кв. м. Предвидено е изграждане на 10 паркоместа, едно от които за лица с намалена подвижност (ЛНП). Достъпът до сградата ще се извършва чрез стъпала, като е осигурена повдигаща платформа за лица с намалена подвижност. На първия етаж ще бъдат обособени помещения с общ достъп за обслужване на посетители - деловодство - текущи дела, деловодство - свършени дела, място за проучване на делата от страните, Бюро „Съдимост“, деловодство Служба по вписванията, съдебно-изпълнително деловодство, държавен съдебен изпълнител, санитарни възли, достъпни и за ЛНП, кабинет и две съдебни зали със съвещателни зали към тях. В Съдебната палата ще има два асансьора, единият от които за посетители и адаптиран за хора с двигателни затруднения.. \r\nНа втория етаж ще бъде разположена голяма съдебна зала със съвещателна зала към нея, две помещения за пробация, деловодство, счетоводство, стая за призовкари, помещение за веществени доказателства, офис на районния прокурор, заседателна зала към него, кабинети за прокурорите и съдебните служители, както и помещения за нуждите на прокуратурата. \r\nТретият етаж е предназначен изцяло за нуждите на Районния съд. На това ниво ще има регистратура за класифицирана информация, кабинети за съдиите и съдебните служители, помещение за веществени доказателства, кабинет на председателя на съда със заседателна зала към него. \r\nПо фасадите е предвидена минерална мазилка, цокъл от мозаечна мазилка, видима тухлена зидария и архитектурни керамични акценти. \r\nВ момента съдът се помещава в част от обществена сграда с площ 632 кв. м, като правораздаването е изключително затруднено поради липса на достатъчно помещения. С изграждането на нова, отговаряща на всички специфични изисквания на съдебната власт и на съвременните норми модерна сграда ще бъдат решени изцяло проблемите на Районния съд и Районната прокуратура в гр. Сливница.", "date": "2018.10.31", "title": "Първа копка за изграждане на Съдебна палата ще се проведе в град Сливница"}
{"url": "http://www.focus-news.net/news/2018/10/31/2584691/vidin-neregistriran-artefakt-e-otkrit-pri-proverka-na-chasten-imot-v-selo-archar.html", "text": "Нерегистриран артефакт е открит при проверка на частен имот в село Арчар. Това съобщиха от  ОДМВР - Видин . На 30 октомври полицейски служители извършили претърсване в частен имот, обитаван от възрастна жена, на ул. „Валентина Терешкова“ в село Арчар. В южната част на двора криминалисти открили и иззели каменен блок с паралелепипедна форма - база от колона с постамент, вероятно от римската епоха. Намереният артефакт не е бил предоставян за идентификация и регистрация по надлежния ред. Той е иззет, и се съхранява в полицейския участък в селото. Оперативна група извършила оглед на местопроизшествието. Работата на разследващите по случая продължава, в РУ - Видин е образувано досъдебно производство.", "date": "2018.10.31", "title": "Видин: Нерегистриран артефакт е открит при проверка на частен имот в село Арчар"}
{"url": "http://www.focus-news.net/news/2018/10/31/2584694/blagoevgrad-obshtinskiyat-savet-v-bansko-odobri-uchastieto-na-obshtinata-v-savmesten-proekt-s-turskata-zimna-destinatsiya-erzurum.html", "text": "Машина за инфраред изкърпване на асфалтова настилка Infraset ще бъде закупена от Община Банско за извършване на ремонти на пътната настилка на територията на общината. Това съобщиха от пресцентъра на  Общината . Това стана ясно след даденото съгласие от Общински съвет - Банско на проведеното днес редовно заседание. Машината е разработена на базата на иновативна технология, с чиято помощ се осъществяват качествени и нискобюджетни ремонтни дейности чрез запълване с рециклиран асфалт. Методът позволява да се обработи площ от 5-6 кв. м за един час и беше представен едва преди месец на Международния технически панаир в Пловдив като една от новостите в европейски мащаб. \r\nСъветниците одобриха подмяната на ветрозащитния пояс в участъка гр. Банско – с. Баня. Лошото състояние на крайпътното насаждение налага на мястото на остарелите и станали опасни тополови дървета да бъдат засадени нови. Получената дървесина ще бъде продадена на търг, а  събраните средства ще се използват целево за изграждане на нов ветрозащитен пояс. \r\nБяха взети решения за отпускането на месечни стипендии за подпомагане на издръжката на Гергана Божинова – гимназистка в гр. Благоевград, и на студента в Софийския университет „Св. Климент Охридски”, Михаил Цинцаров. Младите хора от гр. Банско са в затруднено семейно положение, поради което ще бъдат подпомогнати финансово по време на своето обучение. \r\nДадено бе съгласие Община Банско да осъществи партньорски проект с турската община Ерзурум. Ерзурум, както Банско е една от популярните зимни дестинации в южната ни съседка, като наименованието на проекта е „Сътрудничество за зимен туризъм, щадящ околната среда”. Предвижда се да се проучат възможностите за инвестиции в соларните енергийни системи, и тяхната възвръщаемост, като за целта ще се осъществят срещи за обмен на добри практики.", "date": "2018.10.31", "title": "Благоевград: Общинският съвет в Банско одобри участието на Общината в съвместен проект с турската зимна дестинация Ерзурум"}
{"url": "http://www.focus-news.net/news/2018/10/31/2584697/api-izkarpvat-se-8-km-ot-pat--2001-vetovo-glodzhevo-osigurenite-sredstva-sa-nad-140-000-lv.html", "text": "В момента се изкърпват 8 км от път ІІІ-2001 Ветово - Глоджево, а осигурените средства са над 140 000 лв. Това съобщиха от пресцентъра на  Агенция „Пътна инфраструктура“ . Предприетите ремонтни дейности, които се очаква да завършат до седмица, са част от мерките за подготовка на пътищата за предстоящата зима. Предвижда се и изкъпване на участъци от път І-2 (Е-70) Русе - Цар Калоян - Разград, на път ІІІ-2003 Осенец - Дряновец - Сеново - Глоджево и на път ІІІ-2302 Червена вода - Семерджиево - Ветово - Сеново. \r\nТретокласният път ІІІ-2001 Ветово - Глоджево е в недобро състояния, тъй като не е основно ремонтиран повече от 30 години. Хроничното недофинансиране на пътния сектор в продължение на десетилетия влоши състоянието на третокласната пътна мрежа, какъвто е и този участък. Кърпежите са временно решение, а трайното е основен ремонт на отсечката и такъв ще бъде направен при осигуряване на средства. \r\nВ програмата за 2019 г. е планирано да бъдат ремонтирани 13 км от път ІІІ-2302 Червена вода - Семерджиево - Ветово - Сеново. Това е участъкът от кръстовището между път ІІІ-2001 Писанец – Ветово и път ІІІ-2302 Ветово-Сеново до кръстовището между път ІІІ-2302 Ветово - Сеново и път ІІІ-2003 в град Сеново. \r\nПътят от Ветово през Смирненски за Тетово, за който жителите от региона настояват да бъдат ремонтиран, е общински и за него отговаря Община Ветово.", "date": "2018.10.31", "title": "АПИ: Изкърпват се 8 км от път ІІІ-2001 Ветово - Глоджево, осигурените средства са над 140 000 лв."}
{"url": "http://www.focus-news.net/news/2018/10/31/2584693/the-local-italiya-evakuirat-turisti-ot-venetsiya-navodneniyata-dostignaha-istoricheski-niva.html", "text": "Властите във Венеция разпоредиха евакуация на туристите, след като наводненията доведоха до покачването на водите до исторически високи нива, съобщават от италианската редакция на електронното издание  The Local . \r\nВ ранния следобед на вторник нивата на водата достигна до 156 см. На основни точки в ренесансовия град бяха поставени дървени платформи, които обаче не гарантираха безопасното преминаване за жителите и посетителите на града. Високото ниво на водата доведе и до преустановяване на някои от ключови битови услуги в града. \r\nНякои от туристите се опитваха да се предпазят от водата, докато други предпочетоха да събуят обувките си и да продължат разходката си в града, независимо от високите нива на водата. Очаква в се в следващите дни лошото време да се задържи, а обстановката – да се усложни.  \r\nГоляма част от Италия беше засегната от тежки бури, които засегнаха най-силно северните райони на страната. По последни данни броят на жертвите на лошите метеорологични условия е достигнал до 12 души, съобщава се и за десетки пострадали.  \r\nВ Генуа, Рим и Венето, в няколко северни града и в сицилианското пристанище Месина училищата остават затворени.  Тереза Герова", "date": "2018.10.31", "title": "The Local (Италия): Евакуират туристи от Венеция, наводненията достигнаха исторически нива"}
{"url": "http://www.focus-news.net/news/2018/10/31/2584678/vitsepremierat-krasimir-karakachanov-ako-se-dokazhe-che-az-ili-vmro-sme-poluchavali-pari-ot-balgarskoto-grazhdanstvo-shte-si-nosim-posledstviyata.html", "text": "Ако се докаже, че аз или ВМРО сме получавали пари от българското гражданство, ще си носим последствията.  \r\nТова каза вицепремиерът и лидер на ВМРО Красимир Каракачанов в предаването  „Тази сутрин“  по  бТВ . „Ако се докаже, че аз или ВМРО сме получавали пари от българското гражданство, ще си носим последствията. За много неща може да сме виновни ние, политиците и аз като политик. Едно нещо не съм си позволявал в живота си, нито ВМРО в последните 20 години, откакто аз съм начело - не сме си позволявали да правим компромис с каузата българи в Македония или да търсим някакви дивиденти там. Ако някой го докаже - няма проблем, веднага си поднасям оставката, веднага си нося политическата отговорност. Това означава политическа отговорност. А не в един момент аз да поемем отговорност за едни клевети, които не се вярни“, заяви Красимир Каракачанов. По дмите му тези твърденията са стара претоплена манджа.", "date": "2018.10.31", "title": "Вицепремиерът Красимир Каракачанов: Ако се докаже, че аз или ВМРО сме получавали пари от българското гражданство, ще си носим последствията"}
{"url": "http://www.focus-news.net/news/2018/10/31/2584698/vidin-ogranicheno-e-dvizhenieto-po-pat-ii-14-vidin-kula-vrashka-chuka-poradi-ukrepvane-na-svlachishte.html", "text": "Натоварен е трафикът в посока ГКПП „Дунав мост 2“. Това каза за  Радио „Фокус“ – Видин  дежурният в Областно пътно управление. Движат се предимно тежко товарни автомобили, като трафикът е най-натоварен в отсечката Видин - Дунавци. Към  другите два гранични пункта във Видинска област – „Връшка чука“ и „Брегово“ трафикът е спокоен. Движението по път II-14 Видин – Кула – Връшка чука е ограничено поради укрепване на свлачище. Обходният маршрут се осъществява по съществуващия  стар път  в непосредствена близост до път II-14. Движението се регулира с вертикална сигнализация. Срок на ремонтните дейности е до  ноември.   Движението по път III-114 Лом – Тополовец – Ружинци в участъка Динково – Ружинци от е ограничено за автомобили над 12 т. поради ремонтни дейности. Срокът на ремонтните дейности е  до края на месец октомври.   \r\nВъв Видин трафикът е натоварен в централната градска част, на входно изходните артерии на града и по бул. “Панония. \r\nАнна ЛОЗАНОВА", "date": "2018.10.31", "title": "Видин: Ограничено е движението по път II-14 Видин – Кула – Връшка чука поради укрепване на свлачище"}
{"url": "http://www.focus-news.net/news/2018/10/31/2584700/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Решението на Ангела Меркел да се оттегли от ръководството на Християндемократическия съюз, Брекзит, проблемите, свързани с управлението на миграцията и лошото време, което обхвана голяма част от континента и в частност Италия, са част от основните теми, върху които акцентират европейските печатни издания. \r\n***  Извън Германия мнозина се възхищават на канцлера Ангела Меркел и посрещнаха с безпокойство решението й да се оттегли от ръководството на Християндемократическия съюз (ХДС). Само един човек е щастлив, че тя направи крачка към излизане от властта. Това е държавният глава на Руската федерация Владимир Путин, уверени са в редакцията на берлинския ежедневник  Der Tagesspiegel . \r\nОт редакцията са категорични – Меркел е жената, която обединява Европа по въпроса за санкциите срещу Русия. Тя е живата памет на постигнатото при преговорите в Минск за постигането на примирие в Източна Украйна. Тя е политикът, който може да напомня на партньорите си за обещанията, дадени през последните 13 г. Ако тя си тръгне от управлението, с всичко това е свършено, коментира вестникът.  \r\nНавсякъде по света, Ангела Меркел се радва на добра репутация. Тя въплъщава имиджа на Германия като надежден партньор, който работи за разрешаване на конфликти и кризи. Само няколко чуждестранни лидери споделят усещането, че канцлерът изглежда уморена и че промяната е просрочена след 13 г. на власт. \r\nСъюзниците на Берлин не приеха решението на Меркел с облекчение, нито дори с разочарование, а като загуба на предсказуемостта и стабилността на Германия. Страната е четвъртата по големина икономическа сила в света и един от стожерите на Европейския съюз. Това, което прави или не прави Берлин, има непосредствено въздействие върху съседите и партньорите му – независимо германците го искат или не. \r\nВъпреки всички критики за германската външна политика и решенията в областта на сигурността, в Брюксел, Париж, Варшава и Вашингтон преобладават хвалбите към Меркел: заради нейното успокояващо действие пол върховете в ЕС, за спокойния й подход към избухливите лидери, за управлението й на кризи – от финансовата и гръцката дългова, до дистанцирането на Полша и Унгария от политиката на Брюксел и търсенето на решения за войната в Украйна. \r\n***  Австрия няма да подпише Глобалния пакт на ООН за миграцията, съобщава водещият виенски ежедневник  Der Standard . \r\nПравителството във Виена отхвърли договора поради „опасения относно съдържанието му“. Поради тази причина управляващите няма да изпратят свой представител в Маракеш, където през декември 193 страни ще се опитат да постигнат съгласие по въпроса за справяне с миграционните потоци. Правителството на канцлера Себастиан Курц се притеснява, че документът ще доведе до загуба на австрийския суверенитет в миграционната политика и в правото за определяне на критерии за разделение между легалната и нелегалната миграция. Очаква се решението на кабинета във Виена да бъде официално обявено в сряда, 31 октомври.  \r\nДоговорът не е правно обвързващ. В него трябва да бъдат определени базовите принципи на международните документи за справяне с бежанци и мигранти. Очаква се да бъде приет на конференцията на ООН в мароканския град Маракеш, която ще се проведе на 10 и 11 декември. Той също така трябва да определи правните възможности за миграцията.  \r\nИзданието подчертава, че Австрия е четвъртата страна, която се отказва от глобалния пакт. По-рано САЩ, Унгария и Австралия обявиха, че няма да подпишат документа. \r\n***  Властите във Венеция разпоредиха евакуация на туристите, след като наводненията доведоха до покачването на водите до исторически високи нива, съобщават от италианската редакция на електронното издание  The Local . \r\nВ ранния следобед на вторник нивата на водата достигна до 156 см. На основни точки в ренесансовия град бяха поставени дървени платформи, които обаче не гарантираха безопасното преминаване за жителите и посетителите на града. Високото ниво на водата доведе и до преустановяване на някои от ключови битови услуги в града. \r\nНякои от туристите се опитваха да се предпазят от водата, докато други предпочетоха да събуят обувките си и да продължат разходката си в града, независимо от високите нива на водата. Очаква в се в следващите дни лошото време да се задържи, а обстановката – да се усложни.  \r\nГоляма част от Италия беше засегната от тежки бури, които засегнаха най-силно северните райони на страната. По последни данни броят на жертвите на лошите метеорологични условия е достигнал до 12 души, съобщава се и за десетки пострадали.  \r\nВ Генуа, Рим и Венето, в няколко северни града и в сицилианското пристанище Месина училищата остават затворени. \r\n*** Страхът от Брекзит засилва интереса към ирландски паспорти във Великобритания, пише британският вестник  The Times . \r\nБроят на британските граждани, кандидатстващи за ирландски паспорти, почти се е удвоил от референдума на ЕС, тъй като по този начин хората след Брекзит си запазват правото да се движат и да работят свободно в Европейския съюз. \r\nПодробности за тази тенденция стват ясни на фона на предупреждението на министъра на имиграцията, че британците, пътуващи в Европа, могат да се сблъскат с големи закъснения по опашките на летищата, ако няма споразумение за Брекзит. \r\nХората с ирландски родители или баби и дядовци имат право да кандидатстват за ирландски паспорт. Посолството на страната в Лондон е получило 44 900 заявления от януари до юни, като тази година се очаква  да бъде най-натовареното, показват официални данни, публикувани вчера. \r\nОбщо 80 752 заявления са подадени през миналата година, спрямо  около 46 000 през 2015 г., годината преди гласуването за Брекзит. Броят на заявленията през 2016 г. е 63 500. Повече от 150 000 са кандидатствали от референдума насам. \r\nНийл Ричмънд, председател на комисията за Брекзит на ирландския Сенат, заяви: \"След  като хората от Обединеното кралство гласуваха ясно да напуснат ЕС през 2016 г., видяхме непрекъснато нарастване на броя на заявленията за ирландски паспорти в Обединеното кралство\". \r\nТой добави: \"Най-малко 10% от британското население, без Северна Ирландия, се очаква да получи право на ирландски паспорт и в светлината на Брекзит мнозина заявяват претенциите си за ирландски произход“. \r\n***", "date": "2018.10.31", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2018/10/31/2584701/kyustendil-bez-problemi-se-osashtestvyava-preminavaneto-na-avtomobili-prez-gkpp-gyueshevo.html", "text": "Без проблеми се осъществява преминаването на автомобили през ГКПП „Гюешево”. Това съобщи за  Радио „Фокус” – Кюстендил  дежурният на българо-македонския пункт. Потокът от автомобили към този час на деня е нормален, преминаването се извършва без големи изчаквания. По пътя от и за граничния пункт има опасност от падащи камъни на пътното платно. \r\nВенцеслав ИЛЧЕВ", "date": "2018.10.31", "title": "Кюстендил: Без проблеми се осъществява преминаването на автомобили през ГКПП „Гюешево”"}
{"url": "http://www.focus-news.net/news/2018/10/31/2584704/kyustendil-istoricheskoto-izsledvane-dimitar-yanakiev-biserov-okoliyata-radetel-za-prosveta-i-knizhnina-shte-bade-predstaveno-v-chitalishte-zora-v-dupnitsa.html", "text": "Историческото изследване „Димитър Янакиев Бисеров – Околията – радетел за просвета и книжнина“ ще бъде представено в Читалище „Зора” в Дупница. Това съобщиха за  Радио „Фокус” – Кюстендил  от културния институт. Представянето на книгата ще се състои от 10.00 часа в читалището. То е по повод Деня на народните будители и във връзка със 160 години от основаването на читалищната институция. Проявата е съвместна с читалище „Ген. Георги Тодоров”. Присъстващите ще имат възможност да видят и книгата „Добавка към славянската граматика“, написана от Димитър Бисеров – Околията, когато е бил едва на 16 години. Още ценни книги жителите и гостите на града ще могат да разгледат на изложба, подготвена от библиотеката при читалище „Зора“. Експозицията ще бъде открита от 11.00 часа. Ще бъдат представени колекциите „Старопечатни книги“, „Книги с автограф“, както и материали и документи, проследяващи историята на библиотечното дело, печати, пишеща машина от 1937 година и книги за читалището. \r\nВенцеслав ИЛЧЕВ", "date": "2018.10.31", "title": "Кюстендил: Историческото изследване „Димитър Янакиев Бисеров – Околията – радетел за просвета и книжнина“ ще бъде представено в Читалище „Зора” в Дупница"}
{"url": "http://www.focus-news.net/news/2018/10/31/2584703/varna-shofyorite-tryabva-da-se-dvizhat-s-povisheno-vnimanie-po-avtomagistrala-hemus-v-rayona-na-paten-vazel-letishte-zaradi-kosene-i-izsichane-na-hrasti.html", "text": "Нормално се осъществява движението по републиканската пътна мрежа на територията на Варненска област, предаде репортер на  Радио „Фокус“ – Варна . Пътните настилки са сухи, времето е предимно ясно, без валежи, но ветровито. По данни на Агенция „Пътна инфраструктура“ шофьорите трябва да се движат с повишено внимание по автомагистрала „Хемус“ в района на пътен възел „Летище“ заради косене и изсичане на храсти. От км 25+830 до км 43+515 по пътя Добрич – Варна трафикът се осъществява с повишено внимание поради частични ремонтни дейности на асфалтовата настилка. В  участък от пътя Кранево – Варна при 83 км трафикът е ограничен за моторни превозни средства над 10 тона заради свлачище. Обходният маршрут е през Кичево и Оброчище. В посока Бургас движението от км 0+000 до км 8+600 се осъществява двупосочно в едното платно в посока Варна – Бургас, поради ремонтни дейности на асфалтовата настилка. По част от пътя Старо Оряхово – Гроздьово преминаването се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Ремонтни дейности се извършват и на пътя между Девня и Суворово, както и по направлението Вълчи дол – Суворово. \r\nМарияна ВАЛЕНТИНОВА", "date": "2018.10.31", "title": "Варна: Шофьорите трябва да се движат с повишено внимание по автомагистрала „Хемус“ в района на пътен възел „Летище“ заради косене и изсичане на храсти"}
{"url": "http://www.focus-news.net/news/2018/10/31/2584702/prof-dimcho-solakov-seizmolog-okolo-ostrov-zakintos-shte-prodalzhi-da-ima-zatihvashta-seizmichna-aktivnost.html", "text": "Около остров Закинтос ще продължи да има затихваща сеизмична активност. Това каза за сутрешния блок „Добро утро, България“ на  Радио „Фокус“  проф. Димчо Солаков, заместник директор на Националния институт по геофизика, геодезия и география. Областта при планината Вранча също е доста сеизмична област, допълни проф. Солаков, като уточни, че през последните 14 години е имало 5 земетресения с подобен на последното магнитуд. „Районът на Вранча, в Румъния, е много специфичен. В света няма друга подобна област. Там стават земетресения с дълбочини между 60 и 200 км. Затова, когато тези земетресения са по-силни, се усещат на много голямо разстояние. През 1977 година земетресението беше усетено чак в Истанбул. Беше усетено и в София, имаше разрушения в Северна България. Имаше доста жертви в Букурещ. Вранча е една от най-сеизмичните области в Европа“, обясни проф. Димчо Солаков. Според него в България трябва да бъдат изградени и използвани симулационни центрове, които да пресъздават въздействието от земетресенията, в които да бъдат обучавани деца. Паниката е лош съветник по време на земетресение, обобщи професорът, но отбеляза, че културата на българина по отношение на такива природни бедствия се повишава.", "date": "2018.10.31", "title": "Проф. Димчо Солаков, сеизмолог: Около остров Закинтос ще продължи да има затихваща сеизмична активност"}
{"url": "http://www.focus-news.net/news/2018/10/31/2584692/ministar-biser-petkov-predstavya-zakona-za-sotsialnite-uslugi-v-parlamenta.html", "text": "Социалният министър Бисер Петков ще представи пред депутатите от ресорната парламентарна комисия основните моменти в проекта на Закон за социалните услуги, предаде БНР. Това е третият закон, за чието приемане настояват протестиращите майки на деца с увреждания от инициативата \"Системата ни убива\", наред със Закона за хората с увреждания и Закона за личната помощ.  \r\nПроектозаконът за социалните услуги е на етап обществено обсъждане, което трябва да приключи на 15 ноември. Той урежда предоставянето, ползването, финансирането, качеството и контрола на социалните услуги в България. Регламентирани са 10 вида основни социални услуги, като асистентската подкрепа е една от тях - дефинира се  съдържането на тази подкрепа, определят се функциите на асистента и на общината, когато услугата се финансира от държавния и общинския бюджет. \r\nВ закона се регламентирани т.нар. заместваща грижа, уредена като подкрепа за лица, полагащи грижа за зависими членове на семейството. Създава се възможност за ползване на общодостъпни социални услуги от всички, а не само от уязвими групи.  \r\nВъвежда се планиране на услугите на национално ниво на услугите, финансирани от държавния бюджет. Определят се доставчиците на социални услуги, като държавата отпада от сегашния кръг доставчици. Създава се и Агенция за качеството на социалните услуги.", "date": "2018.10.31", "title": "Министър Бисер Петков представя Закона за социалните услуги в парламента"}
{"url": "http://www.focus-news.net/news/2018/10/31/2584699/pazardzhik-prodalzhava-tendentsiyata-za-nereglamentirano-dvizhenie-na-karutsi-po-tsentralnite-ulitsi-na-grada.html", "text": "Продължава тенденцията за нерегламентирано движение на каруци по централните улици в Пазарджик и по главните пътища в областта, предаде репортер на  Радио „Фокус“ – Пазарджик . Въпреки забраната за движение на каруци по републиканските и общинските пътища почти всекидневно те могат да бъдат забелязани като част от трафика в Пазарджик и по главните пътища в областта. Множество каруци затрудняват често сутрешния трафик в Пазарджик. Най-често те се движат по ул. „Пловдивска“ в посока Областната болница. Могат да бъдат забелязани и множество каруци, натоварени със селскостопанска продукция, които пътуват към пазара в Пазарджик. Много често има и хора, които се возят прави на задната част на каруците, или приседнали в края на животинския впряг. Не са рядкост и каруците, които се движат по главните улици в града. Най-често това са жители на циганските махали, които ходят с каруците си извън града за дърва за огрев, или такива, които пътуват организирано към различни работни обекти. \r\nАлбена ЖИЛЕКОВА", "date": "2018.10.31", "title": "Пазарджик: Продължава тенденцията за нерегламентирано движение на каруци по централните улици на града"}
{"url": "http://www.focus-news.net/news/2018/10/31/2584708/deutsche-welle-daniya-otzova-poslanika-si-ot-teheran-zaradi-podgotovka-na-napadenie-na-teritoriyata-na-skandinavskata-darzhava.html", "text": "Управляващите в Копенхаген обвиниха Иран в подготовка на нападение на територията на Дания, насочено към група лица, настроени критично към режима в Техеран, предава  Deutsche Welle .  \r\nВ тази връзка датските власти взеха решение да отзоват за консултации посланика си в Техеран Дени Анан, след като Службата за сигурност и контраразузнаване обвини иранските спецслужби в подготовка на нападение на територията на кралството. Информацията бе обявена на пресконференция от министъра на външните работи Андерс Самуелсен.  \r\nПървият дипломат на Копенхаген определи решението като „много силно и достатъчно необичайна стъпка“ за страна като Дания, напомняйки, че в цялата история на скандинавското кралство „изглежда можем да си спомним само за още един такъв аналогичен случай“.  \r\n„Иран демонстрира съвършено неприемливо поведение“, подчерта Самуелсен, допълвайки, че датските власти не може да оставят действията на Техеран без последствия. \r\nНа свой ред премиерът Ларс Льоке Расмусен поясни, че Дания провежда консултации със „своите партньори и съюзници“ в Европейския съюз по въпроса за въвеждане на наказателни санкции срещу Техеран. \r\nВъв вторник датското контраразузнаване съобщи, че спецслужбите подозират Техеран в подготовка на покушение срещу живеещи в кралството граждани на Иран, в частност срещу лидера на датския клон на сепаратистката групировка „Арабско движение за борба за освобождение на Ахваз“.  Тереза Герова", "date": "2018.10.31", "title": "Deutsche Welle: Дания отзова посланика си от Техеран заради подготовка на нападение на територията на скандинавската държава"}
{"url": "http://www.focus-news.net/news/2018/10/31/2584709/vtoroto-izdanie-na-ekspo-moite-pari-predizvika-golyam-interes-sred-vsichki-vazrastovi-auditorii.html", "text": "За втора поредна година Експо „Моите пари“, единственото по рода си събитие, посветено на личните финанси, привлече значителен интерес. Това съобщиха  организаторите от Експо „Моите пари“ . На 27 и 28 октомври в конферентен център Интерпред всички посетители имаха възможността да се запознаят отблизо с теми, свързани с инвестициите, застраховането, жилищното кредитиране, криптовалутите и много други. И тази година щандът на Централния депозитар беше сред най-посещаваните на изложението – стотици хора успяха да получат ценна информация за закупените от тях бонове. \r\nЖеланието на организаторите да запознаят посетителите с новите тенденции и най-важните продукти на финансовия пазар по достъпен и ясен начин се реализира напълно – всички гости на експото проявиха интерес както към предоставените им от партниращите на събитието организации съвети, така и към панелните дискусии, в рамките на които бяха засегнати въпроси, надхвърлящи първоначално поставените рамки.  \r\n„Считам, че трябва да има повече такива мероприятия от гледна точка образованието на хората и повишаване на тяхната финансова грамотност, за да могат да ползват пълноценно всички финансови продукти на пазара“, каза Васил Големански, заместник-председател на Съвета на директорите на Българска фондова борса.  \r\nВсички гости на Експо „Моите пари“ – посетители и лектори – бяха единодушни, че сред най-големите предимства на събитието без съмнение е неговата достъпност дори за хора, които не се занимават професионално с финанси. \r\nДеян Василев, управител на финансовия портал MoitePari.bg, сподели, че изминалите два дни на Експо „Моите пари“ са надминали дори неговите очаквания като организатор. „Благодаря на всички наши съмишленици, които със собствения си труд и страст към управлението на личните финанси ни оказаха подкрепа в разкодирането на нашите финанси“, допълни той. \r\nЗа тези, които нямаха възможността да присъстват лично на експото, на разположение са видео записи от всички лекции (на Facebook страницата на MoitePari.bg), както и още полезна информация на сайта expo.moitepari.bg. Междувременно организаторите вече обмислят какви нови и вълнуващи теми от света на финансовото планиране да включат в следващото издание на събитието.", "date": "2018.10.31", "title": "Второто издание на Експо „Моите пари“ предизвика голям интерес сред всички възрастови аудитории"}
{"url": "http://www.focus-news.net/news/2018/10/31/2584710/kyustendil-politsiyata-razsledva-pozhar-v-lek-avtomobil-parkiran-pred-zhilishten-blok.html", "text": "Полицията изяснява причините за пожар в паркиран пред жилищен блок лек автомобил, съобщиха от  Областна дирекция на МВР – Кюстендил . През изминалата нощ екип на Районна служба „Пожарна безопасност и защита на населението” е гасил пожар в лек автомобил „Нисан Терано“ в Кюстендил, унищожени са купето и задната част на автомобила, спасени са двигателен отсек, предната част на автомобила и 3 паркирани наблизо автомобила. Причините за възникването на пожара изяснява Районно управление на МВР – Кюстендил.", "date": "2018.10.31", "title": "Кюстендил: Полицията разследва пожар в лек автомобил, паркиран пред жилищен блок"}
{"url": "http://www.focus-news.net/news/2018/10/31/2584707/haskovo-chlenovete-na-chitalishte-sv-sv-kiril-i-metodiy-1894-v-topolovgrad-otchetoha-uspeshna-3-godishna-deynost.html", "text": "На Общо събрание на 30 октомври се събраха членовете на читалище „Св. св. Кирил и Методий -1894” – Тополовград, за да отчетат дейността му за периода 2015 – 2018 година. Това съобщиха от пресцентъра на  Община Тополовград . Отчетен доклад на  председателя на настоятелството Трифон Ламбов  представи Красимира Ятакчиева, член на читалищното настоятелство. В него е анализирана подробно работата на всички читалищни звена, богатата и разнообразна читалищна дейност. Ползотворно са работили  библиотеката, любителските състави, клубът на поетите и писателите „Илко Карайчев“, групата на художниците. Като добра се отчете и съвместната работа с Неправителствените организации и с училищата. Добро е било сътрудничеството с местната власт. В доклада се изказва благодарност на кмета на общината Божин Божинов и на председателя на ОбС Васил Сяров за доброто отношение и подкрепа на читалището. Читалищното настоятелство е управлявало правилно художествено-творческата и финансовата дейност. Успешно са реализирани европейски проекти, традиционните празници, Международния фестивал на любителските комедийни театри, пантомима и сатира. След подробния отчет нямаше никакви изказвания. \r\nФинансов отчет за изминалите три години пред читалищните дейци представи председателят на Проверителната комисия Кирил Киров. В него са отчетени подробно разходните и приходни пера за отчетния период. \r\nПредседателят Трифон Ламбов предложи за одобрение Насоки за работата на читалището за периода 2018 .- 2021 година, които събранието прие. \r\nИзбра се Настоятелство, в което девет от членовете запазиха членството си. Двама са новите – заместник –кметът на община Маргарита Георгиева и художникът Христо Дюлгеров. С пълно болшинство е преизбран председателят Трифон Ламбов. В читалищното настоятелство за периода 2018-2021 година ще работят: \r\nТрифон Ламбов – председател и членове: Красимира Ятакчиева, Ваня Урджанова, Маргарита Георгиева, Васил Белев, Атанас Баев, Атанас Башаев, Христо Дюлгеров, Пепа Теодосиева, Мария Дюлгерова, Ваня Василева. \r\nИзбра се Проверителна комисия, на която остана председател Кирил Киров. Нови членове на читалището, които получиха членските си книжки.", "date": "2018.10.31", "title": "Хасково: Членовете на Читалище „Св. св. Кирил и Методий -1894” в Тополовград отчетоха успешна 3-годишна дейност"}
{"url": "http://www.focus-news.net/news/2018/10/31/2584705/gen-chavdar-chervenkov-shte-se-uspokoyat-otnosheniyata-mezhdu-gartsiya-i-albaniya-sled-ubiystvoto-na-etnicheskiya-grak-v-albaniya.html", "text": "Ще се успокоят отношенията между Гърция и Албания след убийството на етническия грък в Албания. Това каза за сутрешният блок „Добро утро България“ на  Радио „Фокус“  ген. Чавдар Червенков, бивш ръководител на Военното разузнаване и бивш вътрешен министър. Той допълни, че според него напрежението, което се нагнетява последно време на Балканите ще остане, но няма да опасност от военни конфликти. „За голямо съжаление, този проблем е заложен на Балканите още в края на 18 век и причината според мен е, въпреки тесните роднински връзки между кралските и императорските семейства в Европа по онова време, на заден план е съществувало едно съперничество и стремеж да се ограничи влиянието на Русия на юг. На запад винаги са се страхували да не би Русия да получи, основно сред славянското население, някакво много силно влияние и да излезе на проливите на юг в топлите морета и да създава проблеми. Това за голямо съжаление продължи по време на студената война и за голямо съжаление продължава и днес“, поясни генерал Чавдар Червенков. Той каза още, че се очаква ЕС да оказва натиск върху желанието за прекрояване на териториалните граници между Гърция и Албания.", "date": "2018.10.31", "title": "Ген. Чавдар Червенков: Ще се успокоят отношенията между Гърция и Албания след убийството на етническия грък в Албания"}
{"url": "http://www.focus-news.net/news/2018/10/31/2584706/s-kvorum-ot-121-narodni-predstaviteli-plenarnoto-zasedanie-zapochna-ot-tretiya-opit.html", "text": "С кворум от 121 народни представители започна пленарното заседание, предаде репортер на  Агенция „Фокус“ . Това бе третият последен опит за регистрация на депутатите. Третата регистрация закъсня с над 20 минути. След събирането на кворума в зала се регистрираха депутатите от БСП и ДПС. При първия опит за регистрация се установи липса на кворум, тъй като в зала се регистрираха 111 народни представители, при необходими 121. 10 минути по-късно при втората регистрация кворум отново не бе събран, тъй като в зала бяха установени 116  депутати. По програма Народното събрание трябва да започне работа по второто четене на новия Закон за киберсигурността.  \r\nДеница КИТАНОВА", "date": "2018.10.31", "title": "С кворум от 121 народни представители пленарното заседание започна от третия опит"}
{"url": "http://www.focus-news.net/news/2018/10/31/2584712/ria-novosti-v-sgrada-na-ruskoto-fsb-v-arhangelsk-e-izbuhnal-vzriv-zaginal-e-edin-chovek.html", "text": "В сграда на Федералната служба за сигурност (ФСБ) на Руската федерация в Архангелск е избухнал взрив, предава  РИА Новости , като се позовава на информационния център на Националния антитерористичен комитет. \r\nСъгласно разпространената към момента информация, в резултат на експлозията е загинал един човек, трима други са ранени и са транспортирани в болница за оказване на необходимата медицинска помощ.  \r\nМестни медии предадоха, че движението в района е преустановено, а сградата на ФСБ е евакуирана. \r\nДруги подробности не са известни. Тереза Герова", "date": "2018.10.31", "title": "РИА Новости: В сграда на руското ФСБ в Архангелск е избухнал взрив, загинал е един човек"}
{"url": "http://www.focus-news.net/news/2018/10/31/2584711/pregled-na-osnovnite-temi-vav-varnenskiya-pechat.html", "text": "„Все повече шофьори във Варна карат дрогирани“, е заглавие от първа страница в днешния брой на варненския вестник  „Черно море“ . За 2018 г. има 5 смъртни случая от наркотици – 2 от хероин и 3 от смесени интоксикации, в които присъстват алкохол и метамфетамини. За първи път има починал 28-годишен младеж с комбинация амфетамини + метамфетамини + марихуана (ТНС). Смъртта е настъпила с тежък мозъчен оток 3 ч. след инжекционното поставяне на стимулантите. През август ЦСМП регистрира смърт на мъж с полинаркомания. Третият е също през август, мъж на 45 г.,  със смесена интоксикация с наркотици и алкохол. Това съобщи проф. д-р Снежа Златева, д.м. при представяне на изследването на Сдружение „Живот без алкохол“, информира изданието. „Акция по кръводаряване в Икономическия университет във Варна“, е друго заглавие в броя. Акция по кръводаряване се състоя в Икономическия университет във Варна като част от есенната кампания сред пълнолетни ученици и студенти, която се провежда от Районния център за трансфузионна хематология – Варна. Преди това кампанията премина през МУ и ТУ. „В Медицинския университет имаше много добра организация и дойдоха близо 90 души, но в Техническия почти не се отзоваха“, коментира д-р Нели Стефанова от Районния център във Варна. Тя сподели, че се опитва много често да изнесат екип извън центъра, тъй като недостигът на кръв е много сериозен. „В центъра във Варна на ден средно даряват 50 -60 човека, но има дни, в които минават едва 25 -30, а са нужни 80 човека на ден, за да задоволят нуждите на болничните заведения“, каза още д-р Стефанова. „Варненец намери гигантска гъба“, информира изданието. Варненецът Иван Димитров – Albert намери гигантска гъба. Това е пърхутка с тегло 5,5 кг. Когато я видях, помислих, че е топка. Щом наближих обаче се оказа друго, разказа той. До нея имало и гъба бебе от същия вид с тегло около 1,5 кг. „Бъдещ икономист стана младежки кмет на Варна за 1 ден“, четем още в броя. 17-годишната Адриана Узунова стана младежки кмет на Варна. Това бе в рамките на националната инициатива „Мениджър за 1 ден“. Младото момиче е ученичка в XI клас във ВТГ „Г.С.Раковски“. Проблемите на Варна са много, но аз имам идея, която може да се осъществи във времето, сподели тя пред Медийна група „Черно море“. Завършващите училища млади хора да получат повече мотивация и стимули да продължат образованието си във варненските ВУЗ-ове. Така ще се стимулира потенциала на интелигенцията в града, смята Адриана. „Шопската салата е варненски продукт!“, информира изданието. Колцина знаят, че легендарната „Шопска салата“ е създадена преди повече от половин век? И че родното й място е хотел в легендарен курорт край Варна?? Подробности са публикувани на стр. 4.", "date": "2018.10.31", "title": "Преглед на основните теми във варненския печат"}
{"url": "http://www.focus-news.net/news/2018/10/31/2584695/izticha-srokat-za-izgotvyane-na-protsedurata-za-izbor-na-strategicheski-investitor-za-aets-belene.html", "text": "Изтича срокът, който парламентът даде на енергийния министър Теменужка Петкова за изготвяне на процедурата за избор на стратегически инвеститор за АЕЦ „Белене“. Министър Петкова трябва да предложи и възможности за структурирането на проекта. В решението на Народното събрание от началото юни е записано, че трябва да се търси възможност за изграждане на АЕЦ „Белене“ съвместно със стратегически инвеститор на пазарен принцип и без предоставяне на държавна гаранция.  \r\nНаскоро, при посещение в Москва министър Петкова потвърди, че до края на годината ще бъде обявен търг за избор на инвеститор за централата.", "date": "2018.10.31", "title": "Изтича срокът за изготвяне на процедурата за избор на стратегически инвеститор за АЕЦ „Белене“"}
{"url": "http://www.focus-news.net/news/2018/10/31/2584713/doncho-zlatev-sds-neobhodima-e-yasna-istoricheska-ravnosmetka-za-da-bade-sds-razpoznavaema-partiya-s-badeshte.html", "text": "Необходима е ясна историческа равносметка, за да бъде СДС разпознаваема партия с бъдеще. Това каза в предаването  „Вече 30 години-времето е наше“  на  Радио „Фокус“  Дончо Златев, член на НС на СДС, ангажиран с младежките структури в страната. По думите младежите се обединяват около създаването на вътрешна организация, която да се занимава с оценката на миналото, опазването на историческата памет. „Виждаме малко или много успехите на СДС през годините. Например членството в НАТО, членството в Европейския съюз, които до голяма степен нямаше да бъдат възможни без работата и заслугите на СДС. Малко или много тези неща се неглижират от обществото и започват да се забравят. Затова младите хора ще бъдем много ангажирани с това да опазим историята такава, каквато е, и да опазим мястото на СДС в нея. От друга страна, не може да си изкривим душата там, където разбира се сме допускали и грешки. Аз смятам, че това ще бъде една от темите, която също ще бъде засегната на предстоящата теоретична конференция на СДС и там свободно и заедно да решим пътя, не само политическия, който ще поемем, а да дадем една категорична оценка на миналото и да знаем какво не трябва да повтаряме и за какво трябва да се борим“, обясни той. Дончо Златев коментира още, че от историческа гледна точна най-големият проблем, който всички младежи в партията виждат, е разделението, което през всички години съпътства десницата.", "date": "2018.10.31", "title": "Дончо Златев, СДС: Необходима е ясна историческа равносметка, за да бъде СДС разпознаваема партия с бъдеще"}
{"url": "http://www.focus-news.net/news/2018/10/31/2584714/plovdiv-okolo-500-kg-e-osigurenoto-kolichestvo-sol-v-selo-milevo-za-osolyavane-na-patnite-nastilki-prez-zimniya-sezon.html", "text": "Около 500 кг е осигуреното количество сол в село Милево. Това каза за  Радио „Фокус“ - Пловдив  кметът Борис Пешев. По думите му солта се омесва с пясък и по този начин се почистват пътните артерии през зимата. „Когато падне снегът, имаме готовност да опесъчаваме, имаме готовност и да почистваме. Имаме трактор с гребло. Отзад прикачаме торачка, която е пригодена за разхвърляне на пясък със сол. Нямаме проблемни терени. Няма неравности. Поддръжката е лесна“, каза още кметът. По думите му не съществуват проблеми с електрозахранването. „Само в една част от селото напрежението е по-ниско, защото са много абонати на един трафопост, но по принцип постоянно има електрозахранване. Водоснабдяването също е добро. Ако има авария, се реагира веднага“, добави още Пешев. По думите му почти всяка година Община Садово осигурява средства за асфалтиране за около 500 м нови улици. „Тази година асфалтирахме една улица, която е дълга 550 м. Стремим  се всяка година да асфалтираме по толкова, защото има нужда от подобряване на уличната мрежа“, каза кметът. Асфалтирането се извършва с общински средства в размер на около 70 000 - 80 000 лева. В селището има детска градина, която е санирана, сменена е дограмата. В момента има проблем с покрива, който е метален и на места е изгнил и трябва да се сменят ламарините. В района на селото има резерват, в който се развъждат фазани. \r\nВ селото живеят около 1000 души. Основно се занимават със земеделие. Отворена е птицекладница, която осигурява много работни места. Има и склад за преработка на селскостопанска продукция. В селището съществува проблем със застаряващото население.  „През последните 15-20 години има тенденция за застаряване на населението“, каза още кметът. По думите му няма проблеми с кражби. „Мисля, че добре работим с полицейските органи. На местно ниво имаме хора, които помагат с малцинството и нямаме сериозни проблеми за постоянен тормоз“, добави Пешев. \r\nМария РУСЕВА", "date": "2018.10.31", "title": "Пловдив: Около 500 кг е осигуреното количество сол в село Милево за осоляване на пътните настилки през зимния сезон"}
{"url": "http://www.focus-news.net/news/2018/10/31/2584717/smolyan-s-tarzhestven-kontsert-su-otets-paisiy-otbelyaza-35-godini-ot-sazdavaneto-si.html", "text": "С тържествен концерт „Ти, българино, знай своя род и език!“, Средно училище „Отец Паисий” в Смолян отбеляза 35 години от създаването си. Годишнината бе отбелязана в препълнената зала на учебното заведение , където талантливите ученици пяха, рецитираха и танцуваха, с което заслужиха и аплодисментите на публиката. Това съобщиха от пресцентъра на  Община Смолян . Секретарят Момчил Николов поздрави от името на кмета Николай Мелемов колектива на училището, учениците и родителите.: „За мен е чест, че имам възможност да споделя с педагозите, с възпитаниците и родителите на вашата уважаема образователна институция отбелязването на това значимо за община Смолян събитие. За 35 години в Средно училище „Отец Паисий” са получили знания и уроци по родолюбие поколения млади родопчани. За тях наученото и преживяното в него е скъп и незабравим спомен. От днес вашето училище тръгва с надежда към зрелостта – гордо с успехите и таланта на своите ученици, с опита и новаторството на педагогическата колегия , с подкрепата на родителите и всеотдайните грижи на персонала. Желая ви здраве, радост и сполука, щастливо бъдеще и много настроение”, посочи в поздравлението си Николов. Той оповести, че с Решение на Общинския  съвет е гласувана  парична награда на училището от 1 000 лв. , която е  по предложение на кмета Мелемов. Директорът Надя Ловчалиева благодари на Мелемов за обновената спортна база и площадки, където децата могат да спортуват. \r\nЛовчалиева поздрави колегите и гостите, уважили празника на училището и посочи, през годините е обединявало много хора, ученици, родители и общественици. \r\nПрочувствено слово произнесе и първият директор на учебното заведение Мария Дирекьовска. \r\nНа тържеството присъстваха много гости, родители, бивши възпитаници и директори на училището. Всички те отправиха искрени пожелания да пребъде учебното заведение, да се радва на много ученици и много успехи. \r\nПроявата е включена в Програмата на община Смолян за отбелязване на 1 ноември –Ден на народните будители.", "date": "2018.10.31", "title": "Смолян: С тържествен концерт СУ „Отец Паисий” отбеляза 35 години от създаването си"}
{"url": "http://www.focus-news.net/news/2018/10/31/2584715/varna-institutat-po-okeanologiya-organizira-den-na-otvorenite-vrati-za-mezhdunarodniya-den-na-cherno-more.html", "text": "Институтът по океанология във Варна организира Ден на отворените врати за Международния ден на Черно море, предаде репортер на  Радио „Фокус“ – Варна . От 10.30 до 16.00 часа посетителите ще могат да разгледат лабораториите по морска химия, морска биология и генетика, както и изследователската мини подводница. Във фоайето на института ще бъдат прожектирани филми за морската и подводната експедиционна дейност на института. В заседателната зала на института от 13.30 часа до 14.30 часа ще бъдат представени презентации на тема „Предизвикателства и  постижения в областта на  хидродинамичните и геоморфоложките изследвания на шелфа и бреговата зона на Черно море“ с лектор доц. Николай Вълчев и „Тайни на морското дъно“ с лектор доц. Преслав Пеев. \r\nМеждународният ден на Черно море се отбелязва на 31 октомври. В началото на деветдесетте години на 20 век учени стигат до заключението, че способността на Черно море да се възстановява от замърсяването, причинено от хората, е близо до критичната си граница. Ако тя бъде премината, може да настъпят необратими промени, които да преобразят живота на целия регион и милионите хора, които живеят в него. Ето защо на 31 октомври 1996 година шестте държави, граничещи с Черно море – България, Румъния, Украйна, Русия, Грузия и Турция, подписват Стратегическият план за действие за възстановяване и опазване на Черно море. Оттогава този ден е прието да се отбелязва като Международен ден на Черно море. Документът очертава рамката на сътрудничество между черноморските държави по отношение състоянието и бъдещето на Черно море и региона. \r\nМарияна ВАЛЕНТИНОВА", "date": "2018.10.31", "title": "Варна: Институтът по океанология организира Ден на отворените врати за Международния ден на Черно море"}
{"url": "http://www.focus-news.net/news/2018/10/31/2584723/razgrad-politsiyata-razsledva-grabezh-i-krazhba-na-lek-avtomobil-v-kubrat.html", "text": "Полицията разследва грабеж и кражба на лек автомобил в Кубрат. Това съобщиха от  ОДМВР - Разград . Жертва на грабежа са станали двама мъже от русенското село Хотанца. Сигналът от 68-годишния Х.Д. и 30-годишен с инициали Р.М. е получен в 20.30 часа на 30 октомври. Двамата съобщили, че около 19.00 часа в близост до изоставена бензиностанция на входа на град Кубрат, трима мъже и една жена, използвайки газов пистолет, сила и заплахи, отнели автомобила им „Опел Вектра“, сумата от 95 лв., две дебитни карти и мобилен телефон. В хода на предприетите незабавни издирвателни действия са открити и задържани извършителите на деянието – 44-годишният Н.М., 18-годишният Г.Ж., 17-годишният А.Ж. и 28-годишната Р.Х., всички от Кубрат. Открит е изоставен и лекият автомобил „Опел Вектра“. За срок от 24 часа в РУ-Кубрат са задържани Н.М. и Г.Ж. Газовият пистолет „Екол“ е иззет с протокол. Уведомен е дежурен прокурор. По случая се води разследване.", "date": "2018.10.31", "title": "Разград: Полицията разследва грабеж и кражба на лек автомобил в Кубрат"}
{"url": "http://www.focus-news.net/news/2018/10/31/2584724/veliko-tarnovo-dvama-mladezhi-sa-postradali-pri-intsident-na-ucheben-avtopoligon.html", "text": "Двама младежи са пострадали при инцидент на учебен автополигон. Произшествието е станало вчера около 15.00 часа вчера извън републиканската пътна мрежа. Това съобщават от  ОДМВР – Велико Търново . По първоначална информация лек автомобил, управляван от 18-годишно момче от Горна Оряховица поради движение с несъобразена скорост се е преобърнал на циментова естакада. В резултат на това са пострадали водачът – с разкъсно-контузна рана в областта на главата и пътник на задната седалка – 20-годишен мъж от Попово, с фрактура на ключица. След преглед в Спешна помощ – В. Търново и двамата са освободени за домашно лечение. Водачът е изпробван за употреба на алкохол, пробата е отрицателна. По случая е започнато досъдебно производство.", "date": "2018.10.31", "title": "Велико Търново: Двама младежи са пострадали при инцидент на учебен автополигон"}
{"url": "http://www.focus-news.net/news/2018/10/31/2584720/premierat-boyko-borisov-sasht-ofitsialno-otteglyat-iskaneto-za-ekstraditsiya-na-zhelyaz-andreev.html", "text": "САЩ официално оттеглят искането за екстрадиция на Желяз Андреев. Това каза министър-председателят Бойко Борисов на брифинг в Министерски съвет, предаде репортер на  Агенция „Фокус“ . \r\n„На 5 юни бе предявено искането на САЩ за екстрадацията на Желяз Андреев. Искам да благодаря на главния прокурор специално за многократните разговори, на правосъдния министър, на външния министър, на посланика. Тук беше и министърът на правосъдието на САЩ, близо два часа беше разговорът\", каза още премиерът и обясни, че това е била една изключително сложна ситуация.  \r\n„Към днешна дата САЩ официално оттеглят искането за екстрадиция на Андреев поради факта, че поддържането на това искане би било безпредметно с оглед причините, посочени в писмо от 28 август 2018 г. от Министерството на правосъдието и Офиса на главния прокурор към Департамента на правосъдието на САЩ. Мисля, че едно неприятно за всички събитие беше предотвратено“, коментира Борисов. От своя страна, Желяз Андреев благодари на правителството и сподели, че днес е най-щастливият човек в България. Агенция „Фокус“ припомня:  В началото на април 29-годишният Андреев бе задържан в родния си град Добрич по искане на прокуратурата в Маями заради разследване във Флорида за нарушаване на ембаргото за търговия със Сирия. Общо 11 са обвиняемите, като петима от тях са българи. Те са работили в кол център на фирма регистрирана в София и седалище в Маями. През него са продавани части за самолети на сирийските авиолинии. Според САЩ те са свързани с терористична дейност. По-късно Желяз Андреев бе освободен от ареста с мярка „подписка“. Българските институции се ангажираха със случая.  \r\nЦветилена СИМЕОНОВА", "date": "2018.10.31", "title": "Премиерът Бойко Борисов: САЩ официално оттеглят искането за екстрадиция на Желяз Андреев"}
{"url": "http://www.focus-news.net/news/2018/10/31/2584728/sport-fifa-mozhe-da-razshiri-broya-na-uchastnitsite-oshte-v-mondiala-v-katar.html", "text": "Президентът на Световната футболна федерация (ФИФА) Джани Инфантино обяви, че увеличаването броя на участниците на световни първенства е възможно да се случи още на Мондиал 2022 в Катар.  \r\nКъм момента увеличаването на броя на участниците е планирано за 2026 г. при съвместното домакинство на САЩ, Мексико и Канада. Въпреки това Инфантино изрази увереност, че Катар и ФИФА могат да се справят със задачата по подготовката в по-кратък план. Той поясни, че увеличаване на броя на участниците ще донесе повече квоти на тимовете от Азия.", "date": "2018.10.31", "title": "Спорт: ФИФА може да разшири броя на участниците още в Мондиала в Катар"}
{"url": "http://www.focus-news.net/news/2018/10/31/2584729/ivan-donchev-odmvr-pazardzhik-zveno-zoopolitsiya-raboti-dobre-usardno-se-raboti-po-razsledvane-na-prestapleniya-sreshtu-grabnachni-zhivotni.html", "text": "Звено „Зоополиция“ към Районните управление на полицията в област Пазарджик работи добре, като получените сигнали се проверяват и отработват. Това съобщи за  Радио „Фокус“ – Пазарджик  комисар Иван Дончев, началник на „Охранителната полиция“ – Пазарджик. По думите му звено „Зоополиция“ работи с ветеринарните служби по общини. „Проблем засега остава липсата на специализиран транспорт, с който могат да бъдат транспортирани ранени или бити животни до ветеринарни клиники“, уточни комисар Дончев. Той допълни, че усърдно се работи по разследване на престъпления срещу гръбначни животни. \r\n35 служители са зачислени към „Зоополицията“ в областта. В екипа са включени инспектори, криминалисти и разследващи полицаи. Освен ежедневната си полицейска дейност служителите от звеното ще осъществяват проверки и разследване на извършени престъпления срещу животни. Със заповед на директора на полицията в Пазарджик старши комисар Йордан Рогачев е обособен и оборудван специализиран автомобил, който се използва от служителите на звено „Зоополиция“. \r\nАлбена ЖИЛЕКОВА", "date": "2018.10.31", "title": "Иван Дончев, ОДМВР - Пазарджик: Звено „Зоополиция“ работи добре, усърдно се работи по разследване на престъпления срещу гръбначни животни"}
{"url": "http://www.focus-news.net/news/2018/10/31/2584716/yordan-tsonev-dps-ne-sme-vodili-razgovori-s-bsp-da-sabotirame-kvoruma.html", "text": "Не сме водили разговори с БСП да саботираме кворума. Това каза народният представител от ПГ на ДПС Йордан Цонев пред журналисти във връзка това, че днешното заседаниет на парламента започна от третия опит, предаде репортер на  Агенция „Фокус“ . Цонев цитира думите на премиера Бойко Борисов, че работа на мнозинството е да си осигурява кворума. \r\nДеница КИТАНОВА", "date": "2018.10.31", "title": "Йордан Цонев, ДПС: Не сме водили разговори с БСП да саботираме кворума"}
{"url": "http://www.focus-news.net/news/2018/10/31/2584730/nikolay-zaychev-kmet-peshtera-e-edinstvenata-obshtina-v-es-koyato-uchastva-v-proekt-za-zashtita-na-lichnite-danni.html", "text": "Пещера е единствената община в ЕС, която участва в проект за защита на личните данни. Това каза за сутрешния блок „Добро утро, България“ на  Радио „Фокус“  Николай Зайчев, кмет на Община Пещера за реализираните и предстоящи проекти. Общината реализира и 9 проекта по програма „Региони в растеж 2014-2020“. Център за работа с граждани, като част от програмата, беше официално открит в общинската администрация вчера. „Благодарение на другите реализирани проекти по програмата, освен, че се ремонтираха различни сгради те придобиха и енергийна ефективност, това са над 208 домакинства, над 210 деца в Общинския детски комплекс, над 12 000 посетители. Служителите също ще работят при подобрени условия“, обясни  Николай Зайчев. Той каза още, че е открита многофункционална спортна площадка, дарена от фирма „Биовет“. Фирмата ще открие и нов завод през 2019г., финансиран по плана „Юнкер“. Кметът на Община Пещера се очаква на официалното откриване да присъства и председателят на ЕК Жан Клод-Юнкер.", "date": "2018.10.31", "title": "Николай Зайчев, кмет: Пещера е единствената община в ЕС, която участва в проект за защита на личните данни"}
{"url": "http://www.focus-news.net/news/2018/10/31/2584721/miroslav-stoyanov-odmvr-pazardzhik-ezhednevno-se-sastavyat-aktove-za-nereglamentirano-dvizhenie-na-karutsi.html", "text": "Успяхме да ограничим нерегламентираното движение на каруци в централната част на Пазарджик. Това каза за  Радио „Фокус“ – Пазарджик  говорителят на ОДМВР Мирослав Стоянов. Той обясни, че санкциите, които се налагат за такова движение, са определени в съответната наредба на Община Пазарджик. По думите му този вид пътни превозни средства се регистрират от Общините. „Полицията осъществява ежедневен контрол за спазване на забраната каруци да се движат по главните пътища в региона, защото те създават реална опасност от произшествия. Ежедневно се съставят актове по наредбите на общините или по Закона за движение по пътищата за нерегламентирано движение на каруци“, коментира Стоянов. Той допълни, че такова движение се установява най-често по пътя Пазарджик - Пловдив, тъй като квартал „Изток“, където има повече цигани и в близост то този главен път. \r\nВаня НИКОЛОВА", "date": "2018.10.31", "title": "Мирослав Стоянов, ОДМВР - Пазарджик: Ежедневно се съставят актове за нерегламентирано движение на каруци"}
{"url": "http://www.focus-news.net/news/2018/10/31/2584732/smolyan-politsiyata-razsledva-sluchay-na-zastrelyano-kuche-v-selo-osikovo.html", "text": "Полицията разследва случай на застреляно куче в село Осиково. Застреляното животно е собственост на 43-годишен мъж от село Осиково и е открито в близост до дома му. Това съобщиха от  ОДМВР – Смолян . На 30 октомври 2018 г. в 11.15 часа в РУ - Девин е получен сигнал от 43-годишен мъж от с. Осиково, общ. Девин, че на 30 октомври 2018 г. около 11.00 часа в близост до дома си в м. Петвар, землище на с. Осиково неизвестно лице е простреляло и убило кучето му. Местопроизшествието е посетено от дежурна оперативна група при РУ - Девин, образувано е досъдебно производство.", "date": "2018.10.31", "title": "Смолян: Полицията разследва случай на застреляно куче в село Осиково"}
{"url": "http://www.focus-news.net/news/2018/10/31/2584725/krum-zarkov-bsp-dokato-ne-poluchim-ostavkata-na-vitsepremiera-valeri-simeonov-nyama-da-se-registrirame-v-narodnoto-sabranie.html", "text": "Солидаризираме се с искането на майките на деца с увреждания за оставката на вицепремиера Валери Симеонов и докато не я получим - няма да се регистрираме в Народното събрание. Това каза заместник-председателят на ПГ на „БСП за България“ Крум Зарков пред журналисти за проблемите с кворума, предаде репортер на  Агенция „Фокус“ . „Майките на деца с увреждания още са навън. Тази палатка ни напомня, че не сме свършили работата си. Единственото, което се случи за последните месеци е, че те добавиха още едно свое искане - оставката на Валери Симеонов. Ние не солидаризираме с това искане и няма да се регистрираме в Народното събрание, докато не получим оставката на Валери Симеонов“, каза още Зарков.  \r\nТой уточни, че вицепремиерът отговаря и за ДАБЧ, където избухва корупционен скандал. „Твърде много се събра и е време той да отстъпи поста си\", допълни заместник-председателят на ПГ на „БСП за България“. \r\nНа въпрос дали БСП съгласува дейстивята си с ДПС, Зарков отговори: „Не сме съгласували действията си с ДПС, решението да не се регистрираме взехме на заседание на парламентарна група“, каза още той.  \r\nЗарков уточни, че БСП няма да се регистрира в началото на всяко пленарно заседание, докато Валери Симеонов е вицепремиер. \r\nДеница КИТАНОВА", "date": "2018.10.31", "title": "Крум Зарков, БСП: Докато не получим оставката на вицепремиера Валери Симеонов няма да се регистрираме в Народното събрание"}
{"url": "http://www.focus-news.net/news/2018/10/31/2584733/pazardzhik-chetirima-dushi-sa-postradali-pri-intsident-na-patya-panagyurishte-pazardzhik.html", "text": "Четирима души са пострадали при пътнотранспортно произшествие, станало в следобедните часове вчера на пътя между Панагюрище и Пазарджик. Това съобщиха от  ОДМВР - Пазарджик . Водачът на микробус „Фолксваген” с инициали Д.Н. (на 32 г. от пловдивското село Трилистник) загубил управление над возилото. Последвало излизане от пътното платно и преобръщане. В резултат на това са пострадали четирима пътници в буса на възраст между 45 и 60 години, всичките от Пловдив. Мъжете са транспортирани с различни травми и наранявания в панагюрската болница без опасност за живота. Алкохолната проба на шофьора е отрицателна, води се дознание.", "date": "2018.10.31", "title": "Пазарджик: Четирима души са пострадали при инцидент на пътя Панагюрище - Пазарджик"}
{"url": "http://www.focus-news.net/news/2018/10/31/2584722/akad-yulian-revalski-ban-spored-proektobyudzheta-za-2019-g-nimh-direktno-se-izvazhda-ot-ban-i-se-vzima-imushtestvo-i-arhivi-tova-e-tochno-obratnoto-na-tova-koeto-se-razbrahme.html", "text": "Написаното в Преходните и заключителни разпоредби на проектобюджета за 2019 година е точно обратното на това, което се бяхме разбрали с НИМХ. Това каза на пресконференция председателят на БАН акад. Юлиан Ревалски, предаде репортер на  Агенция „Фокус“ . „Това, което виждаме в проектобюджета, в първи параграф е, че НИМХ директно се изважда от БАН. В трети параграф пише, че се взимат имущество и архиви“, обяви той. „Направихме редица отстъпки с цел НИМХ да остане в рамките на БАН. Такова беше желанието и на правителството. Но от НИМХ не се съгласиха и правителството реши да ги подкрепи“, посочи акад. Ревалски. \r\nБиляна ИВАНОВА", "date": "2018.10.31", "title": "Акад. Юлиан Ревалски, БАН: Според проектобюджета за 2019 г.  НИМХ директно се изважда от БАН и се взима имущество и архиви, това е точно обратното на това, което се разбрахме"}
{"url": "http://www.focus-news.net/news/2018/10/31/2584738/stara-zagora-vazpitanitsi-na-detska-gradina-alen-mak-specheliha-nagradi-ot-konkursa-za-risunka-az-obicham-cherno-more.html", "text": "Възпитаници на Детска градина „Ален мак“ спечелиха награди от конкурса за рисунка ,,Аз обичам Черно море\". Това съобщиха от пресцентъра на  Община Стара Загора . \"Малките художници от Детска градина №25 „Ален мак“ в Стара Загора се представиха блестящо в национални конкурси за рисунки\", съобщи директорът на градината Меглена Бакърджиева. \r\nВ конкурса ,,Аз обичам Черно море\", който се проведе в Несебър, са участвали над 700 деца от цялата страна. Представителите на Детска градина „Ален мак“ са шест и всички имат награди. \r\nС първа награда е отличена рисунката на Дея Костова, три втори награди са връчени на Мартин Христов, Александър Иванов и Даная Донева. Николета Миткова и Виктория Христова са с поощрителни награди. \r\nС отличие се завърна от Кърджали и Виктория Герджикова, която участва в конкурса ,,Вълшебният свят на Родопите\". За рисунката си „Родопско момиче“ тя е получила поощрителна грамота. \r\n„Всички художници са шестгодишни. Не зная дали е натрупване на знания и умения, но изведнъж в четвърта група, децата започнаха да рисуват прекрасно и да се радват на творбите си“, каза още директорът. За това принос имат и учителките, които допълнително работят с талантливите творци.", "date": "2018.10.31", "title": "Стара Загора: Възпитаници на Детска градина „Ален мак“ спечелиха награди от конкурса за рисунка ,,Аз обичам Черно море\""}
{"url": "http://www.focus-news.net/news/2018/10/31/2584726/prof-evelina-slavcheva-ban-nad-1000-dushi-se-podpisaha-za-otmyana-na-tekstovete-v-proektobyudzheta-za-2019-g-koito-ni-zasyagat.html", "text": "Над 1000 души се подписаха в подписка за отмяна на текстовете в проектобюджета, засягащи БАН. Това каза на пресконференция председателят на Общото събрание на БАН проф. Евелина Славчева, предаде репортер на  Агенция „Фокус“ . „Подписите са събрани за половин ден. Подписката продължава“, заяви тя. „БАН проведе съвместно заседание, обсъдихме текстовете в проектозакона. Излязохме с категорична позиция, която изразихме в писмо до премиера и ресорните министри“, посочи проф. Славчева. „Ние изразихме своята огромна изненада и силно огорчение от това, че постигнати договорености бяха грубо нарушени през проектобюджета“, обяви тя. „Текстовете в проектобюджета ги третираме като противоконституционни и нарушаващи автономията на БАН“, подчерта Евелина Славчева. \r\nБиляна ИВАНОВА", "date": "2018.10.31", "title": "Проф. Евелина Славчева, БАН: Над 1000 души се подписаха за отмяна на текстовете в проектобюджета за 2019 г., които ни засягат"}
{"url": "http://www.focus-news.net/news/2018/10/31/2584740/premierat-boyko-borisov-kam-medalistite-ot-mladezhkite-olimpiyski-igri-vie-ste-primer-za-mladoto-pokolenie.html", "text": "Такива като вас трябва да са пример за младото поколение. Това каза министър-председателят Бойко Борисов преди днешното правителствено заседание, след като министърът на младежта и спорта Красен Кралев запозна министрите с медалистите от Младежките олимпийски игри, предаде репортер на  Агенция „Фокус“ . \r\n„Благодаря на треньорите, защото без вас нищо не става. Второ, благодаря на тези млади деца, защото именно такива като вас трябва да станат пример за всички останали - като има някой по-буен и агресивен, да отиде в залата по борба, по щанги, за да види, че не е лесно. Вие сте пример за младото поколение. Чест е за нас, че ви има“, коментира Борисов и каза на младите спортисти, че могат да го наричат „чичо Бойко“.  \r\n„Ако се преборим и за Младежката зимна олимпиада, ще имаме успех. И най-важното е понеже сте в такава възраст – в България най-често се губи добрият спортист в тази възраст, когато славата започва да изпреварва ума и тогава е най-тежко. Така че слушайте треньорите, защото те са най-важни, за да може да продължават успехите и занапред“, каза още Борисов. Той се пошегува, че част от министрите са доста скарани с физическото. \r\nЦветилена СИМЕОНОВА", "date": "2018.10.31", "title": "Премиерът Бойко Борисов към медалистите от Младежките олимпийски игри: Вие сте пример за младото поколение"}
{"url": "http://www.focus-news.net/news/2018/10/31/2584727/v-sadebnata-palata-shte-se-provede-brifing-po-povod-zadarzhanite-litsa-ot-darzhavnata-agentsiya-za-balgarite-v-chuzhbina.html", "text": "В Съдебната палата ще се проведе брифинг по повод задържаните лица от Държавната агенция за българите в чужбина. Това съобщиха от пресцентъра на  Прокуратура на Република България . Брифингът ще се проведе днес от 13.00 часа в зала 2 на 4 етаж на Съдебната палата. Зам.-главният прокурор Иван Гешев, наблюдаващият прокурор по делото Ангел Кънев, председателят на КПКОНПИ Пламен Георгиев и зам.-председателят на КПКОНПИ г-н Антон Славчев ще дадат информация по повод извършваните под ръководството на Специализираната прокуратура процесуално-следствени действия за подкупи, длъжностни и документни престъпления в Държавната агенция за българите в чужбина.", "date": "2018.10.31", "title": "В Съдебната палата ще се проведе брифинг по повод задържаните лица от Държавната агенция за българите в чужбина"}
{"url": "http://www.focus-news.net/news/2018/10/31/2584734/volen-siderov-obedineni-patrioti-sluchvalo-se-i-drug-pat-da-ima-problemi-s-kvoruma.html", "text": "Случвало се и друг път да има проблеми с кворума. Това каза председателят на ПГ на „Обединени патриоти“ и лидер на Атака Волен Сидеров пред журналисти във връзка с проблемите за събирана на кворума за началото на пленарното заседание, предаде репортер на  Агенция „Фокус“ .  \r\nДеница КИТАНОВА", "date": "2018.10.31", "title": "Волен Сидеров, „Обединени патриоти“: Случвало се и друг път да има проблеми с кворума"}
{"url": "http://www.focus-news.net/news/2018/10/31/2584741/pazardzhik-okrazhniyat-sad-shte-gleda-deloto-sreshtu-direktora-na-napoitelni-sistemi-ead.html", "text": "Окръжен съд Пазарджик ще гледа дело, което  е образувано по внесен от Софийска градска прокуратура обвинителен акт, срещу директора на „Напоителни системи“ ЕАД. Това съобщи за  Радио „Фокус\" - Пазарджик  Маринела Георгиева от администрацията на Съда. Срещу мъжа е повдигнато обвинение за това, че като изпълнителен директор на „Напоителни системи“ ЕАД е злоупотребил с властта си като е направил опит да принуди управителя на „Напоителни системи“ ЕАД, клон Тополница Т.С., да извърши нещо противно на волята – да въздейства като убеди председателя и членове на комисията да приемат извършени строително-монтажни работи като подпишат протокол за приемане на строително – монтажни работи за три обекта, въпреки че същите не са извършени. За целта е употребил заплашване с уволнение. Опитът е останал недовършен поради независещи от дееца причини. Подсъдимият е направил опит да принуди и гл. инженер да изготви и подпише протокол за приемане СМР на три обекта, като отново е използвал заплаха за уволнение.  На вторият подсъдим С.К. е повдигнато обвинение за това, че е направил опит да даде подкуп в размер на по 2000 лв. на 2 длъжностни лица от „Напоителни системи“ ЕАД, клон Тополница, за да изготвят и подпишат три протокола за извършени строително-монтажни работи във връзка с изпълнението на договори.  Делото е насрочено за разпоредително заседание. Началото на делото е от 14,00 часа, докладчик съдия е Веселин Петричев.", "date": "2018.10.31", "title": "Пазарджик: Окръжният съд ще гледа делото срещу директора на „Напоителни системи“ ЕАД"}
{"url": "http://www.focus-news.net/news/2018/10/31/2584739/a1-on-makedoniya-mvnr-na-albaniya-privika-gratskiya-poslanik-v-tirana.html", "text": "Министерството на външните работи на Албания привика посланика на Гърция в страната, предава скопската електронна медия  A1 On . \r\nПосланикът на Атина е бил информиран за ясната позиция на албанските власти относно това кой трябва да разследва инцидента с убийството на етнически грък в страната. Според външнополитическото ведомство в Тирана задачата е на албанската прокуратура – единственият орган, който въз основа на Конституцията и Наказателния кодекс,  може да проведе независимо разследване за всеки вид престъпление, което се случва на територията на Република Албания, става ясно от съобщението на МВнР.  \r\nМинистерството призова за „ограничаване на политическите или дипломатическите окраски по въпроса“. В същото време ведомството гарантира, че Албания е сигурна и мирна страна за „всички граждани, включително и за гръцкия етнос\". \r\nПо-рано кореспондентът на столичната телевизия „Ора Нюз“ съобщи, че сестрата на убития Константинос Кацифас (35 г. ) е подала сигнал в Прокуратурата в Атина. Семейството на загиналия настоява разследването на убийството да се води от Прокуратурата на Гърция.  \r\nКацифас, албанец с гръцко гражданство, загина в престрелка с полицията при Бралат.  Тереза Герова", "date": "2018.10.31", "title": "A1 On (Македония): МВнР на Албания привика гръцкия посланик в Тирана"}
{"url": "http://www.focus-news.net/news/2018/10/31/2584735/akad-yulian-revalski-ban-razbiraneto-ni-e-nimh-da-se-otdeli-saglasno-pravilata-ni-a-ne-sas-zakonov-akt.html", "text": "Разбирането ни е отделянето на НИМХ от БАН да стане съгласно правилата ни, а не със законов акт. Това каза на пресконференция председателят на БАН акад. Юлиан Ревалски, предаде репортер на  Агенция „Фокус“ . „В споразумението с НИМХ е записано, че въпросите ще се решат от Общото събрание на БАН“, уточни той. „Предоставяме безвъзмездно имуществото за ползване през един период. При инвентаризация ще се види кое отива при НИМХ, кое остава в БАН“, обясни акад. Ревалски. „Обменихме мнение, изпратихме писмо до министър Красимир Вълчев. За момента нямаме отговор“, заяви той. „В писмен и устен вид ще кажем това и на комисиите в Народното събрание. Ще видим какъв ще бъде резултатът“, коментира Юлиан Ревалски. „Нямаме сведения други институти да искат да напуснат БАН“, каза още той. \r\nБиляна ИВАНОВА", "date": "2018.10.31", "title": "Акад. Юлиан Ревалски, БАН: Разбирането ни е НИМХ да се отдели съгласно правилата ни, а не със законов акт"}
{"url": "http://www.focus-news.net/news/2018/10/31/2584742/shumen-7-starinni-moneti-i-dva-samodelni-metaldetektora-sa-izzeti-pri-proverka-na-imot-v-selo-milanovo.html", "text": "7 старинни монети и два самоделни металдетектора са намерени и иззети след претърсване в частен имот в село Миланово. Това съобщиха от  ОДМВР - Шумен . Проверката била предприета след получен сигнал, че мъж с инициали И.М. (на 49 г.) държи в дома си археологически обекти. За извършеното престъпление е образувано досъдебно производство.", "date": "2018.10.31", "title": "Шумен: 7 старинни монети и два самоделни металдетектора са иззети при проверка на имот в село Миланово"}
{"url": "http://www.focus-news.net/news/2018/10/31/2584743/blagoevgrad-23-kg-kanabis-sa-izzeti-pri-proverka-na-kashta-v-petrich.html", "text": "2.3 кг канабис са иззети при проверка на къща в Петрич. Това съобщиха от  ОДМВР - Благоевград . На 30 октомври 2018 г. в Петрич от полицейски служители е извършена проверка на къща и прилежащо към нея дворно място, обитавани от мъж с инициали М.Т. (на 61 г. от Петрич). Намерена и иззета около 2 300 грама суха, тревиста маса, реагираща положително на канабис. М.Т. е задържан със заповед за задържане до 24 часа. Образувано е досъдебно производство.", "date": "2018.10.31", "title": "Благоевград: 2.3 кг канабис са иззети при проверка на къща в Петрич"}
{"url": "http://www.focus-news.net/news/2018/10/31/2584731/krum-zarkov-bsp-nastoyavame-za-dalbochinno-razsledvane-ne-samo-na-konkretnite-zapodozreni-v-dabch-no-i-na-vsichki-tehni-politicheski-vrazki.html", "text": "Настояваме за дълбочинно разследване не само на конкретните заподозрени, но и на всички техни политически връзки. Това каза заместник-председателят на ПГ на „БСП за България“ Крум Зарков пред журналисти, предаде репортер на  Агенция „Фокус“ . Зарков каза това в отговор на въпрос дали освен на Валери Симеонов, БСП иска оставката и на вицепремиера Красимир Каракачанов заради акцията в Държавната агенция за българите в чужбина.  \r\nДеница КИТАНОВА", "date": "2018.10.31", "title": "Крум Зарков, БСП: Настояваме за дълбочинно разследване не само на конкретните заподозрени в ДАБЧ, но и на всички техни политически връзки"}
{"url": "http://www.focus-news.net/news/2018/10/31/2584746/blagoevgrad-79-godishna-zhena-ot-gotse-delchev-e-stanala-zhertva-na-telefonna-izmama-sas-sumata-ot-4-900-leva.html", "text": "Благоевград: 79-годишна жена е станала жертва на телефонна измама със сумата от 4 900 лева. Това съобщиха от  ОДМВР - Благоевград .  На 30 октомври 2018 г. в РУ - Гоце Делчев е получен сигнал от 79-годишна жена от Гоце Делчев за това, че около 09.30 часа на същата дата, непознато за нея лице, което се е представило за полицейски служител ѝ поискал парична сума като съдействие за залавяне на телефонни измамници. На потърпевшата е нанесена щета на приблизителна стойност около 4 900 лева. По случая е образувано досъдебно производство. \r\nОДМВР - Благоевград призовава гражданите за повишено внимание и проява на мнителност по отношение на лица, които чрез телефонно обаждане ги въвеждат в заблуждение с цел получаване на парични суми. При провеждането на полицейски операции няма утвърдена практика полицейските служители да искат лични парични средства и ценности от гражданите. За предотвратяване на подобен вид престъпления, в случай на телефонно обаждане, при което е поискана парична сума, лични данни (име, ЕГН или адрес) или банкови сметки е необходимо гражданите веднага да се свържат с близки, роднини или съседи и веднага да позвънят на тел. 112 (избира се безплатно).", "date": "2018.10.31", "title": "Благоевград: 79-годишна жена от Гоце Делчев е станала жертва на телефонна измама със сумата от 4 900 лева"}
{"url": "http://www.focus-news.net/news/2018/10/31/2584736/spas-panchev-zs-a-stamboliyski-znam-che-s-moya-glas-imashe-kvorum-zadachite-na-deputatite-sa-da-rabotyat-a-ne-da-stoyat-izvan-plenarna-zala.html", "text": "Знам, че с моя глас имаше кворум – задачите на депутатите са да работят, а не да стоят извън пленарна зала. Това каза независимият депутат и председател на ЗС „Александър Стамболийски“ Спас Панчев пред журналисти във връзка с формирането на кворума за начало на днешното пленарно заседание, предаде репортер на  Агенция „Фокус“ . \r\nНа въпрос дали нарочно е изчакал последния момент, тъй като той бе 121-вият депутат, който се регистрира в зала, Панчев коментира: „Не можех да се регистрирам. Вдигнах си ръката, видяха ме от техническата служба и ме регистрираха“. На въпрос дали гледа на себе си като на „златен пръст“, Панчев отговори: „Знам, че с моя глас има кворум. Щеше да има кворум, ако бяха дошли всички от ГЕРБ, ако бяха дошли от патриотите. Явно има командировки, хора, които не са в София. Аз се регистрирам редовно, ако видите регистрациите“, допълни още Панчев.  \r\n„Аз съм попаднал в парламента като член на коалиция „БСП за България“, макар че колегите казват благодарение на БСП. Аз съм в парламента благодарение на гласовете на БСП, на Земеделски съюз  „А. Стамболийски“, на „Нова Зора“, на комунистите, на тракийските дружества. Участвам в парламента и в работата убедено с гласовете на българсите земеделци“, допълни Панчев.  \r\n„Задачите на депутатите е да работят, а не да стоят извън пленарната зала. Считам, че е нормално всеки народен представител, за това, за което българските избиратели са го избрали, да върши като работа“, каза Панчев и отбеляза, че има много законодателна работа. „Ноември е важен месец, през месеца ние ще гледаме бюджета“, поясни той.  Агенция „Фокус“ : На 23 юни 2018 г. на своя 44-ти редовен конгрес Земеделски съюз „Александър Стамболийски“ реши да напусне Коалиция „БСП за България”. Няколко дни по-късно „БСП за България“ изключи Земеделски съюз \"Александър Стамболийски“ от коалицията. Решението за това бе взето на съвместно заседание на Изпълнителното бюро на БСП, коалиционния съвет и ръководството на парламентарната група на \"БСП за България\". Групата настоя Спас Панчев да подаде оставка, тъй като е влязъл от квотата на \"БСП за България\" и да освободи мястото за следващия в листата от 27-ми Многомандатен избирателен район Стара Загора. Панчев заяви, че става независим депутат в парламента и ще гласува според интересите на ПП \"Александър Стамболийски\".  \r\nДеница КИТАНОВА", "date": "2018.10.31", "title": "Спас Панчев, ЗС „А. Стамболийски“: Знам, че с моя глас имаше кворум – задачите на депутатите са да работят, а не да стоят извън пленарна зала"}
{"url": "http://www.focus-news.net/news/2018/10/31/2584745/plovdiv-zhitelite-na-pet-sela-ot-oblastta-sa-s-narusheno-vodopodavane-zaradi-avarii.html", "text": "Жителите на пет села в Пловдивска област са с нарушено водоподаване заради аварии по водопреносната мрежа. Това съобщиха за  Радио „Фокус“ – Пловдив  от водоснабдителното дружество, обслужващо областта. Без вода са абонатите от селата Труд, Болярци, Козаново, Избегли и Конуш. Нормалното водоподаване в село Труд ще бъде възстановено до 14.00 часа, а за останалите населени места не е посочен краен срок за отстраняване на авариите. \r\nЕкипите на водоснабдителното дружество отстраняват аварии на територията на градовете Асеновград, Карлово и Пловдив. Без вода са живущите в района на ул. „Неда Тачева“ в град Карлово, също домакинствата в района на улица „Безово“ в град Асеновград. Поради възникнали аварии е нарушено и водоподаването към живущите в района на улиците „Мали Богдан“ и „Хъшовска“, както и в част от бул. „Васил Априлов“ в град Пловдив. \r\nТони МИХАЙЛОВ", "date": "2018.10.31", "title": "Пловдив: Жителите на пет села от областта са с нарушено водоподаване заради аварии"}
{"url": "http://www.focus-news.net/news/2018/10/31/2584744/gen-mayor-grudi-angelov-na-zavarshvaneto-na-vipusk-botevski-ii-smyana-badete-garant-za-prestizha-na-balgarskiya-ofitser-navsyakade.html", "text": "Бъдете гарант за престижа на българския офицер навсякъде. С тези думи началникът на Военна академия „Георги Стойков Раковски” ген.-майор Груди Ангелов се обърна към завършващите от „Випуск Ботевски – II смяна“ на Военна академия „Георги Стойков Раковски”, предаде репортер на  Агенция „Фокус“ .„Приветствам ви с добре дошли. Днес диплома ще получат 107 офицери. Гордеем се с всички вас. Признанието днес идва с компетентностите, които получихте. Вярвам, че усърдният труд е дал и нравствените устои“, заяви ген.-майо Ангелов. Той отбеляза, че Военната академия е школа за командири. „Вашите бъдещи успехи ще бъдат да се гордеем и ние. Бъдете гарант за престижа на българския офицер навсякъде“, каза още началникът на Военна академия „Георги Стойков Раковски”. \r\nЛюба АЛЕКСИЕВА", "date": "2018.10.31", "title": "Ген.-майор Груди Ангелов на завършването на „Випуск Ботевски – II смяна“: Бъдете гарант за престижа на българския офицер навсякъде"}
{"url": "http://www.focus-news.net/news/2018/10/31/2584749/blagoevgrad-aktsiya-po-sabiraneto-na-otpadatsi-ot-elektrichesko-i-elektronno-oborudvane-shte-se-provede-v-grad-simitli.html", "text": "Акция по събирането на отпадъци от електрическо и електронно оборудване ще се проведе в град Симитли. Това съобщи за  Радио „Фокус“ – Пирин  Таня Тасева, експерт „Връзки с обществеността“. Местните жители, че могат да предадат своите отпадъци от електрическо и електронно оборудване и батерии до 12.00 часа в бившия пансион до полицията. „Негодни за употреба батерии, излязло от употреба електрическо и електронно оборудване (ИЕЕО), могат да се предават в пансиона, където ще има пункт и оторизирани лица за събирането им. Община Симитли приканва всички да се включат в акцията за разделно събиране и безвъзмездно предаване на посочените отпадъци“, каза още Тасева. Тя добави, че нетретираните отпадъци от ИУЕЕО могат да бъдат опасни за човешкото здраве, а депонирани с общия поток битови отпадъци, опасните вещества попадат в почвата и водата, което води до необратими последствия за околната среда. \r\nЛивия НИНОВА", "date": "2018.10.31", "title": "Благоевград: Акция по събирането на отпадъци от електрическо и електронно оборудване ще се проведе в град Симитли"}
{"url": "http://www.focus-news.net/news/2018/10/31/2584753/blagoevgrad-33-godishna-zhena-e-blasnata-ot-lek-avtomobil-dokato-se-e-dvizhela-s-koleloto-si-po-bul-d-solunski.html", "text": "33-годишна жена е блъсната от лек автомобил докато се е движела с колелото си по бул. „Д. Солунски“. Това съобщиха от  ОДМВР - Благоевград . Около 11.40 часа на 30 октомври 2018 г. в Благоевград лек автомобил „Ауди“, управляван от лице с инициали З.Я. (на 28 г. от Благоевград), излизайки от бензиностанция за включване в движението по бул. „Д. Солунски“, отнема предимството и блъска 33-годишна велосипедистка, която е пострадала с комоцио и без опасност за живота.", "date": "2018.10.31", "title": "Благоевград: 33-годишна жена е блъсната от лек автомобил докато се е движела с колелото си по бул. „Д. Солунски“"}
{"url": "http://www.focus-news.net/news/2018/10/31/2584754/nikolay-aleksandrov-sds-stara-zagora-osnovna-tsel-na-sds-shte-bade-presledvane-na-evropeyski-dohodi-za-balgarina.html", "text": "Основна цел на СДС ще бъде преследване на европейски доходи за българина. Това каза в предаването „Вече 30 години-времето е наше“ на  Радио „Фокус“  Николай Александров, областен председател на СДС-Стара Загора и член на Националния съвет на партията. По думите му основен проблем на България в момента е ниското равнище на доходите. „Вдигането на стандарта на българина ще доведе до по-голям бюджет, възможност за политики в областта на социалната сфера, здравеопазване, образование – публични сектори, които наистина в България куцат, и ние това го знаем. Средства за тези важни за българина сектори са необходими, но след реформи. Сега в последните предложения за новия бюджет увеличиха парите за здравеопазване с около 4-5 млн. лева, като няма дебат как ще се подобри здравеопазването на българина. Обикновеният човек ще плаща ли пак в болници, ще доплаща ли- къде законно, къде незаконно, ще има ли под масата пари, ще има ли закупуване на медицински изделия, които струват в пъти повече? На тези неща трябва да се отговори и трябва да се сложи ред“, обясни той. Николай Александров коментира още, че дясната политика се състои в работа и правила, необходими на гражданите, за да се чувстват сигурни.", "date": "2018.10.31", "title": "Николай Александров, СДС-Стара Загора: Основна цел на СДС ще бъде преследване на европейски доходи за българина"}
{"url": "http://www.focus-news.net/news/2018/10/31/2584755/nova-makedoniya-makedoniya-gartsiya-shte-bade-zastignata-ot-katastrofa-za-nyakolko-chasa-ako-vleze-vav-voyna-s-turtsiya-preduprezhdava-savetnik-na-erdogan.html", "text": "Ако Гърция започне военен конфликт с Турция, ще бъде застигната от катастрофа за три до четири часа. Това предупреди Йигит Булут, съветник на турския президент Реджеп Тайип Ердоган, съобщава електронното издание на първия скопски вестник –  „Нова Македония“. \r\n„Това е все едно мушичка да се сбие с гигант“, бе сравнението, което Булат направи пред местната турска телевизия. \r\nПо-рано Атина си навлече гнева на Анкара заради инцидент, при който гръцка военна фрегата пресече пътя на турски изследователски кораб. Тогава турският флот реагира и според съобщенията в медиите е бил изпратен да защитава кораба, което доведе до нов дипломатически спор между двете страни. \r\nБулут се смята за противоречива фигура в турската политика. През 2013 г. е назначен за съветник на Ердоган, а след това става главен икономически съветник. През 2015 г. той увери, че е готов да умре за турския президент. Тереза Герова", "date": "2018.10.31", "title": "„Нова Македония“ (Македония): Гърция ще бъде застигната от катастрофа за няколко часа, ако влезе във война с Турция, предупреждава съветник на Ердоган"}
{"url": "http://www.focus-news.net/news/2018/10/31/2584756/dobrich-svarzvane-na-abonati-kam-noviya-vodoprovod-po-ulitsite-georgi-kirkov-i-timok-nalaga-spirane-na-vodopodavaneto-v-rayona-do-7-noemvri.html", "text": "Свързване на абонати към новия водопровод по улиците „Георги Кирков“ и „Тимок“ налага спиране на водоподаването в района от днес до 7 ноември, предаде кореспондент на  Радио „Фокус” – Варна . Нарушеното водоподаване ще бъде в делничните дни, в рамките на работното време.  \r\nВ община Добрич днес се отстраняват аварии от екипи на ВиК по ул. „Генерал адютант К. Манзей“; в района на Кулата - лозята, по бул. „25 септември“ 43, по ул. „Тополите“ 1 и по ул. „Хан Тервел“ 30. Поради дейности, извършвани по проекта за водния цикъл, без водоподаване ще бъде районът на „Червената пръст“.  \r\nВ община Добрич-селска водни аварии се отстраняват в с. Победа, с. Владимирово и с. Ловчанци; \r\n- в община Балчик - с. Сенокос, с. Кранево и вилно място Оброчище; \r\n- в община Каварна – по  ул. „Васил Левски“ в морския град, в с. Видно и с. Белгун; \r\n- в община Тервел - в с. Орляк; \r\n- в община Генерал Тошево - с. Рогозина, с. Спасово, с. Сноп и с. Житен. \r\nЖулиета НИКОЛОВА", "date": "2018.10.31", "title": "Добрич: Свързване на абонати към новия водопровод по улиците „Георги Кирков“ и „Тимок“ налага спиране на водоподаването в района до 7 ноември"}
{"url": "http://www.focus-news.net/news/2018/10/31/2584737/prof-evelina-slavcheva-ban-ako-tekstovete-za-ban-v-proektobyudzheta-se-priemat-ima-konstitutsionen-sad.html", "text": "Ако текстовете за БАН в проектобюджета се приемат - има Конституционен съд. Това каза на пресконференция председателят на Общото събрание на БАН проф. Евелина Славчева за текстовете в проектобюджета, засягащи БАН, предаде репортер на  Агенция „Фокус“ . „Не мога да намеря точната дума, с която да квалифицирам този акт. Доверието е силно нарушено. Страхувам се, че нататък ще вървим много трудно в този процес“, обяви тя. „От април сме имали поне 5 заседания за казуса с НИМХ. Имахме и многобройни срещи с протестиращите“, посочи Евелина Славчева. „Имаме нагласата и желанието казусът да бъде приключен възможно най-бързо. Влагаме много енергия и време в решаването му“, заяви проф. Славчева. „Беше шокиращо в проектобюджета да видим текстове, които обезсмислят изцяло активността ни и взетите вече решения“, каза още тя. \r\nБиляна ИВАНОВА", "date": "2018.10.31", "title": "Проф. Евелина Славчева, БАН: Ако текстовете за БАН в проектобюджета се приемат - има Конституционен съд"}
{"url": "http://www.focus-news.net/news/2018/10/31/2584757/nsi-prez-2017-g-razhodite-za-nauchnoizsledovatelska-i-razvoyna-deynost-sa-s-35-poveche-v-sravnenie-s-predhodnata-godina.html", "text": "През 2017 г. разходите за научноизследователска и развойна дейност (НИРД) са 760.2 млн. лв., което е с 3.5% повече в сравнение с предходната година. Това сочи  статистика на Националния статистически институт (НСИ) . Интензивността на НИРД (измерена като процент на разходите за НИРД от БВП) намалява спрямо предходната година - от 0.78% през 2016 г. на 0.75% през 2017 година. \r\nПрез 2017 г. сектор „Предприятия” е най-големият от четирите институционални сектора, в които се осъществява НИРД, с дял от 70.3% от общите разходи за НИРД. Следва сектор „Държавно управление”, чиито научни институти и организации формират 23.2% от общите разходи за НИРД. Направените разходи за наука от висшите училища и университетските болници възлизат на 5.7%, а от нетърговските организации - на 0.8% от всички разходи за НИРД. \r\nНаучноизследователската и развойна дейност се финансира от държавния бюджет, бизнеса, други национални източници и от чужбина. През 2017 г. най-голям е делът на средствата за НИРД, идващи от сектор „Предприятия” - 43.2%. Те нарастват спрямо предходната 2016 г. с 2.6% (от 320.2 млн. лв. на 328.5 млн. лева). Спрямо 2016 г. средствата от чуждестранни източници за осъществяване на НИРД намаляват с 2.5% (от 251.0 млн. лв. на 244.7 млн. лева).  \r\nВ структурата на текущите разходи за НИРД по видове изследвания през 2017 г., както и през предходната година, най-голям относителен дял имат приложните научни изследвания - 62.1% (429.3 млн. лв.), следвани от експерименталните разработки и фундаменталните изследвания - съответно с 26.9% (185.7 млн. лв.) и 11.0% (76.5 млн. лв.). \r\nПрез 2017 г. персоналът, зает с научноизследователска и развойна дейност, е 23 290 души (в еквивалент на пълна заетост), което е със 7.1% по-малко в сравнение с предходната година. Делът на жените от общия персонал, зает с НИРД, е 47.9%, като разликата в равнището на заетост между двата пола е 4.2 пункта в полза на мъжете. Броят на изследователите в еквивалент на пълна заетост е 15 094 души, което е с 5.7% по-малко спрямо 2016 година.  \r\nКакто и през 2016 г., основната част от научния персонал е съсредоточен във фирмите и научните институти от сектор „Предприятия” - 46.1% от общия персонал (в еквивалент на пълна заетост), или 10 735 души. В организациите и институциите от сектор „Държавно управление” с научна дейност се занимават 7 990 души, което съставлява 34.3% от общия персонал, зает с НИРД, през 2017 година. В сектор „Висше образование” 4 414 души са ангажирани с научни изследвания и разработки, като относителният им дял е 19.0%.  \r\nОбразователно-квалификационната структура на персонала, зает с НИРД, през 2017 г. се характеризира с нарастване на дела на заетите лица с висше образование - от 83.6% през 2016 г. на 83.8% през 2017 година.", "date": "2018.10.31", "title": "НСИ: През 2017 г. разходите за научноизследователска и развойна дейност са с 3.5% повече в сравнение с предходната година"}
{"url": "http://www.focus-news.net/news/2018/10/31/2584759/plovdiv-otkrit-e-ptichi-grip-vav-ferma-v-selo-bogdanitsa-obshtina-sadovo.html", "text": "Открит е птичи грип във ферма в село Богданица, община Садово. Това съобщи за  Радио „Фокус” - Пловдив  д-р Камен Янков, директор на Областната дирекция по безопасност на храните. „Съмнението за диагнозата е от петък, а от вчера е потвърдена”, каза д-р Янков. Засегнати са 39 000 кокошки-носачки. Вече е започнало унищожаването им, като е констатиран и голям процент смъртност. „Инспекторите проверяват движението на яйцата на кокошките, засегнати от инфлуенцата, като ще бъдат изтеглени всички количества яйца от тези кокошки, които са от 21 дни назад”, каза още д-р Янков. Унищожените птици ще бъдат загробени, съгласно изискванията за недопускане на разпространяването на заболяването. Ще бъде направена и дезинфекция на помещенията, където са отглеждани кокошките, а собствениците ще бъдат обезщетени. \r\nОпределена е 3-километрова предпазна зона, в която влизат селата Богданица, Ахматово и Селци от община Садово. В наблюдаваната 10-километрова зона пък влизат села 8 населени места от община Садово, 5 от община Асеновград и две от Първомайско. В тези зони се забранява търговията с птици и яйца за разплод, като единствено може да се колят, спазвайки изискванията на нормативната база. \r\nЗабраняват се и пазарите, панаирите и изложбите за птици. \r\nЦветана ТОНЧЕВА", "date": "2018.10.31", "title": "Пловдив: Открит е птичи грип във ферма в село Богданица, община Садово"}
{"url": "http://www.focus-news.net/news/2018/10/31/2584760/dobrich-vav-vazrozhdenskoto-uchilishte-shte-se-provede-literaturno-muzikalna-vecher-posvetena-na-denya-na-narodnite-buditeli.html", "text": "Литературно-музикална вечер „Не се гаси туй, що не гасне“, посветена на Деня на народните будители, организират във Възрожденското училище в Добрич, предаде кореспондент на  Радио „Фокус” – Варна . Събитието е посветено и на две годишнини – 140 години от рождението на актрисата Адриана Будевска и 90 години от основаването на Драматичния театър в Добрич. Началото на литературно-музикалната вечер е в 17.00 часа. Ще участват ученици от Природо-математическа гимназия „Иван Вазов“, ОУ „Стефан Караджа“ и СУ „Св. Климент Охридски“. Организатори са Регионален исторически музей – Добрич със съдействието на Дружеството на краеведите. Възрожденското училище се намира в административната сграда на РИМ – Добрич в Архитектурно-етнографския комплекс „Старият Добрич“.  \r\nЖулиета НИКОЛОВА", "date": "2018.10.31", "title": "Добрич: Във Възрожденското училище ще се проведе литературно-музикална вечер, посветена на Деня на народните будители"}
{"url": "http://www.focus-news.net/news/2018/10/31/2584752/prezidentat-rumen-radev-ubeden-sam-che-predstoyat-po-dobri-vremena-i-vaorazhenite-ni-sili-shte-imat-resurs-za-adekvatno-osiguryavane-na-zadachite-v-savremennata-sreda-za-sigurnost.html", "text": "Убеден съм, че предстоят по-добри времена и Въоръжените ни сили ще имат ресурс за адекватно осигуряване на задачите в съвременната среда за сигурност. Това каза държавният глава Румен Радев на тържеството по случай завършването на „Випуск Ботевски – II смяна“ на Военна академия „Георги Стойков Раковски”, предаде репортер на  Агенция „Фокус” . „Днешното събитие е важен ден от вашия живот. Убеден съм, че сте го очаквали с нетърпение и вълнение. Преди 22 години бях също като Вас в този строй, с вашите надежди и амбиции. Успехът съпътства тези, които имат реалистични представи за бъдещето”, заяви държавният глава.  \r\n„Миналата година ви приветствах с откриването на учебната година и споделих с вас някои очертали се според мен тенденции, че в обозримо бъдеще най-сериозният проблем пред Въоръжените сили - некомплектът на личния състав, няма да бъде решен. Напротив, че е твърде вероятно да се задълбочи. Че социалният статус на военнослужещите няма да бъде повишен или ако това стане, няма да бъде в тон с вашите очаквания. Че проектите за превъоръжаване няма да се реализират. Че остарялата техника ще се поддържа все по-трудно и ще продължава да ви налага ограничения за прилагане на съвременни тактики, техники и процедури и ще продължава да ни отдалечава от нашите съюзници като съвместимост. Че ще разполагате със значително ограничен ресурс, за да водите пълноценна и реалистична подготовка. Рискът при изпълнение на вашите служебни задължения ще продължава да расте. Доколко тези споделени от мен тенденции миналата година са реалност днес и ще бъдат в сила утре, ще прецените сами. Но едно е ясно, уважаеми випуслници, пред вас е път, осеян с предизвикателства. Път, по който от вас ще се изисква все повече. Държавното ръководство и вашите командири ще изискват от вас да изграждате съвременни отбранителни способности и съвместимост при ограничени ресурси и остаряла техника. Вашите подчинени ще очакват от вас не само да ги командвате, а да ги браните и мотивирате в една сложна и динамична среда. Българският народ ще вижда гарант за своята сигурност. По този нелек път ще успеят тези, които са усвоили най-важните уроци на Военна академия, написани от славни поколение преподаватели и слушатели преди вас - да не разчитате само на добрата основа, която ви предоставя Академията, а да продължавате неотклонно да търсите нови знания и подходи през цялото си кариерно развитие. Да останете верни на своя осъзнат избор да служите на народ и отечество. Убеден съм, че предстоят по-добри времена, че българският въоръжени сили ще имат ресурс на осигуряване, адекватно на задачите в съвременната динамична среда за сигурност“, коментира президентът Румен Радев.  \r\n„Пожелавам смелост, чест и достойнство по вашия командирски път. Да си български офицер е призвание“, каза още държавният глава. \r\nЛюба АЛЕКСИЕВА", "date": "2018.10.31", "title": "Президентът Румен Радев: Убеден съм, че предстоят по-добри времена и Въоръжените ни сили ще имат ресурс за адекватно осигуряване на задачите в съвременната среда за сигурност"}
{"url": "http://www.focus-news.net/news/2018/10/31/2584762/varna-narusheno-e-vodopodavaneto-v-selo-kazashko-i-mestnost-lazur-zaradi-avariya.html", "text": "Абонатите в село Казашко и местност Лазур във Варна ще бъдат без вода заради авария. Това съобщиха за  Радио „Фокус” – Варна  от дружеството „Водоснабдяване и канализация”. Очаква се водоподаването в района на населеното място да бъде възстановено до 18.00 часа. Домакинствата в местност Лазур във Варна ще бъдат без вода до около 17.00 часа, допълниха от дружеството. \r\nМарияна ВАЛЕНТИНОВА", "date": "2018.10.31", "title": "Варна: Нарушено е водоподаването в село Казашко и местност Лазур заради авария"}
{"url": "http://www.focus-news.net/news/2018/10/31/2584763/bota-sot-kosovo-hashim-tachi-spodelya-statiyata-spored-koyato-severno-kosovo-shte-prinadlezhi-na-sarbiya.html", "text": "Прищинският ежедневник  Bota Sot  докладва на четвърта страница, че държавният глава на Косово Хашим Тачи е споделил на своя профил в социалната мрежа „Туитър“ анализ от редакционната колегия на водещ британски вестник, в който се твърди, че северната част на страната отново ще стане част от Сърбия.  \r\nВ тази връзка Тачи написа: „Важен анализ относно рисковете и ползите от окончателното мирно споразумение между Косово и Сърбия - което трябва да доведе до присъединяването на Косово в ООН, а Балканите – в Европейския съюз\".  \r\nАнализът на The Financial Times може да бъде намерен на следната връзка: Тереза Герова", "date": "2018.10.31", "title": "Bota Sot (Косово): Хашим Тачи споделя статията, според която Северно Косово ще принадлежи на Сърбия"}
{"url": "http://www.focus-news.net/news/2018/10/31/2584764/burgas-pred-voenniya-klub-shte-bade-otkrita-pametna-plocha-s-imenata-na-zaginalite-ot-24-ti-chernomorski-pehoten-polk.html", "text": "На 3 ноември от 11.30 часа при паметника пред Военен клуб - Бургас ще се проведат ритуал по откриване на паметна плоча с имената на загиналите от 24-ти Черноморски пехотен полк и военен ритуал - панихида и полагане на венци и цветя по случай Архангелова (мъжка) задушница. Това съобщиха от пресцентъра на  Община Бургас . Инициативата за изписване имената на загиналите бургазлии във войните за национално обединение 1912 - 1918 г., е на общинския съветник и председател на ВМРО - Бургас Георги Дракалиев. Идеята да бъдат изписани именно върху постамента на паметника на 24-ти Черноморски пехотен полк е на Митко Иванов, председател на Дружество на бургаските художници. \r\nСлед получаване на писмено съгласие за реконструкция на паметника от министъра на отбраната Красимир Каракачанов, в Общински съвет - Бургас бе внесена докладна записка и бяха отпуснати необходимите четири хиляди лева, като по предложение на кмета Димитър Николов средствата са отделени от издръжката на общинската администрация. Проектът е изготвен безвъзмездно от арх. Васил Дончев, който за целта издири имената на всичките 300 загинали бургазлии от Държавна агенция \"Архиви\".  \r\nСъс заповед на военния министър генерал Петър Паренсов от 1880 г., е вменено на Архангелова (мъжка) задушница в младото ни княжество да се отслужва панихида (възпоменание), съпроводена с военни почести за всички, които са положили костите си пред олтара на отечеството. Всяка година на този ден Българската армия провежда военни ритуали в памет на загиналите във войните български воини - ден, в който в молитвите си се сещаме за мъртвите мъже на България, за войниците и офицерите, за знайните и безименни герои. \r\nНа 3 ноември почит към загиналите за свободата на родината ще отдадат представители на държавната и местна власт, военнослужещи от гарнизон Бургас, жители и гости на града. В ритуала ще вземат участие военнослужещи от военните формирования от гарнизон Бургас и представителния духов оркестър на Община Бургас.", "date": "2018.10.31", "title": "Бургас: Пред Военния клуб ще бъде открита паметна плоча с имената на загиналите от 24-ти Черноморски пехотен полк"}
{"url": "http://www.focus-news.net/news/2018/10/31/2584750/veselin-vasilev-obshtina-burgas-globata-za-pridvizhvane-s-karutsi-na-teritoriyata-na-obshtinata-vazliza-na-nad-500-lv.html", "text": "Глобата за придвижване с каруци на територията на общината възлиза на над 500 лв. Това каза за  Радио „Фокус“ – Бургас  Веселин Василев от Дирекция „Управление при кризи, обществен ред и сигурност“ към Община Бургас. По думите му начинът за регистрация на каруци е въведен само в селата. „Кметовете на съответните селища трябва да имат регистър, по който се издават регистрационни номера, а животните трябва да бъдат регистрирани в Агенцията по безопасност на храните“, каза още Василев. Той добави, че всяко едно от животните трябва да бъде проверявано и наблюдавано от местния ветеринарен лекар.  \r\n„В Бургас няма начин за регистрация на такива превозни средства, тъй като движението им на територията на общината е забранено“, каза още Василев. Според него е съществувал такъв проблем допреди десетина години, но в следствие на предприетите мерки, появата им в града е ограничена до минимум. „През 2008-2009 г. се срещаха масово каруци в града. Тогава съвместно с полицията проведохме акция, по време на която разделихме града на райони, действахме според тях и съставяхме актове на забелязаните нарушители. Освен това изземвахме каруците, а животните връщахме на собствениците им“, каза още Василев. По думите му общо 50 каруци са били иззети по време на тази акция. „До ден днешен се срещат нарушители, които обикновено идват от Сливен или село Градец, но при подаден сигнал веднага предприемаме съответните мерки“, добави Василев. \r\nМария ГЕОРГИЕВА", "date": "2018.10.31", "title": "Веселин Василев, Община Бургас: Глобата за придвижване с каруци на територията на общината възлиза на над 500 лв."}
{"url": "http://www.focus-news.net/news/2018/10/31/2584766/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Сондажните дейности на Турция в Източното Средиземноморие, отношенията между Атина и Анкара и усилията за постигане на споразумение между Косово и Сърбия са част от основните теми, върху които акцентират балканските печатни издания.  Ако Гърция започне военен конфликт с Турция, ще бъде застигната от катастрофа за три до четири часа. Това предупреди Йигит Булут, съветник на турския президент Реджеп Тайип Ердоган, съобщава електронното издание на първия скопски вестник –  „Нова Македония“. \r\n„Това е все едно мушичка да се сбие с гигант“, бе сравнението, което Булат направи пред местната турска телевизия. \r\nПо-рано Атина си навлече гнева на Анкара заради инцидент, при който гръцка военна фрегата пресече пътя на турски изследователски кораб. Тогава турският флот реагира и според съобщенията в медиите е бил изпратен да защитава кораба, което доведе до нов дипломатически спор между двете страни. \r\nБулут се смята за противоречива фигура в турската политика. През 2013 г. е назначен за съветник на Ердоган, а след това става главен икономически съветник. През 2015 г. той увери, че е готов да умре за турския президент. \r\n***  Прищинският ежедневник  Bota Sot  докладва на четвърта страница, че държавният глава на Косово Хашим Тачи е споделил на своя профил в социалната мрежа „Туитър“ анализ от редакционната колегия на водещ британски вестник, в който се твърди, че северната част на страната отново ще стане част от Сърбия.  \r\nВ тази връзка Тачи написа: „Важен анализ относно рисковете и ползите от окончателното мирно споразумение между Косово и Сърбия - което трябва да доведе до присъединяването на Косово в ООН, а Балканите – в Европейския съюз\". \r\n***  Турция започва проучванията за газ в Източното Средиземноморие, отбелязва електронното издание на гръцкия ежедневник  Kathimerini . \r\nДен по-рано Анкара предупреди, че ще направи всичко необходимо, за да гарантира, че корабът „Фатих“ няма да бъде възпрепятстван да извършва сондажи край бреговете на Анталия . \r\n„Няма риск за сигурността [на плавателния съд]; обаче, ако възникне такъв, нашите военноморски сили ще направят необходимото\", увери турският министър на енергетиката и природните ресурси Фатих Дьонез в рамките на церемонията по пускането на вода на сондажния кораб.  \r\nТой поясни, че посланието е насочено към онези, които се стремят да „ограничат правата ни в Северен Кипър въз основа на международното право\". Според навигационен телекс, издаден от Анкара, „Фатих“ и още три изследователски кораба ще работят до 27 април 2019 г. на площ 60 морски мили от Анталия в „Алания-1“. „Нашата цел е да открием два сондажни кладенеца средно на година“, поясни Дьонез. \r\nЕнергийните планове на Турция в Източното Средиземноморие предизвикват притесенения в Република Кипър, като се има предвид, че Анкара оспори правото на Никозия да експлоатира природните ресурси край бреговете на острова. \r\nТурция обвини Кипър без да вземе предвид правата на кипърските турци, които живеят в северната част на разделения остров, и многократно отправи заплахи. Анкара твърди, че част от Изключителната икономическа зона на Кипър (ИИЗ) се намира в нейния континентален шелф. \r\nДьонез бе категоричен, че „нямаме очи за ресурсите на другите; единственият ни въпрос е да дадем на нашите хора богатствата от нашата територия\". \r\nРегионът, в който ще работи Турция, е на няколко десетки мили северно от Блок 10 в ИИЗ на Кипър, където ExxonMobil ще започне сондажи за газ. \r\n***", "date": "2018.10.31", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2018/10/31/2584767/pazardzhik-obshto-658-sa-registriranite-patnotransportni-proizshestviya-v-oblastta-ot-nachaloto-na-godinata-pri-tyah-sa-zaginali-9-dushi.html", "text": "От началото на годината до момента се отчита подобряване на пътната обстановка в областта. Това съобщи за  Радио „Фокус“ – Пазарджик  комисар Иван Дончев, началник на „Охранителна полиция“ – Пазарджик. По думите му общо 658 са регистрираните пътнотранспортни произшествия в областта, от които 283 са тежките с 9 загинали и 283 ранени. „До сега органите на реда са съставили 10 768 акта за административни нарушения и 32 692 фиша. Санкционираните водачи за шофиране след употреба на алкохол са 323, тези, шофирали под влияние на наркотици са 123. Установени са и 586 неправоспособни водачи. Най-честите причини за пътнотранспортни произшествия са поведение на водачите, компрометирана пътна настилка или износена маркировка“, уточни комисар Данчев. Той допълни, че служители на „Пътна полиция“ са извършили оглед на пътната мрежа в региона, като резултатите се изпратени на министъра на регионалното развитие и благоустройството Петя Аврамова за отстраняване на нередностите. \r\nАлбена ЖИЛЕКОВА", "date": "2018.10.31", "title": "Пазарджик: Общо 658 са регистрираните пътнотранспортни произшествия в областта от началото на годината, при тях са загинали 9 души"}
{"url": "http://www.focus-news.net/news/2018/10/31/2584769/sport-elitsa-kostova-zapochna-s-pobeda-v-toronto.html", "text": "Елица Костова стартира с победа участието си на турнира на твърди кортове в зала в Торонто. \r\nНационалката на България за „Фед Къп\", поставена под номер четири в основната схема, се наложи над 17-годишната полякиня Мая Хвалинска със 7:5, 4:6, 6:3 в двубой, продължил два часа и 37 минути.  \r\nВ следващия кръг българката ще играе 248-мата в света Кимбърли Цимерман от Белгия.", "date": "2018.10.31", "title": "Спорт: Елица Костова започна с победа в Торонто"}
{"url": "http://www.focus-news.net/news/2018/10/31/2584747/akad-yulian-revalski-ban-vsichki-prikazki-che-nimh-shte-spre-da-raboti-nyamat-nikakva-pochva.html", "text": "Всички приказки, че НИМХ ще спре да работи нямат никаква почва. Това каза на пресконференция председателят на БАН акад. Юлиан Ревалски, предаде репортер на  Агенция „Фокус“ . „Финансовото състояние на НИМХ е изрядно“, обяви той. „По наши данни НИМХ имаха средства по всички пера до края на годината“, заяви акад. Ревалски. В отговор на въпрос защо БАН не даде на прокурор проф. Христомир Брънзов заради конфликт на интереси, свързан с негови фирми, той посочи: „Христомир Брънзов е проверяван от комисия и от УС, не са установени средства, отивали към фирмата му“. „За да го дадем на прокурор, трябва да имаме някакви доказателства“, каза още Юлиан Ревалски. \r\nБиляна ИВАНОВА", "date": "2018.10.31", "title": "Акад. Юлиан Ревалски, БАН: Всички приказки, че НИМХ ще спре да работи, нямат никаква почва"}
{"url": "http://www.focus-news.net/news/2018/10/31/2584771/veliko-tarnovo-v-regionalniya-istoricheski-muzey-shte-bade-predstavena-izlozhba-s-dareniyata-napraveni-prez-2018-godina.html", "text": "В Регионалния исторически музей ще бъде представена изложба с даренията, направени през 2018 година. Експозицията е под надслов „Заедно да съхраним историческата памет“ и ще бъде официално открита утре. По време на събитието директорът на културната институция ще връчи грамоти на всички дарители, съобщи за  Радио „Фокус“ – Велико Търново  главният уредник от музея Соня Петрова. Официалното откриване ще е от 16.00 часа и ще се проведе в музей „Възраждане и Учредително събрание“. В колекцията са събрани етнографски материали, научна литература, документи, писма и редица ценни вещи. „Денят за представянето ѝ не е избран случайно, тъй като на 1-ви ноември почитаме и всички народни будители, каквито са и пазителите на историческото наследство“, каза още Соня Петрова. Освен специални свидетелства, дарителите ще получат и карта за безплатно посещение на музейните обекти в рамките на една година. \r\nЗа настоящата година във фонда на музея са постъпили над 230 предмета, които са подарени от общо 40 души. Най–голямото дарение е колекцията от 182 шевни машини на Иван Вачков от град Златарица. Машините са произведени в Германия, Чехословакия, САЩ, Италия, Австрия, Полша, Китай и Индия, по-голямата част от тях са в изправност и са работещи. Иван Вачков дари на музея и часовници от средата на XIX век. \r\nИмената на дарителите ще бъдат публикувани в сайта на Регионален исторически музей - Велико Търново. \r\nОсвен даренията, в изложбата „Заедно да съхраним историческата памет“ ще бъдат експонирани и артефакти, открити по време на последния археологически сезон на обектите на РИМ – Велико Търново. \r\nЛуиза ТРАНЧЕВА", "date": "2018.10.31", "title": "Велико Търново: В Регионалния исторически музей ще бъде представена изложба с даренията, направени през 2018 година"}
{"url": "http://www.focus-news.net/news/2018/10/31/2584773/api-do-1700-chasa-dvizhenieto-se-osashtestvyava-v-aktivnata-i-avariynata-lenta-po-avtomagistrala-trakiya-ot-km-118-do-km-120-v-posoka-sofiya-poradi-remont-na-mantineli.html", "text": "До 17.00 часа днес движението се осъществява в активната и аварийната лента по автомагистрала „Тракия“ от км 118 до км 120 в посока София поради ремонт на мантинели в средна разделителна ивица. Това съобщиха от пресцентъра на  Агенция „Пътна инфраструктура“ . Ограничено е движението по изпреварващата лента.", "date": "2018.10.31", "title": "АПИ: До 17.00 часа движението се осъществява в активната и аварийната лента по автомагистрала „Тракия“ от км 118 до км 120 в посока София поради ремонт на мантинели"}
{"url": "http://www.focus-news.net/news/2018/10/31/2584768/prezidentat-rumen-radev-za-da-imame-uspeshna-borba-s-oligarhiyata-tryabva-da-imame-pravoohranitelni-organi-koito-da-ne-se-vliyayat-ot-politicheskata-konyunktura.html", "text": "Според мен, за да имаме успешна борба с олигархията, трябва да имаме правоохранителни органи, които да не се влияят от политическата конюнктура. Това каза пред журналисти президентът Румен Радев, предаде репортер на  Агенция „Фокус“ . „Да бъдат подвластни единствено на закона и да навлизат и в икономическия, и политическия периметър на управляващите“, коментира Румен Радев. \r\nЛюба АЛЕКСИЕВА", "date": "2018.10.31", "title": "Президентът Румен Радев: За да имаме успешна борба с олигархията, трябва да имаме правоохранителни органи, които да не се влияят от политическата конюнктура"}
{"url": "http://www.focus-news.net/news/2018/10/31/2584751/v-ministerstvoto-na-obrazovanieto-i-naukata-shte-se-provede-preskonferentsiya-po-povod-razgovorite-s-rakovodstvoto-na-nimh.html", "text": "В Министерството на образованието и науката ще се проведе пресконференция след разговорите с ръководството на НИМХ днес в 14.00 часа в залата на 5 етаж. Това съобщиха от пресцентъра на  Министерството .", "date": "2018.10.31", "title": "В Министерството на образованието и науката ще се проведе пресконференция по повод разговорите с ръководството на НИМХ"}
{"url": "http://www.focus-news.net/news/2018/10/31/2584772/prezidentat-rumen-radev-zhizneno-vazhnite-tsifri-za-balgarskite-grazhdani-ne-sa-v-polza-na-upravlyavashtite-samodovolstvoto-na-fona-na-milionite-bedni-i-unizeni-ne-e-umestno.html", "text": "Жизнено важните цифри за българските граждани не са в полза на управляващите - самодоволството на фона на милионите бедни и унизени не е уместно. Това каза пред журналисти президентът Румен Радев във връзка с това, че премиерът Бойко Борисов е призовал редиците си да говорят с конкретни данни и цифри и дали държавният глава също може да посочите такива, предаде репортер на  Агенция „Фокус“ . „Мисля, че цифрите, които са жизнено важни за българските граждани, не са в полза на управляващите. Мисля, че самодоволството на фона на милионите бедни и унизени не е уместно. Преди да развия своя оптимизъм, нека правителството прочете демографските статистики, криминалните хроники, да се запознае с цифрите, които измерват стандарта и качеството на живот в най-изостаналите държави от ЕС, които са далеч преди нас“, каза още Румен Радев. \r\nЛюба АЛЕКСИЕВА", "date": "2018.10.31", "title": "Президентът Румен Радев: Жизнено важните цифри за българските граждани не са в полза на управляващите - самодоволството на фона на милионите бедни и унизени не е уместно"}
{"url": "http://www.focus-news.net/news/2018/10/31/2584776/burgas-na-ofitsialna-tseremoniya-v-kulturen-tsentar-morsko-kazino-byaha-nagradeni-daroviti-detsa-ot-konkursa-moreto-ne-e-za-edna-vakantsiya.html", "text": "На официална церемония в Културен център „Морско казино“ бяха наградени номинираните участници в Националния конкурс за рисунка, компютърна анимация и фотография – „Морето не е за една ваканция“, съобщиха от пресцентъра на  Община Бургас . Отличията връчиха официалните гости проф. Севдалина Турманова – заместник областен управител, Руска Бояджиева – заместник-кмет по Европейски политики и околна среда и Десислава Консулова – директор на Басейнова дирекция „Черноморски район“. \r\nКонкурсът, който се провежда за 11-та поредна година, е организиран от Министерството на образование и науката, Национален дворец на децата, Регионално управление по образование, Община Бургас и местния Център за подкрепа на личностното развитие. Наградите са осигурени от Национален дворец на децата, Регионален институт по околната среда и водите, Община Бургас, Басейнова дирекция „Черноморски район“ и Център за подкрепа на личностното развитие в града. \r\nУченици от хор „Милка Стоева“, Театрална школа „Детско царство“ към ЦПЛР - Бургас и Вокална студия „Точно време“ представиха стих и тематични песни за морето. \r\nИзложбата с творбите на талантливите ученици от страната е експонирана в Културен център „Морско казино“, където може да бъде разгледана до 2 ноември.", "date": "2018.10.31", "title": "Бургас: На официална церемония в Културен център „Морско казино“ бяха наградени даровити деца от конкурса „Морето не е за една ваканция“"}
{"url": "http://www.focus-news.net/news/2018/10/31/2584780/inzh-tsvetelina-kaneva-bd-iztochnobelomorski-rayon-82-ot-vodnite-tela-na-teritoriyata-na-rayona-sa-v-dobro-ili-v-umereno-ekologichno-sastoyanie.html", "text": "От резултатите през 2017 г. оценката на състоянието за повърхностните води показва, че 37% от водните тела са в добро екологично състояние. Това каза за  Радио „Фокус“ – Пазарджик  инж. Цветелина Кънева, директор на Басейнова дирекция „Източнобеломорски район“.  Тя обясни, че това са 116 от общо 311 водни тела на територията на района. „Голям е процентът на водните тела, които са в умерено състояние 45%, т.е с малки отклонения от доброто състояние. И само 17% са в лошо и много лошо състояние. При подземните води всички 41 водни тела са в добро количествено състояние, а 70% от тях – в добро химично състояние“, коментира Кънева. По думите и, причина за влошаването е добивната промишленост. „Където е имало силно развита рудодобивна и рудопреработвателна промишленост, има влошаване на химичното състояние на водните тела. Това са водосборите на реките Тополница и Луда Яна. Наднормени концентрации на пестициди пък се наблюдават в участък от река Марица след Пазарджик“, уточни Кънева.", "date": "2018.10.31", "title": "Инж. Цветелина Кънева, БД „Източнобеломорски район“: 82% от водните тела на територията на района са в добро или в умерено екологично състояние"}
{"url": "http://www.focus-news.net/news/2018/10/31/2584765/parlamentat-sazdade-savet-po-kibersigurnostta-kam-ministerski-savet.html", "text": "Парламентът създаде Съвет по киберсигурността към Министерски съвет, с приемането на текстове от новия Закон по киберсигурността на второ четене, предаде репортер на  Агенция „Фокус“ . Със закона се създава система за киберсигурност. Предвидено е тя да бъде част от системата за защита на националната сигурност. Управлението и организацията на системата се осъществява от Министерски съвет, а за подпомагане на дейности към правителството се създава Съвет по киберсигурност. Според приетите текстове председател на този съвет е заместник-министър председател, определен от премиера. Съгласно приетите текстове в съвета влизат министрите на вътрешните работи, на отбраната, на външните работи, на финансите, на транспорта, на здравеопазването, на околната среда, на енергетиката. Според текстовете членове на Съвета по киберсигурност са още: началникът на отбраната, главният секретар на МВР, председателят на ДАНС, председателят на Държавна агенция „Разузнаване“, председателят на Държавна агенция „Електронно управление“, секретарят на съвета по киберсигурността, секретарят на Съвета по киберсигурността към Министерски съвет и  представител на президента. Държавният глава, министър-председателят и председателят на парламента може да участват лично в Съвета по киберсигурността. В определени случаи в него могат да участват председатели на постоянни комисии към Народното събрание, депутати и ръководители на ведомства и организации.  \r\nДеница КИТАНОВА", "date": "2018.10.31", "title": "Парламентът създаде Съвет по киберсигурността към Министерски съвет"}
{"url": "http://www.focus-news.net/news/2018/10/31/2584770/chetin-kazak-dps-aktsiyata-v-dabch-i-drugi-skandali-nyama-da-otklonyat-vnimanieto-na-obshtestvoto-ot-iskanata-ostavka-na-valeri-simeonov.html", "text": "Акцията в Държавната агенция за българите в чужбина (ДАБЧ) и какъвто и друг скандал да се разгори няма да отклонят вниманието на обществото от исканата  оставка на Валери Симеонов. Това каза Четин Казак, член на Централното оперативно бюро на ДПС по време на брифинг в Народното събрание, предаде репортер на  Агенция „Фокус“ . „Следствие на акцията на специализираната прокуратура и на КПКОНПИ в ДАБЧ и полемиките, които тази акция предизвика ДПС е инициирала  нарочна анкетна комисия за ДАБЧ. „Събрахме подписите на всички парламентарни групи с изключение на БСП. Все още към днешна дата тази анкетна комисия не е създадена. Защо не е създадена трябва да питате управляващите, начело с ГЕРБ, които имат инициативата и водят дейността на Народното събрание“, допълни Казак. Той изрази надежда, ако има виновни лица, те да понесат своята отговорност. „ДПС винаги е била за цялата истина и ако има подобни практики, те да бъдат разкрити“, заяви Казак.  \r\nПо думите му отговорността за случилото се в ДАБЧ носят управляващите. „Кои управляващи? Нека да обърнем внимание кой в Министерски съвет, кой в правителството, където принадлежи ДАБЧ носи персонална отговорност, в чийто ресор е тази агенция. Това е вицепремиерът Валери Симеонов. „След като и този скандал се разгоря, искаме да подчертаем следното. Какъвто и друг подобен скандал да се разгори, нищо не може да отклони вниманието на обществото от това, което направи Валери Симеонов само преди две седмици, от исканата му оставка не само от ДПС, а от цялото демократично българско общество. Ние продължаваме да искаме тази оставка“, допълни Казак.  \r\nДеница КИТАНОВА", "date": "2018.10.31", "title": "Четин Казак, ДПС: Акцията в ДАБЧ и други скандали няма да отклонят вниманието на обществото от исканата оставка на Валери Симеонов"}
{"url": "http://www.focus-news.net/news/2018/10/31/2584781/smolyan-otkrito-e-tyaloto-na-izdirvaniya-dzhamal-yusmen-mustafa-ot-selo-borino.html", "text": "Открито е тялото на издирвания Джамал Юсмен Мустафа от село Борино. Това съобщиха от  ОДМВР - Смолян . Около 10.00 часа днес е получен сигнал за открит труп на мъж в местността Омана, землище на село Борино. При извършения оглед е установено, че починалият е Джамал Юсмен Мустафа от село Борино, който бе обявен за издирване по молба на близките му на 22 октомври 2018 г. При огледа не са установени данни за насилствена смърт. По случая е досъдебно производство.", "date": "2018.10.31", "title": "Смолян: Открито е тялото на издирвания Джамал Юсмен Мустафа от село Борино"}
{"url": "http://www.focus-news.net/news/2018/10/31/2584782/stara-zagora-rayonna-prokuratura-kazanlak-vnese-iskane-za-postoyanen-arest-na-dvama-mazhe-privlecheni-kato-obvinyaemi-za-huliganstvo.html", "text": "Районна прокуратура - Казанлък внесе искане за постоянен арест на двама мъже, привлечени като обвиняеми за хулиганство. Това съобщиха от пресцентъра на  Апелативна прокуратура - Пловдив . Днес Районна прокуратура - Казанлък внесе искане в съда за определяне на мярка за неотклонение „Задържане под стража“ спрямо двама мъже с инициали Ш.А. (на 37 г.) и Е.Ч. (на 24 г.), привлечени като обвиняеми за това, че извършили непристойни действия, грубо нарушаващи обществения ред и изразяващи неуважение към обществото, като деянието е съпроводено със съпротива срещу орган на властта, изпълняващ задължения по опазване на обществения ред, и се отличава с изключителен цинизъм и дързост. Спрямо двамата са образувани две отделни досъдебни производства.    \r\nДо момента е установено, че на 28 октомври 2018 г., двамата извършили непристойни действия и оказали съпротива спрямо полицейски служители, които били повикани във връзка с получен сигнал за незаконни състезания с каруци между с. Черганово и с. Овощник, общ. Казанлък. Обвиняемият Е.Ч. е напуснал местопроизшествието, като се е укрил и впоследствие сам се е предал пред органите на полицията на 29 октомври 2018 г. По делото са разпитани свидетели, назначени експертизи, от чиито заключения зависи прецизиране на обвинението и др.  \r\nПредстои Районен съд - Казанлък да насрочи заседания по искането на прокуратура.", "date": "2018.10.31", "title": "Стара Загора: Районна прокуратура - Казанлък внесе искане за постоянен арест на двама мъже, привлечени като обвиняеми за хулиганство"}
{"url": "http://www.focus-news.net/news/2018/10/31/2584785/veliko-tarnovo-kriminalno-proyaven-i-osazhdan-ma-e-obvinen-v-izmama-za-nad-4-000-lv.html", "text": "49-годишен криминално проявен и осъждан мъж от Габрово е обвинен в измама. Това съобщават от пресцентъра на  ОДМВР – Велико Търново . В хода на разследването е установено, че в периода 5 - 6 април миналата година, чрез посредник, той е заблудил жител на село Обединение, като се е представил за частен съдебен изпълнител и съобщил, че е насрочил дата за търг за продажба на недвижим имот, находящ се в село Първомайци, собственост на потърпевшия и бившата му съпруга. Габровецът обяснил, че за да участва в търга потърпевшият трябвало да преведе по банкова сметка сумата от 4 200 лв. След като мъжът превел парите станало ясно, че такъв търг въобще не е обявяван. Той потърсил съдействие в полицията и по случая е било започнато досъдебно производство. На 25 октомври тази година извършителят на деянието е бил установен на територията на Районно управление – Враца и доведен в ОДМВР – Велико Търново.  Привлечен е в качеството на обвиняем. Признал е вината си пред разследващите. Взета му е мярка за неотклонение „подписка“.", "date": "2018.10.31", "title": "Велико Търново: 49-годишен криминално проявен и осъждан е обвинен в измама за над 4 000 лв."}
{"url": "http://www.focus-news.net/news/2018/10/31/2584758/prof-evelina-slavcheva-ban-ako-tekstovete-v-proektobyudzheta-se-priemat-krayniyat-variant-e-ulichen-protest.html", "text": "Ако текстовете в проектобюджета се приемат, крайният вариант са по-остри форми на протест, включително и улични. Това каза на пресконференция председателят на Общото събрание на БАН проф. Евелина Славчева за текстовете в проектобюджета, засягащи БАН, предаде репортер на  Агенция „Фокус“ . „Дано не се стигне до този вариант“, коментира тя. „Преди него ще извървим всички други стъпки“, заяви проф. Славчева. „Изпратихме писмо до председателя на Народното събрание Цвета Караянчева, до образователна, бюджетна и правна комисия“, обясни тя. „Процесът ще бъде дълъг, но БАН спазва цялата процедура много стриктно“, каза още проф. Славчева.   „Фокус“ припомня:  Вчера в отворено писмо от БАН обявиха, че се оттеглят от Споразумението с НИМХ заради текстове от проектобюджета за 2019 година. Според учените в Преходните и заключителни разпоредби има силно притеснителни текстове, които противоречат на подписаното Споразумение на 18 септември 2018 г. Сагата между НИМХ и БАН започна още през април, когато от Института се обявиха против несправедливото разпределение на бюджетната субсидия от страна на БАН. От Института дори поискаха да се отделят от БАН, но от Академията първоначално възразиха. Последва освобождаването на проф. Христомир Брънзов от поста директор на института. На 10 септември 2018 г. Общото събрание на БАН отвори пътя за частично излизане на НИМХ от Академията и преминаването му в нова структура, създадена от Министерския съвет. Сега от БАН възразяват срещу това НИМХ да се преобразува в юридическо лице по бюджета на Министерството на образованието и науката, а към него да преминат имуществото и архивът на института. Въпреки че учените призовават образователния министър Красимир Вълчев да съдейства за отмяната на текстовете, това на този етап може да направи само парламентът.  \r\nБиляна ИВАНОВА", "date": "2018.10.31", "title": "Проф. Евелина Славчева, БАН: Ако текстовете в проектобюджета се приемат - крайният вариант е уличен протест"}
{"url": "http://www.focus-news.net/news/2018/10/31/2584761/prezidentat-rumen-radev-v-prezidentskata-institutsiya-sa-postapvali-signali-za-dabch-imal-sam-razgovori-i-s-dans-i-s-prokuraturata-po-tozi-vapros.html", "text": "В Президентската институция са постъпвали сигнали за ДАБЧ, имал съм разговори и с ДАНС, и с Прокуратурата по този въпрос. Това каза пред журналисти президентът Румен Радев в отговор на въпрос за скандала с ДАБЧ и подозренията, че там се е търгувало с българско гражданство, предаде репортер на  Агенция „Фокус“ . „Акции много, но присъди малко в България. Рано е да давам оценки. Това можем да направим, след като обвинението бъде успешно защитено в съда. При всички положения разследването и пресичането на злоупотреби в изпълнителната власт, която разпределя и харчи публичния ресурс, е задължително условие за оздравяване на държавността“, заяви Румен Радев.  \r\nПопитан дали в президентската институция са постъпвали сигнали за ДАБЧ, той отговори, че са постъпвали и ги е предал веднага, където трябва в прокуратурата. „Въпрос на следствието е какви са сигналите. Не мога да коментирам. Всички сигнали са предадени на прокуратурата, имал съм разговори и с ДАНС, и с прокуратурата по този въпрос“, посочи той.  \r\nВъв връзка с думите на лидера на БСП Корнелия Нинова, че ГЕРБ е „хвърлил на кучетата малкия си коалиционен партньор“ и това дали според него се прави опит политически да се изведат на преден план патриотите и Красимир Каракачанов като виновни за назначаването на Петър Харалампиев на този пост, президентът коментира: „Не влизам в кухнята на коалицията и на която и да било партията“.  \r\nЛюба АЛЕКСИЕВА", "date": "2018.10.31", "title": "Президентът Румен Радев: В Президентската институция са постъпвали сигнали за ДАБЧ, имал съм разговори и с ДАНС, и с Прокуратурата по този въпрос"}
{"url": "http://www.focus-news.net/news/2018/10/31/2584778/ministar-mladen-marinov-nyama-osnovanie-da-tarsim-nakazatelna-otgovornost-ot-taksimetroviya-shofyor-che-ne-e-pribral-pri-sebe-si-dashteryata-na-viktorio-aleksandrov.html", "text": "Няма основание да търсим наказателна отговорност от таксиметровия шофьор, че не е прибрал при себе си дъщерята на Викторио Александров. Това каза пред журналисти в Министерски съвет министърът на вътрешните работи Младен Маринов във връзка с двойното убийство в София, предаде репортер на  Агенция „Фокус“ . \r\nНа въпрос дали е правен тест за наркотици на Викторио Александров след убийството, Маринов отговори: „Колегите са извърши всички процесуално-следствени действия, включително и освидетелстване, така че чакаме експертизата“. \r\nПопитан дали ще провери как човек, който очевидно има психическа нестабилност, е получил разрешение за работа с оръжие, министърът коментира, че Александров е служител в охранителна фирма и има право да носи и съхранява огнестрелно оръжие. „Това ще бъде също предмет на разследване. Но там също има разписани законови процедури и след като му е било разрешено оръжието, значи е преминал всички тези процедури“, коментира още Маринов. \r\nТой обясни, че не знае дали таксиметровият шофьор, който не е прибрал детето при себе си, подлежи на някаква законова отговорност. „Все пак и той е бил под някаква заплаха. Не знам как точно се е развила ситуацията. Трудно може да се прецени той в какво състояние е бил, дали е трябвало да пази собствения си живот. Той е гражданин, а всеки един гражданин може да попадне в такава ситуация и сам преценява дали може да помогне. На този етап нямаме достатъчно основания да търсим от него наказателна отговорност“, коментира Маринов. Той обясни, че трябва да мине време, за да излязат факти и обстоятелства, които да дадат по-пълна картина на случая. \r\nЦветилена СИМЕОНОВА", "date": "2018.10.31", "title": "Министър Младен Маринов: Няма основание да търсим наказателна отговорност от таксиметровия шофьор, че не е прибрал при себе си дъщерята на Викторио Александров"}
{"url": "http://www.focus-news.net/news/2018/10/31/2584788/chudotvorna-ikona-na-sv-bogoroditsa-shte-pristigne-vav-vratsa-na-1-noemvri.html", "text": "На 1 ноември, когато Православната църква прославя светите безсребреници и чудотворци Козма и Дамян, а народът чества Деня на народните будители,  във Враца ще пристигне украйнската чудотворна икона на света Богородица – “Скоропослушница”, предаде репортер на  Агенция „Фокус“ . Тя идва във Враца за благословение на епархията, благодарение на личния авторитет на Негово високопреосвещенство Врачанския митрополит Григорий. Тържественото й посрещане ще е в 17.00 часа с камбанен звън пред катедралния храм “Св. апостоли”. Иконата на Божията майка ще бъде внесена в храма, където веднага ще започне вечерня. Богослужението ще оглави Врачанският митрополит Григорий в съслужение със свещеници от епархията. Чудотворният образ на Божията майка ще остане за поклонение във Враца до понеделник – 5 ноември.  \r\nИконата на света Богородица “Скоропослушница”, която пристига във Враца, е била изписана през 1893 г. в манастира “Св. Панталеймон” на Света гора. Осветена е в Дохиарската света обител, където оригиналният образ е бил нарисуван през Х век. В началото на ХХ век е била дарена на църквата “Св. Александър Невски” в украйнския град Ананиев, където се пази до днес. В България пристигна за поклонение и вече обиколи няколко епархии, където бе приета с огромна духовна радост. Вярващите нарекли тази икона на Божията майка “Скоропослушница”, защото св. Богородица бързо чува молитвите на онези, които се помолят пред нея. Многобройни са разказите за изцеления от тежки болести, за решаване на житейски проблеми и получена духовна помощ и утеха от Пресвета Богородица.  \r\nНикола ПЕТКОВ", "date": "2018.10.31", "title": "Чудотворна икона на св. Богородица ще пристигне във Враца на 1 ноември"}
{"url": "http://www.focus-news.net/news/2018/10/31/2584789/pregled-na-nyakoi-ot-osnovnite-temi-v-germanskiya-pechat-agentsiya-fokus.html", "text": "Решението на Ангела Меркел да се оттегли от председателството на Християндемократическия съюз (ХДС) и отзвукът му зад граница, както и нестихващите проблеми в Бундесвера са част от основните теми, върху които акцентират германските издания. \r\n***  Извън Германия мнозина се възхищават на канцлера Ангела Меркел и посрещнаха с безпокойство решението й да се оттегли от ръководството на Християндемократическия съюз (ХДС). Само един човек е щастлив, че тя направи крачка към излизане от властта. Това е държавният глава на Руската федерация Владимир Путин, уверени са в редакцията на берлинския ежедневник  Der Tagesspiegel . \r\nОт редакцията са категорични – Меркел е жената, която обединява Европа по въпроса за санкциите срещу Русия. Тя е живата памет на постигнатото при преговорите в Минск за постигането на примирие в Източна Украйна. Тя е политикът, който може да напомня на партньорите си за обещанията, дадени през последните 13 г. Ако тя си тръгне от управлението, с всичко това е свършено, коментира вестникът.  \r\nНавсякъде по света, Ангела Меркел се радва на добра репутация. Тя въплъщава имиджа на Германия като надежден партньор, който работи за разрешаване на конфликти и кризи. Само няколко чуждестранни лидери споделят усещането, че канцлерът изглежда уморена и че промяната е просрочена след 13 г. на власт. \r\nСъюзниците на Берлин не приеха решението на Меркел с облекчение, нито дори с разочарование, а като загуба на предсказуемостта и стабилността на Германия. Страната е четвъртата по големина икономическа сила в света и един от стожерите на Европейския съюз. Това, което прави или не прави Берлин, има непосредствено въздействие върху съседите и партньорите му – независимо германците го искат или не. \r\nВъпреки всички критики за германската външна политика и решенията в областта на сигурността, в Брюксел, Париж, Варшава и Вашингтон преобладават хвалбите към Меркел: заради нейното успокояващо действие пол върховете в ЕС, за спокойния й подход към избухливите лидери, за управлението й на кризи – от финансовата и гръцката дългова, до дистанцирането на Полша и Унгария от политиката на Брюксел и търсенето на решения за войната в Украйна. \r\n***  Бившият председател на Германската социалдемократическа партия (ГСДП) Зигмар Габриел очаква бързото падане от власт на управляващата в Берлин голяма коалиция. Според него това ще се случи най-късно след европейските избори през май 2019 г., съобщава водещото германско издание  Der Spiegel . \r\n„Вероятно отказът от председателството на Християндемократическия съюз (ХДС) е само първата стъпка на Ангела Меркел, за да проправи пътя към ямайска коалиция между Съюза (ХДС/ХСС), „Зелени“ и свободни демократи (СвДП) за сметка на поста й в Канцлерството“, пише Габриел в авторска статия за друг германски ежедневник.  \r\nТова, според Габриел,  трябва да стане най-късно след европейските избори през май 2019 г. Според социалдемократа обаче предсрочните избори в Германия са малко вероятни.  \r\nЛидерът на свободните демократи Кристиан Линднер многократно обвиняваше Ангела Меркел за колапса в преговорите за съставяне на ямайска коалиция в Берлин. След провала им бе формирано правителството на Съюза (ХДС/ХСС) и ГСДП. \r\n***  Дори с чисто нови танкове, изтребители и хеликоптери бойната готовност на Бундесвера не е на ниво, коментират в редакцията на водещия германски ежедневник  Die Frankfurter Allgemeine Zeitung , като привежда информация, съгласно която само една трета от танковете на армията са готови за употреба.  \r\nОт 97-те единици, доставени на войските през 2017 г., може да се използват едва 38, според изявление на Министерството на отбраната в Берлин. Това съответства на 39% от парка на Бундесвера, а заложените цели на германската армия е70% от оръжейните системи да бъдат готови за употреба. \r\nВоенното ведомство се тревожи преди всичко за транспортното въздухоплавателно средство А400М и от бронетранспортьора „Пума“. Качеството на доставките им „все още се нуждае от подобрени\", се казва в отговор от държавния секретар Петър Таубер на въпрос ог фракцията на партията „Левица“. „Тук все още индустрията има задължението да изпълни договорените услуги възможно най-бързо\", поясни Таубер. \r\nОт 71-те танка „Пума“, доставени миналата година, 27 са готови за употреба, от осемте A400M – само половината. Дори и с новите хеликоптери, картината изглежда мрачна: от седем „Тигър\"-а, доставени през 2017 г., в оперативна готовност са едва два, а от седемте NH90 - четири. \r\n***", "date": "2018.10.31", "title": "Преглед на някои от основните теми в германския печат (Агенция „Фокус“)"}
{"url": "http://www.focus-news.net/news/2018/10/31/2584786/gen-mayor-grudi-angelov-na-zavarshvaneto-na-vipusk-botevski-rabotete-s-usardie-i-samochuvstvie-na-doblestni-komandiri-i-shtabni-ofitseri.html", "text": "Работете с усърдие и самочувствие на доблестни командири и щабни офицери. С тези думи началникът на Военна академия „Георги Стойков Раковски” ген.-майор Груди Ангелов се обърна към завършващите от „Випуск Ботевски – II смяна“ на Военна академия „Георги Стойков Раковски”, предаде репортер на  Агенция „Фокус“ . „Уважаеми випускници, поздравявам ви с много добрия резултат от вашия последователен и всеотдаен труд във Военна академия. Вие, слушателите от „Випуск Ботевски“ се дипломирате с общ успех 5,28. Тук е мястото да отбележа, че слушателите от редовна форма на обучение постигнаха отличен успех 5,5. Гордеем се с всички вас, но признанието, което получавате днес за своето усърдие идва с компетентностите, които получихте във Военна академия. Вярвам, че усърдният ви труд, положен от всички вас е дал не само необходимите знания, но и нравствените устои да следвате неотклонно вашите дела. Военна академия е школа за командири, където се придобиват специфични познания. Не спирайте да ги надграждате, да търсите. Вашите бъдещи успехи ще бъдат да се гордеем и ние, вашите преподаватели. Работете с усърдие и самочувствие на доблестни командири и щабни офицери. Вие сте достойни наследници и носители на славните традиции по родолюбие и мъжество, съхранени през годините\", заяви ген. Ангелов. Той призова випускниците да бъдат гарант за престижа на българския офицер навсякъде – така, както са го правили предците им. \"Продължете славните традиции, завещани от нашите предци. Никога не забравяйте думите на полк. Дрангов: „Бъди силен, бъди много силен, по-силен отколкото трябва. Прави са силните. Живеят достойните. Господстват победителите“, каза още той. \r\nЛюба АЛЕКСИЕВА", "date": "2018.10.31", "title": "Ген.-майор Груди Ангелов на завършването на „Випуск Ботевски“: Работете с усърдие и самочувствие на доблестни командири и щабни офицери"}
{"url": "http://www.focus-news.net/news/2018/10/31/2584779/volen-siderov-obedineni-patrioti-za-men-sluchayat-s-dabch-e-politicheski-udar-nyama-osnovanie-da-smyatame-che-upravlenieto-ne-e-stabilno.html", "text": "За мен случаят с Държавната агенция за българите в чужбина е политически удар, няма основание да смятаме, че управлението не е стабилно. Това каза председателят на ПГ на „Обединени патриоти“ Волен Сидеров пред журналисти, предаде репортер на  Агенция „Фокус“ . „Ние сме се борили, с г-н Каракачанов, България да бъде правова държава, т.е. човек, когато бъде осъден от съд на последна инстанция, тогава може да бъде определен като нарушил закона. Нека да запазим търпение“, каза Сидеров. Попитан срещу кого е този политически удар, Сидеров отговори, че това е удар по цялата коалиция на Патриотите. „Искайки оставката на един, на друг, се прави внушението, че управлението не е добро, не е стабилно, а няма основание да смятаме, че като цяло управлението не е стабилно. Напротив имаме подобрени икономически показатели“, заяви Сидеров. Във връзка с исканата оставка на вицепремиера Валери Симеонов от ДПС, Сидеров заяви: „Не ме свързайте с ДПС. Аз съм се произнесъл“, каза още той.  \r\nДеница КИТАНОВА", "date": "2018.10.31", "title": "Волен Сидеров, „Обединени патриоти“: За мен случаят с ДАБЧ е политически удар, няма основание да смятаме, че управлението не е стабилно"}
{"url": "http://www.focus-news.net/news/2018/10/31/2584790/burgas-ochakva-se-noviyat-parking-na-bul-mariya-luiza-da-bade-otvoren-za-polzvane-prez-predstoyashtite-pochivni-dni.html", "text": "През почивните дни в края на тази седмица, най-късно в понеделник, ще бъде отворен за безплатно ползване новият общински паркинг по бул. „Мария Луиза“, съобщиха от пресцентъра на  Общината . Местата в него са над 130. Сред тях 6 са за автомобили на хора с увреждания. Маркировката се полага в момента. Тя е съобразена с нуждите на живеещите в съседния блок бургазлии, като са оформени коридори към входовете им. Не паркирайте върху тях, за да могат хората да влизат и излизат нормално от домовете си! \r\nОсвен довършване на маркировката и някои дребни детайли, остава да се насипе пръст в цветарниците пред жилищния блок – задача, която Общината изпълнява днес и през следващите дни. За максимално използване капацитета на новия паркинг, движението през него е организирано еднопосочно. Иначе достъпът е двустранен, през улица „Пробуда“ и улица „Самуил“. Предвижда се по-нататък да бъде обновена и самата улица „Самуил“. \r\nВ следващия общински бюджет, както всяка година, ще бъдат предвидени и предложени за одобрение от местния парламент нови локации за строителство на паркинги в Бургас.", "date": "2018.10.31", "title": "Бургас: Очаква се новият паркинг на бул. „Мария Луиза“ да бъде отворен за ползване през предстоящите почивни дни"}
{"url": "http://www.focus-news.net/news/2018/10/31/2584777/hamid-hamid-dps-v-normalni-darzhavi-resornite-vitsepremier-i-ministar-si-podavat-ostavkata-pri-skandali-kato-tozi-s-dabch.html", "text": "В нормални държави ресорният вицепремиер и ресорният министър си подават оставката при скандали като този с Държавната агенция за българите в чужбина (ДАБЧ). Това каза народният представител от ПГ на ДПС Хамид Хамид по време на брифинг в Народното събрание, предаде репортер на  Агенция „Фокус“ .  \r\n„Ние няма да говорим кой ще носи наказателната отговорност, защото това не е наша работа. Ние ще говорим, че трябва да се носи политическа отговорност за всичките тези скандали. В нормалните държави ресорният вицепремиер, ресорният министър си подават оставката. Искаме и настояваме за оставката на вицепремиерът Валери Симеонов“, добави Хамид. \r\nДеница КИТАНОВА", "date": "2018.10.31", "title": "Хамид Хамид, ДПС: В нормални държави ресорните вицепремиер и министър си подават оставката при скандали като този с ДАБЧ"}
{"url": "http://www.focus-news.net/news/2018/10/31/2584791/srednata-prodalzhitelnost-na-zhivota-v-balgariya-prodalzhava-da-se-uvelichava.html", "text": "Продължава тенденцията на увеличаване на средната продължителност на живота. Това показват данните в отчета за 2017 г. за изпълнение на актуализираната Национална стратегия за демографско развитие на населението в България (2012-2030 г.), която беше приета от правителството, съобщиха от  правителствената информационна служба . Средната продължителност на предстоящия живот за населението на страната, изчислена за периода 2015 - 2017 г., е 74.8 години и спрямо предходния период (2014 - 2016 г.) се увеличава с 0.1 години. Средната продължителност на живота при мъжете е 71.3 години, докато при жените е със 7 години по-висока - 78.4 години. За жителите в  градовете тя е 75.6 години, а за населението в селата – 72.8 години. \r\nПо отношение на стандарта и качеството на живот на населението се наблюдават позитивни промени. През 2017 г. годишният общ доход средно на лице от домакинство е 5 586 лв. и нараства с 8.1% спрямо 2016 година. За периода 2008 - 2017 г. общият доход средно на лице от домакинство се увеличава близо 1.6 пъти.  \r\nПрез 2017 г. в страната са регистрирани 64 359 родени деца, като от тях 63 955 (99.4%) са живородени. В сравнение с предходната година броят на живородените намалява с 1 029 деца, или с 1.6%. Средната възраст на жените при раждане на първо дете се увеличава от 27.0 години през 2016 г. на 27.1 години през 2017 година. През миналата година средният брой живородени деца от една жена е бил 1.56. За сравнение през 2001 г. той е бил 1.24, а през 2016 г.  – 1.54. \r\nДанните показват, че детската смъртност намалява. През 2017 г. в страната са починали 408 деца на възраст до една година, а коефициентът на детска смъртност е 6.4‰. Това е най-ниската регистрирана в страната стойност. През 2001 г. коефициентът на детска смъртност е бил 14.4‰, през 2005 г. - 10.4‰, а през 2016 г. - 6.5‰. \r\nПо данни на НСИ към 31 декември 2017 г. населението на България е 7 050 034 души, което представлява 1.4% от населението на Европейския съюз. В сравнение с 2016 г. населението на страната намалява с 51 825 души, или с 0.7%. \r\nНай-значимата демографска тенденция в развитието на населението е процесът на застаряване. В края на 2017 г. лицата на 65 и повече навършени години са 1 481 908, или 21.0% от населението на страната. В сравнение с 2016 г. делът на населението в тази възрастова група нараства с 0.3 процентни пункта, а спрямо 2001 г. - с 4.1 процентни пункта.", "date": "2018.10.31", "title": "Средната продължителност на живота в България продължава да се увеличава"}
{"url": "http://www.focus-news.net/news/2018/10/31/2584792/odobrena-e-mezhdinnata-otsenka-za-izpalnenieto-na-regionalnite-planove-za-razvitie.html", "text": "Министерският съвет одобри докладите за резултатите от междинната оценка за изпълнението на Регионалните планове за развитие 2014 - 2020 г. на Северозападен, Северен централен, Североизточен, Югоизточен, Южен централен и Югозападен райони от ниво 2, съобщиха от  правителствената информационна служба . С тях се цели оптимизиране на стратегическото планиране и програмиране, управлението и ресурсното осигуряване на регионалното развитие, като е отчетен напредъкът в изпълнението на заложените цели и приоритети. Оценени са ефективността на използваните финансови инструменти и ресурси, както и приносът на плановете към постигане целите на „Стратегия Европа 2020“. \r\nМеждинната оценка за изпълнение на Регионалните планове е базирана на петстепенна оценъчна скала за определяне на постигането на ключовите показатели на макро ниво, сред които и БВП, и на степента на постигане на показателите по цели на Стратегията Европа 2020 на регионално ниво и приноса на районите за постигане на националните цели; на заложените междинни стойности на индикаторите за изпълнение; на глобалните екологични цели и на възможността за постигане на целевите стойности в края на периода. \r\nОценката съдържа препоръки за подобряване ефективността на изпълнението на Регионалните планове до края на настоящия програмен период, както и предложения при разработването на планове за периода 2021-2027 година. В нея е обърнато внимание на съответствието на стратегическите цели и определените приоритети с нуждите на шестте района за планиране и на необходимостта да бъде установено сходство на стратегическата рамка за тяхното развитие с тематичните области на интервенции по оперативните програми за периода 2014 - 2020 г. \r\nАнализът на изпълнението на Регионалните планове за развитие показва, че политиката за регионално развитие се изпълнява чрез инструментите на политиката за сближаване и съответното национално съфинансиране. Отчетени са изменения в демографския профил на районите и наличие на устойчива тенденция към намаляване на населението с изключение на Югозападния район и необходимост от по-конкретно адресиране на бъдещите мерки към специфичните икономически и социални проблеми на районите. Предизвикателствата пред развитието на страната са свързани с конкурентоспособността на отделните райони и способността им да предложат привлекателна и устойчива среда за предприятията и местните жители. \r\nДокладите разглеждат нивото на вътрешнорегионалните различия на базата на основни икономически и социални показатели и идентифицират подходящи мерки за преодоляване на негативните тенденции. Оценени са причините за надхвърляне или непостигане на заложените междинни стойности на индикаторите за изпълнение.", "date": "2018.10.31", "title": "Одобрена е междинната оценка за изпълнението на Регионалните планове за развитие"}
{"url": "http://www.focus-news.net/news/2018/10/31/2584793/veliko-tarnovo-pompenata-stantsiya-v-kvartal-kartala-veche-raboti.html", "text": "Вече работи помпената станция в квартал „Картала“, която подобрява водоснабдяването на най-високите част на жилищния район, съобщиха от пресцентъра на  община Велико Търново . Въвеждането й в експлоатация е съвместна инициатива на Община Велико Търново и хидрооператора ВиК „Йовковци“ ООД. Мярката бе наложителна заради интензивното строителство в северните райони на квартала и необходимостта от оптимизация на водното налягане към абонатите. Станцията е собственост на ВиК „Йовковци“ ООД. Наскоро терените около обекта бяха почистени, а съоръженията бяха проверени от заместник-кмета на Велико Търново проф. Георги Камарашев и главния инженер на дружеството хидрооператор Илия Сирмов. По време на тестовия период на работа на станцията бе изследвана синхронната работа на елементите, бяха закупени допълнителни части и електроника.", "date": "2018.10.31", "title": "Велико Търново: Помпената станция в квартал „Картала“ вече работи"}
{"url": "http://www.focus-news.net/news/2018/10/31/2584794/sofiya-do-1700-chasa-dvizhenieto-se-osashtestvyava-v-izprevarvashtata-lenta-po-avtomagistrala-trakiya-pri-km-34-v-posoka-burgas-poradi-chastichen-remont.html", "text": "До 17.00 часа днес движението се осъществява в изпреварващата лента по автомагистрала „Тракия“ при км 34 в посока Бургас поради частичен ремонт на пътната настилка. Това съобщиха от пресцентъра на  Агенция „Пътна инфраструктура“ . Ограничено е движението по активната и аварийната лента.", "date": "2018.10.31", "title": "София: До 17.00 часа движението се осъществява в изпреварващата лента по автомагистрала „Тракия“ при км 34 в посока Бургас поради частичен ремонт"}
{"url": "http://www.focus-news.net/news/2018/10/31/2584795/dots-georgi-bardarov-su-zadarzhaneto-na-mladite-hora-v-balgariya-e-edna-ot-stapkite-za-povdigane-na-razhdaemostta-u-nas.html", "text": "Задържането на младите хора в България е една от стъпките за повдигане на раждаемостта у нас, чрез професионална реализация и образование. Това каза за сутрешният блок „Добро утро България“ по  Радио „Фокус“   доц. Георги Бърдаров, преподавател Геолого-географския факултет и зам.-декан  в СУ „Св. Климент Охридски“. Той допълни, че следващата по дългосрочна стъпка е да се привлекат хората, които вече са напуснали страната ни. Доц. Бърдаров каза още, че раждаемостта в България не е ниска, спрямо останалите европейски държави. \r\n„В България раждаемостта е 9 промила, в Европа тя се движим до 7.6 промила, ние сме по средата на развитите европейски държави. Ако се фокусираме прекалено върху тези стойности, няма да получим модерните резултати и да видим проблема. А проблемът е, че има емиграцията на млади хора, изтича младо население. Да, всяка година има все по малко родени бебета и така ще бъде и следващите години, но причината е, че намалява детеродният контингент в населението заради емиграцията и заради факта че в момента в детеродна възраст са родените през 90-те години, когато България вече беше в демографска криза“, поясни доцента. Той допълни още, че дълголетието на един народ зависи от начина му на живот и на позитивизмът у хората. Доц. Бърдаров изрази оптимизъм, че демографските проблеми у нас са обратими.", "date": "2018.10.31", "title": "Доц. Георги Бърдаров, СУ: Задържането на младите хора в България е една от стъпките за повдигане на раждаемостта у нас"}
{"url": "http://www.focus-news.net/news/2018/10/31/2584787/desislava-konsulova-baseynova-direktsiya-chernomorski-rayon-redno-e-da-se-uchat-detsata-ot-nay-ranna-vazrast-da-opazvat-morskata-okolna-sreda.html", "text": "Държавните институции не са единствените отговорни за опазване на морската околна среда, редно е да се учат от най-ранна детска възраст. Това каза в интервю за  Радио „Фокус“ – Варна  Десислава Консулова, директор на Басейнова дирекция „Черноморски район“.  \r\n31 октомври  е международният ден за опазване на Черно море от замърсяване и е определен такъв във връзка с подписването на Стратегическия план за действие за опазване на околната среда и възстановяване на Черно море през 1996 г. Денят е определен като символ на съпричастност на всички жители и граждани на черноморското крайбрежие с цел опазване на околната среда. „Историята на този ден ни напомня за грижите, които всеки трябва да полага. Вселило се е мнение в хората, че държавните институции са единствените отговорни за морската околна среда, но и всяко едно дете трябва да бъде научено от най-ранна детска възраст какво би му осигурило една чиста и  стопанисвана среда“, допълни Десислава Консулова.", "date": "2018.10.31", "title": "Десислава Консулова, Басейнова дирекция „Черноморски район“: Редно е да се учат децата от най-ранна възраст да опазват морската околна среда"}
{"url": "http://www.focus-news.net/news/2018/10/31/2584800/plovdiv-obshtina-asenovgrad-obyavi-nachaloto-na-sedmiya-mezhdunaroden-konkurs-za-humor-i-satira-golyamata-kashta-na-madrite-hora.html", "text": "Община Асеновград обяви началото на Седмия международен конкурс за хумор и сатира „Голямата къща на мъдрите хора“. Това съобщиха за  Радио „Фокус“ – Пловдив  от Общината. Регламентът на конкурса остава непроменен – съревнованието е анонимно, като всеки участник следва да изпрати до три неподписани творби на хартиен носител в голям плик, в който да постави малък плик със своите координати. Творците могат да участват с кратки форми – басни, стихотворения, фейлетони, миниатюри, епиграми и афоризми до една машинописна страница. Участниците в конкурса да изпращат на адрес своите творби на четлив български език.  \r\nПаралелно с художествените творби, Община Асеновград обявява и конкурс за карикатури. Карикатурите следва да бъдат изпращани на формат А4 – до 3 броя. Тема на конкурса е „Аб нихило нихил фит” (От нищото нищо не става). Крайният срок за изпращане на творбите е 21 април 2019 година, на адрес – гр. Асеновград 4230, Община Асеновград, пл. „Акад. Николай Хайтов” № 9, стая 511Б.  \r\nРезултатите от конкурса ще бъдат обявени на тържествена церемония в Градска библиотека „Паисий Хилендарски” на 21 май 2019 година от 18.00 часа. Наградният фонд за авторските текстове е 500 лв. за първо място, 300 лв. за второ и 100 лева за трето място. Предвидените награди за карикатури също за три и са идентични – 500 лв., 300 лв. и 100 лв., съответно за отличените на първо, второ и трето място.  \r\nТони МИХАЙЛОВ", "date": "2018.10.31", "title": "Пловдив: Община Асеновград обяви началото на Седмия международен конкурс за хумор и сатира „Голямата къща на мъдрите хора“"}
{"url": "http://www.focus-news.net/news/2018/10/31/2584797/petar-georgiev-zam-kmet-na-sadovo-samo-chast-ot-ferma-v-bogdanitsa-e-zasegnata-ot-ptichiya-grip.html", "text": "Само част от голяма ферма е засегната от птичия грип в Садовското село Богданица. Това съобщи за  Радио „Фокус” - Пловдив  зам.-кметът на Садово Петър Георгиев. Той поясни, че фермата е с няколко помещения, като болните птици са само в едно от тях. „С цел да се ограничи разпространението на болестта от Агенцията по храните са препоръчали редица мерки, които са били предприети незабавно”, каза Георгиев. По думите му, ако разпространението на болестта продължи, 130 души, които работят в тази ферма, може да останат без работа. Затова всички се надяват, че болестта ще се ограничи. В селото от вчера има ветеринарни инспектори и фермата е под постоянен контрол. Започнало е унищожаването на птиците, като на място е пристигнал и подвижен екарисаж. „Колкото по-надалече се возят умрелите животни, по-голяма е опасността от разпространение на болестта”, каза Петър Георгиев. Има определено място за загробването им, което е съгласувано и с Басейнова дирекция. Засега няма засегнати други селища в общината. \r\nЦветана ТОНЧЕВА", "date": "2018.10.31", "title": "Петър Георгиев, зам.-кмет на Садово: Само част от ферма в Богданица е засегната от птичия грип"}
{"url": "http://www.focus-news.net/news/2018/10/31/2584799/volen-siderov-obedineni-patrioti-shte-postavim-na-predsedatelya-na-parlamenta-zadachata-da-nameri-i-ustanovi-dali-e-unishtozhena-podpiskata-vnesena-ot-disidentite-na-3-noemvri-1989-g.html", "text": "Ще поставим задачата на председателя на парламента да намери и установи дали е унищожена подписката, внесена от дисидентите на 3 ноември 1989 г. Това каза председателят на ПГ на „Обединени патриоти“ и лидер на Атака Волен Сидеров пред журналисти във връзка с дисидентството и във връзка с изложбата, подредена в северното фоайе на парламента „Зараждане на гражданското общество в България“, предаде репортер на  Агенция „Фокус“ . „Вдругиден ще бъде годишнина от внасянето на подписката – 3 ноември“, каза Сидеров и разказа, че тогава е било първото шествие срещу режима. Внесохме тогава в Народното събрание тази подписка, която събирахме в продължение на десетина дни, сега ще поставим задачата на Цвета Караянчева да я намери или да установи, че е унищожена“, каза Сидеров.  \r\nУчредителят и секретарят на „Екогласност“ Александър Каракачанов разказа как е създадена организацията. „В България имаше създадено организирано дисидентско движение едва 1888 г. Дисидентите бяхме 200-300 не повече човека и се преливахме в четири-пет организации. Наистина най-дейната от тях беше „Екогласност“. Тя инициира първата открита подписка. Може би много от вас не разбират какво значи по онова време да събираш подписка, по какъвто и да е проблем. Тази подписка инициира първото свободно шествие и за първи път тогава чух да се вика демокрация на улицата“, заяви още Каракачанов. Според него, когато се каже Прехода и кога е започнал той, всички ще кажат 10 ноември 1989 г. „Истината е, че не това важната историческа дата. Какво значи да свалиш Живков, какво значи да свалиш монарха, той беше де факто монарх?“, заяви още Каракачанов и обясни, че те са искали да се смени режима и те са показали, че това е възможно.  \r\nДеница КИТАНОВА", "date": "2018.10.31", "title": "Волен Сидеров, „Обединени патриоти“: Ще поставим на председателя на парламента задачата да намери и установи дали е унищожена подписката, внесена от дисидентите на 3 ноември 1989 г."}
{"url": "http://www.focus-news.net/news/2018/10/31/2584798/dobrich-uchenitsi-ot-pet-uchilishta-v-obshtina-kavarna-uchastvat-v-proekt-za-obrazovatelna-integratsiya.html", "text": "От 13.00 часа в заседателната зала на Общна Каварна ще се проведе заключителна среща на участниците в проект за образователна интеграция на ученици от етнически малцинства. Това съобщиха от пресцентъра на  общината . Проектът „Приеми ме - интерактивен модел за образователна интеграция на ученици от етнически малцинства“ се изпълнява от партньорски екип: Община Каварна, СУ“Стефан Караджа“, ОУ“Йордан Йовков“, НУ“Братя Миладионови“ в гр. Каварна, ОУ“Св.св. Кирил и Методий“ в с. Белгун, НУ“Христо Ботев“ в с. Септемврийци. Проектът е с продължителност 20 месеца – от 1 март 2017 до 1 ноември 2018 г. Проектът се осъществява по схемата за безвъзмездна финансова помощ „Образователна интеграция на учениците от етническите малцинства и/или търсещи или получили международна закрила“, Приоритетна ос: 3 „Образователна среда за активно социално приобщаване“ на Оперативна програма «Наука и образование за интелигентен растеж» (2014 -2020). Бенефициент на проекта е Сдружение „Център за образование, култура и екология 21“ (Център 21“). В границите на проекта е изпълнен комплекс от мерки за социално включване чрез образователна интеграция на учениците от етнически малцинства и приобщаване на родителите към образователния процес. В дейностите на проекта са взели участие общо 423 ученици,  от които 334 ученици са завършили участието си с приключване на проекта. Общо 142 родители са участвали в различни дейности и инициативи на проекта. 38 учители от училищата-партньори в община Каварна и 5 експерти на Център 21“ са приложили в дейностите на проекта своя богат професионален опит за работа в мултикултурна среда. Чрез дейностите  в проекта са предоставени образователни услуги и ресурси за: допълнително обучение по български език за учениците, за които българският език не е майчин език; интерактивни форми за съхраняване и развиване на културната идентичност на учениците в мултикултурна образователна среда; работни срещи и демонстрационни занимания с родителите за разясняване ползите от образователната и социалната интеграция. В границите на проекта са проведени  през м. август 2017г. и 2018г. две големи междуучилищни изяви: пътуваща изложба “Моят свят“, интерактивна детска книга „Живи традиции“ със съчинения, интервю, рисунки и проекти на ученици; фестивал на изкуствата, занаятите и спорта “Цветна дъга“. С финансови средства на проекта са закупени дидактически материали – учебни помагала, образователни игри, тетрадки, материали за творчески дейности, спортни екипи и пособия за спорт, електронни дидактически средства за интерактивно обучение – лаптопи, скенери, проектори, екрани. Проектът допринася за повишаване качеството на образователния процес в условията на интегрирана мултикултурна среда. Екипът на проекта изразява увереност за устойчив и дълготраен ефект на постигнатите резултати.", "date": "2018.10.31", "title": "Добрич: Ученици от пет училища в община Каварна участват в проект за образователна интеграция"}
{"url": "http://www.focus-news.net/news/2018/10/31/2584801/faktor-makedoniya-sled-makedoniya-i-gartsiya-obyavi-promeni-v-konstitutsiyata.html", "text": "В рамките на заседание на фракцията на управляващата в Атина партия СИРИЗА министър-председателят на Гърция Алексис Ципрас разкри съдържанието на предложението за преразглеждане на Конституцията за установяване на нови отношения между църквата и държавата, т.е. за отделяне на единия от другия субект, отбелязва електронното издание на македонския  „Фактор“ . \r\n„Настъпи времето за изрично засилване на религиозната неутралност на гръцката държава\", подчерта Ципрас по отношение на планираното отделяне на Църква и държава в основния закон на южната ни съседка.  \r\nСред другите 15 обявени промени е въвеждането на пропорционална избирателна система. Медията припомня, че към настоящия момент в Гърция действа смесена избирателна система.  Тереза Герова", "date": "2018.10.31", "title": "„Фактор“ (Македония): След Македония – и Гърция обяви промени в Конституцията"}
{"url": "http://www.focus-news.net/news/2018/10/31/2584784/der-spiegel-zigmar-gabriel-ochakva-padaneto-na-merkel-ot-vlast-do-may-2019-godina.html", "text": "Бившият председател на Германската социалдемократическа партия (ГСДП) Зигмар Габриел очаква бързото падане от власт на управляващата в Берлин голяма коалиция. Според него това ще се случи най-късно след европейските избори през май 2019 г., съобщава водещото германско издание  Der Spiegel . \r\n„Вероятно отказът от председателството на Християндемократическия съюз (ХДС) е само първата стъпка на Ангела Меркел, за да проправи пътя към ямайска коалиция между Съюза (ХДС/ХСС), „Зелени“ и свободни демократи (СвДП) за сметка на поста й в Канцлерството“, пише Габриел в авторска статия за друг германски ежедневник.  \r\nТова, според Габриел,  трябва да стане най-късно след европейските избори през май 2019 г. Според социалдемократа обаче предсрочните избори в Германия са малко вероятни.  \r\nЛидерът на свободните демократи Кристиан Линднер многократно обвиняваше Ангела Меркел за колапса в преговорите за съставяне на ямайска коалиция в Берлин. След провала им бе формирано правителството на Съюза (ХДС/ХСС) и ГСДП.  Тереза Герова", "date": "2018.10.31", "title": "Der Spiegel: Зигмар Габриел очаква падането на Меркел от власт до май 2019 година"}
{"url": "http://www.focus-news.net/news/2018/10/31/2584803/dobrich-kavarna-tarzhestveno-shte-otbelezhi-1-noemvri-denya-na-narodnite-buditeli.html", "text": "Каварна тържествено ще отбележи 1 ноември Деня на народните будители. Това съобщиха от пресцентъра на  общината . 1 ноември е общобългарски празник на историческата памет и национално самочувствие, отстоявани с години и десетилетия. Принос за това имат стотици и хиляди знайни и незнайни книжовници, наставници и просветители, борци за национално освобождение, вдъхвали вяра в собствените сили на народа за преодоляване на трудностите през вековете неведнъж. Инициативата за въвеждането и честването на подобен празник за първи път тръгва от група учители от Пловдив, в края на учебната 1908-1909 г., защото нито един български възрожденец не бил канонизиран за светец.  \r\nОт 10.00 часа ще бъдат поднесени цветя и венци в градския парк пред мемориалната плоча на Ангел Захариев – създател на градски парк „Каварна“. От 17.30 часа в ХГ „Христо Градечлиев“ ще има празничен коктейл за културните дейци и будители на Каварна.", "date": "2018.10.31", "title": "Добрич: Каварна тържествено ще отбележи 1 ноември- Деня на народните будители"}
{"url": "http://www.focus-news.net/news/2018/10/31/2584805/smolyan-voennosluzheshtite-ot-formirovanieto-v-grada-shte-provezhdat-planirani-ucheniya.html", "text": "В изпълнение на План за подготовка на 101-ви Алпийски полк през 2018 г. за времето от 31 октомври до 1 октомври; от 6 до 7 ноември; от 13 до 14 ноември и от 21 до 22 ноември в района на Белия камък, както и селата Момчиловци, Левочево и Турян ще се проведат ротни-тактически учения с използване на имитационни средства. Това съобщиха от пресцентъра на  община Смолян . От Военното формирование призовават гражданите да се съобразяват с поставените предупредителни табели и да не навлизат в забранените зони, за да не се допускат инциденти.", "date": "2018.10.31", "title": "Смолян: Военнослужещите от формированието в града ще провеждат планирани учения"}
{"url": "http://www.focus-news.net/news/2018/10/31/2584796/dobrich-obshtina-kavarna-otbelyaza-denya-na-cherno-more-s-praznichna-programa-i-viktorina.html", "text": "Община Каварна отбеляза Деня на Черно море с празнична програма и викторина под надслов “Черно море грижата ми за него днес, е моят подарък за теб утре“. Това съобщиха от пресцентъра на  общината . Празничната беседа беше водена от Стойка Димитрова - специалист „Екология и зелена система“ в Община Каварна. Деца от предучилищна възраст от ДГ “Здравец“, ДГ “Радост“ и ДГ “Детелина“ взеха участие в събитието, като нарисуваха морето, така, както го виждат през техните очи. От Стойка Димитрова децата научиха защо трябва да пазят Черно море чисто и да се грижат за него, за да се запази и за бъдещите поколения.  Днес сградата на общинска администрация се превърна в изложбено пространство за картините на децата от Общински детски комплекс-Каварна, показващи грижата ни за опазването на Черно море. След приключването на морската работилница всички деца от детските градини заедно си обещаха да обичат морето и да се грижат за него, за да бъде чисто и красиво и за техните деца. Рисунки с послания за опазване на Черно море получи от децата и кметът на Каварна Нина Ставрева.", "date": "2018.10.31", "title": "Добрич: Община Каварна отбеляза Деня на Черно море с празнична програма и викторина"}
{"url": "http://www.focus-news.net/news/2018/10/31/2584783/volen-siderov-obedineni-patrioti-mandatat-na-pravitelstvoto-mozhe-i-tryabva-da-se-izkara.html", "text": "Мандатът на правителството може и трябва да се изкара. Това каза председателят на ПГ на „Обединени патриоти“ и лидер на Атака Волен Сидеров пред журналисти, предаде репортер на  Агенция „Фокус“ . Според него с Държавната агенция за българите в чужбина има политическа офанзива, насочена към патриотичните сили, като предстои да стане ясно откъде идва тя. „Целта не е много добра, защото разклащането на управлението може да бъде само цел на кръгове, които искат нестабилност, нещо в посока хаос“, обясни Сидеров. На въпрос дали прокуратурата е съучастник в това, Сидеров заяви: „Прокуратурата си е прокуратура, как съучастник? Сигурно има сигнали, тя е длъжна да действа по сигнал. Какво ще се окаже накрая, ще реши съдът“,  обясни лидерът на Атака.  \r\nНа въпрос дали на последното заседание на Патриотите са се разбрали, Сидеров заяви, че това управление може да бъде без един или друг човек, но заяви, че няма да коментира оставки. „Когато коментирам моите коалиционни партньори, го правя във вътрешнокоалиционен план“, каза още Сидеров. „Винаги съм казал, че управлението и отговорностите, които сме поели, са нещо друго. Това, което съм отправил към него като критики, няма да го повтарям“, обясни Сидеров във връзка с Валери Симеонов. Попитан дали се е отказал от исканата от него оставка на Симеонов, Сидеров отговори: „Всяко твърдение си има своето точно място и точно време“, посочи още Сидеров. Според него мандатът може и трябва да се изкара, защото могат да се направят полезни неща до края му.  \r\nДеница КИТАНОВА", "date": "2018.10.31", "title": "Волен Сидеров, „Обединени патриоти“: Мандатът на правителството може и трябва да се изкара"}
{"url": "http://www.focus-news.net/news/2018/10/31/2584802/gen-andrey-botsev-nasochili-sme-usiliyata-si-v-posoka-modernizatsiya-na-vaorazhenite-sili-zashtoto-e-vazhno-da-razpolagame-sas-savremenno-vaorazhenie-i-boyna-tehnika.html", "text": "Насочили сме усилията си в посока модернизация на въоръжените сили, защото е важно да разполагаме със съвременно въоръжение и бойна техника. Това каза началникът на отбраната ген. Андрей Боцев по време на церемонията по връчването на дипломите на завършващите от „Випуск Ботевски – II смяна“ на Военна академия „Георги Стойков Раковски”, предаде репортер на  Агенция „Фокус“ . „Поздравявам ви с успешното завършване на Военната Алма матер. Всяка следваща степен във военното образование дава още знание, по-широк мироглед и по-голяма възможност за реализация във въоръжените сили. В национално значим план предоставя сериозно подготвен личен състав, хора със знание и лидерски качества, способни ефективно да ръководят своите подчинени и да изпълняват задачи в интерес на сигурността. Днес сме насочили усилията в посока модернизация на въоръжените сили, защото е важно да разполагаме със съвременно въоръжение и бойна техника, за да изпълняваме с увереност конституционните си задължения, но знаем, че човешкият ресурс стои в основата на управление на процесите“, заяви ген. Боцев. По думите му той е най-същественият актив за сектор „Сигурност“ и отбрана, а средствата, вложени в човешкия ресурс са изключително ценна инвестиция. „Военното ръководство на Министерството на отбраната и на Българската армия, вашите командири и началници, всички ние вярваме, че средствата, заделени вашето обучение ще се капитализират във времето, разчитаме да приложите придобитите тук нови знания по местата си на назначение, да проявите мотивация и воля, да помогнете за качественото изпълнение на задачите и за развитие на способностите на военните формирования. Убедени сме, че ще демонстрирате своята подготвеност за командване и управление на войските, професионалната си компетентност пред коалиционните партньори и съюзници по време на учения и мисии, както и при работата си в структурите на НАТО и ЕС“, посочи той и обърна внимание, че ръководството и академичния състав са положили усилия да въоръжат със знания курсантите, балансирали са в съотношението в различните дисциплини и са се постарали да отговорят на високите критерии за приложение и качество на преподавания материал.  \r\nЛюба АЛЕКСИЕВА", "date": "2018.10.31", "title": "Ген. Андрей Боцев: Насочили сме усилията си в посока модернизация на въоръжените сили, защото е важно да разполагаме със съвременно въоръжение и бойна техника"}
{"url": "http://www.focus-news.net/news/2018/10/31/2584804/pravitelstvoto-naznachi-mezhduvedomstvena-komisiya-za-opredelyane-na-kriteriite-za-klasifitsirane-na-yazovirite-po-stepenta-na-potentsialna-opasnost.html", "text": "Правителството назначи междуведомствена комисия за определяне на критериите за класифициране на язовирите по степента на потенциална опасност. Това съобщиха от  правителствената информационна служба . Комисията  включва представители на Министерството на околната среда и водите, Министерството на регионалното развитие и благоустройството, Министерството на земеделието, храните и горите, Министерството на енергетиката, Министерството на икономиката, Министерството на вътрешните работи, както и на научните среди, имащи пряко отношение към язовирните стени и съоръженията към тях. \r\nСъгласно Закона за водите, язовирите се класифицират в три степени на потенциална опасност: първа висока степен на потенциална опасност, втора значителна степен на потенциална опасност и трета ниска степен на потенциална опасност. \r\nСрокът за разработването на критериите е 14 дни от приемането на правителственото решение.", "date": "2018.10.31", "title": "Правителството назначи междуведомствена комисия за определяне на критериите за класифициране на язовирите по степента на потенциална опасност"}
{"url": "http://www.focus-news.net/news/2018/10/31/2584808/irina-nikolova-e-izbrana-za-chlen-na-natsionalniya-savet-po-tseni-i-reimbursirane-na-lekarstvenite-produkti.html", "text": "Министерският съвет прие Решение, с което се променя съставът на Националния съвет по цени и реимбурсиране на лекарствените продукти. Като член на съвета е освободена по нейна молба Маноела Манова-Овчарова. Мястото ѝ заема Ирина Николова. Това съобщиха от  правителствената информационна служба . \r\nПроф. Николова е завършила медицина в Медицински университет-София и притежава специалност „Фармакология“, с проведени специализации в Кинки Университет, Осака Саяма-ши, Япония и Тринити Университет, Дъблин, Ирландия. Преподавател е по фармакология и фармакотерапия. \r\nОт 2007 г. проф. Николова е член на Специализираната комисия по хомеопатични продукти и Специализираната комисия по растителни продукти към Изпълнителна агенция по лекарствата. От 2012 г. е секретар на Съвета по медицинска наука към Медицински университет-София. Автор е на повече от 100 научни публикации, учебни материали и монографии в областта на фармакологията и фармакотерапията, социална фармация, лекарствената употреба и безопасност, и на над 400 научни цитирания в публикации на английски език в чужбина.", "date": "2018.10.31", "title": "Ирина Николова е избрана за член на Националния съвет по цени и реимбурсиране на  лекарствените продукти"}
{"url": "http://www.focus-news.net/news/2018/10/31/2584809/pravitelstvoto-zadelya-188-mln-lv-za-kandidaturata-ni-v-organizatsiyata-za-ikonomichesko-satrudnichestvo-i-razvitie.html", "text": "Правителството одобри насочването на средства за 2018 г. към Междуведомствения координационен механизъм по кандидатурата на България за членство в Организацията за икономическо сътрудничество и развитие (ОИСР). Това съобщиха от  правителствената информационна служба . Одобреният разход от 1 882 587 лв. е част от финансово осигурената „пътна карта“ за действията на нашата страна по членство в периода 2018-2020 г. на обща стойност 5 509 591 лв.", "date": "2018.10.31", "title": "Правителството заделя 1,88 млн. лв. за кандидатурата ни в Организацията за икономическо сътрудничество и развитие"}
{"url": "http://www.focus-news.net/news/2018/10/31/2584807/sport-predstoi-izigravaneto-na-oshte-chetiri-macha-za-kupata-na-balgariya.html", "text": "Предстои изиграването на още четири мача от надпреварата за Купата на България. На терена ще излязат два от основните претенденти за отличието - Левски и Лудогорец, както и настоящия носител на отличието – отборът на Славия. \r\nПървият мач е между отборите на Локомотив 1929 и Септември (София) с начало 14:00 часа. От 16:00 часа Черно море посреща Левски. Двубоят Етър (Велико Търново) – Верея е от 18:00 часа, а от 19:00 часа започва срещата между Лудогорец и Славия.", "date": "2018.10.31", "title": "Спорт: Предстои изиграването на още четири мача за Купата на България"}
{"url": "http://www.focus-news.net/news/2018/10/31/2584806/varna-v-meditsinski-universitet-prof-d-r-paraskev-stoyanov-shte-se-sastoi-tarzhestvenata-promotsiya-na-vipusk-2018-na-fakulteta-po-obshtestveno-zdraveopazvane.html", "text": "На 3 ноември 2018 г. от 10.00 часа в Зала 1 на Фестивален и конгресен център - Варна ще се състои тържествената промоция на Випуск 2018 на Факултета по обществено здравеопазване към Медицински университет „Проф. д-р Параскев Стоянов“ - Варна. Това съобщиха от пресцентъра на  Медицински университет - Варна .", "date": "2018.10.31", "title": "Варна: В Медицински университет „Проф. д-р Параскев Стоянов“ ще се състои тържествената промоция на Випуск 2018 на Факултета по обществено здравеопазване"}
{"url": "http://www.focus-news.net/news/2018/10/31/2584811/pazardzhik-zadarzhani-sa-petima-dushi-za-pritezhanie-na-narkotitsi.html", "text": "През изминалото денонощие са задържани петима за притежание на дрога, а други двама за шофиране под нейното въздействие, съобщиха от  ОДМВР - Пазарджик . Вчера в рамките на областта е проведена полицейска акция по противодействие на разпространението и притежанието на наркотични вещества. Екип от участъка в Белово засякъл младеж на 20 г. и негов 17-годишен приятел, и двамата от съседното село Дъбравите. Младежите били на пейка и свивали полиетиленови топчета със суха зелена листна маса. При направен полеви наркотест се оказало, че става дума за марихуана. От двамата са иззети общо около 17 грама. При проверки на улици, автомобили или в заведения са заловени мъж на 25 г. от Пещера и двама велинградчани на 18 г. и на 19 г. У тях органите на реда открили различни разфасовки на хероин и марихуана. По време на проверки по улиците пътните полицаи са установили, че младеж на 18 г. от Велинград и  друг на 22 г. от Пазарджик са зад волана на автомобилите си под въздействието на амфетамин. Спрямо седмината се водят бързи полицейски производства.", "date": "2018.10.31", "title": "Пазарджик: Задържани са петима души за притежание на наркотици"}
{"url": "http://www.focus-news.net/news/2018/10/31/2584810/odobreni-sa-vatreshnokompensirani-promeni-po-byudzheta-na-ministerstvo-na-turizma-za-nastoyashtata-godina.html", "text": "Министерският съвет одобри вътрешнокомпенсирани промени на утвърдените разходи по области на политики/бюджетни програми по бюджета на Министерството на туризма за 2018 г. Това съобщиха от  правителствената информационна служба . \r\nРазходите по показател „Персонал“ по бюджетна програма „Администрация“ се увеличават със 140 000 лв. за сметка на същия показател по бюджетна програма „Политика в областта на устойчивото развитие на туризма“. \r\nС акта не се изменя общият размер на разходите по бюджета на Министерство на туризма, утвърдени със Закона за държавния бюджет на Република България за 2018 г. и последващите промени на основание Закона за публичните финанси.", "date": "2018.10.31", "title": "Одобрени са вътрешнокомпенсирани промени по бюджета на Министерство на туризма за настоящата година"}
{"url": "http://www.focus-news.net/news/2018/10/31/2584813/blagoevgrad-v-regionalniya-istoricheski-muzey-shte-bade-predstavena-fotodokumentalna-izlozhba-za-zhivota-i-tvorchestvoto-na-dimitar-talev.html", "text": "От 14.00 часа днес в залите на Регионален исторически музей – Благоевград ще бъде представен един съвременен будител – обичаният писател и публицист Димитър Талев. Това съобщи за  Радио „Фокус“ – Пирин  д-р Биляна Карадакова, историк и уредник в културната институция. По думите ѝ тази година се навършват 120 години от неговото рождение и събитието е повод за обединение на няколко културни и просветни институции в града, носители на неговата памет. „РИМ – Благоевград ще представи фотодокументална изложба за живота и творчеството на писателя с ценности от своите фондове. Държавен архив – Благоевград ще представи документ от самия Димитър Талев. Регионална библиотека, която носи името на писателя ще разтвори пред обществеността многобройните издания на неговите творби“, каза още д-р Карадакова. Тя добави, че възпитаниците на Трето основно училище „Димитър Талев“ с гордост ще представят своя патрон. „Македонски научен институт ще подчертае сърдечната връзка на Талев с Македония – основен мотив в живота и творчеството му. Поетесата Красимира Кацарска, ръководител на литературен клуб „Огнище“ към Народно читалище „Н. Вапцаров – 1866“, ще очертае образа на Майката Султана според първите две части на Талевата тетралогия „Железният светилник“ и „Преспанските камбани“, добави д-р Карадакова. Тя допълни, че следва интерактивно представяне на писателя Димитър Талев през историческите епохи, които преживява с презентация и документи, от ученици на НХГ „Св. св. Кирил и Методий“ и СУИЧЕ „Св. Климент Охридски“ – Благоевград. Основната цел на събитието е да покаже вграждането на националната история в личния житейски и творчески път на Димитър Талев, както и значението на културно-просветните институции в Благоевград за съхраняването и популяризирането на неговото книжовно наследство.", "date": "2018.10.31", "title": "Благоевград: В Регионалния исторически музей ще бъде представена фотодокументална изложба за живота и творчеството на Димитър Талев"}
{"url": "http://www.focus-news.net/news/2018/10/31/2584815/sport-hosep-guardiola-be-opredelen-za-nay-dobriya-trenyor-na-godinata.html", "text": "Мениджърът на Манчестър Сити Хосеп Гуардиола бе определен за най-добрия треньор на 2018 година в класацията на списанието Four Four Two, която подрежда 50 специалиста.   \r\nНа второ място бе класиран Зинедин Зидан, който през миналия сезон води Реал Мадрид. В края на месец май той подаде оставката и напусна испанския гранд. Трети в класацията е наставникът на Атлетико Мадрид - Диего Симеоне. \r\nВ „Топ 10“ влизат още старши треньорите на клубните отбори Ювентус, Ливърпул, Тотнъм, Челси, Хофенхайм, Барселона, както селекционерът на френските национали – Дидие Дешан.", "date": "2018.10.31", "title": "Спорт: Хосеп Гуардиола бе определен за най-добрия треньор на годината"}
{"url": "http://www.focus-news.net/news/2018/10/31/2584814/zamestnik-ministar-prof-nikolay-prodanov-otkri-mezhdunarodna-sreshta-posvetena-na-protivodeystvieto-na-trafika-na-hora-chrez-internet.html", "text": "„Глобалното разрастване и увеличеният достъп до комуникационни технологии създават нови възможности за динамичен обмен на информация в реално време, но същевременно то разширява възможностите за злоупотреба от страна на организираните престъпни групи, занимаващи се с трафик на хора“. Това заяви днес заместник-министърът на правосъдието проф. Николай Проданов на откриването на регионалната работна среща “Повишаване на капацитета и сътрудничеството в Югоизточна Европа в противодействието на трафика на хора чрез интернет-базирани технологии“, съобщиха от пресцентъра на  Министерството на правосъдието . Събитието се организира от Службата на ООН за наркотици и престъпност (UNODC), в сътрудничество с Министерството на външните работи на Франция и Националната комисия за борба с трафика на хора (НКБТХ), чийто заместник-председател е проф. Проданов.  \r\n„Интернет представлява и много силно оръжие за превенция, което можем да обърнем срещу трафикантите. Онлайн технологиите могат да подкрепят работата на разследващите и правоприлагащите органи за засичане на трафика, както и за увеличаване на информираността относно явлението“, заяви още проф. Проданов и допълни, че трафикът на хора остава приоритет в борбата с организираната и тежката международна престъпност. \r\nЦелта на работната среща в София, която продължава до 2 ноември, е да развие усилията на държавите в разбиването на транснационалните престъпни мрежи и да увеличи защитата на човешките права на жертвите на трафик на хора чрез засилване на капацитета на институциите и укрепване на каналите за редовно взаимодействие, събиране и обмен на информация и на доказателства.  \r\nНа откриването на международния форум присъстваха още посланикът на Франция в България Ерик Льобедел, Ема Хопкинс - посланик на Великобритания у нас, Давор Рауш - специалист от Службата на ООН по наркотиците и престъпността, представители на Съвета на Европа, на мрежата на Анти-трафик координаторите на Югоизточна Европа, на партньорски и международни организации.", "date": "2018.10.31", "title": "Заместник-министър проф. Николай Проданов откри международна среща, посветена на противодействието на трафика на хора чрез интернет"}
{"url": "http://www.focus-news.net/news/2018/10/31/2584818/veliko-tarnovo-siloz-e-goryal-v-obshtina-polski-trambesh-pozharat-e-ovladyan.html", "text": "Силоз е горял тази сутрин в община Полски Тръмбеш. Пожарът е овладян, но на място все още има огнеборци, съобщи за  Радио „Фокус“ – Велико Търново  Марияна Христова, говорител на ОДМВР – Велико Търново. Сигналът за инцидента е получен около 09.30 часа на тел. 112. На място веднага са изпратени екипи на Районната пожарна служба в Полски Тръмбеш. В момента там, освен огнеборците от Полски Тръмбеш, има и техни колеги от Велико Търново и Горна Оряховица. Те обливат съоръжението, за да не се разпространява пожара. Причините и щетите са в процес на изясняване. \r\nЛуиза ТРАНЧЕВА", "date": "2018.10.31", "title": "Велико Търново: Силоз е горял в община Полски Тръмбеш, пожарът е овладян"}
{"url": "http://www.focus-news.net/news/2018/10/31/2584816/veliko-tarnovo-informatsionna-kampaniya-za-polzite-ot-donorstvoto-se-provede-v-su-georgi-izmirliev-v-gorna-oryahovitsa.html", "text": "Д-р Сибила Маринова и д-р Ваня Лъчезарова от Отделението по анестезиология и интензивно лечение на МОБАЛ “Д-р Стефан Черкезов” във Велико Търново бяха лектори в часа на класа на гимназистите от СУ “ Георги Измирлиев” в Горна Оряховица. Това съобщиха за  Радио „Фокус“ – Велико Търново  от пресцентъра на  лечебното заведение. „По време на срещата учениците и лекарите, за значението и ползите от донорството. Учениците проявиха засилен интерес към мероприятието, в което лекторите обясниха колко е важно в ситуация, в която трябва да се вземе решение дали да се дарят органи на близък, да се направи съзнателен и информиран избор“, посочиха от болницата. „В часа на класа, д-р Маринова и д-р Лъчезарова, разясниха на учениците, че състоянието на мозъчна смърт е необратимо и няма как да бъде сбъркано, а един донор може да спаси до 7 човешки живота. Тъй като в момента у нас, всеки може приживе само да заяви отказа си да бъде донор, но не и съгласието си, лекарите обясниха на тийнейджърите колко е важно всеки да говори на тази тема със семейството си, защото според българското законодателство, близките ни вземат  решение за органите ни, след смъртта ни“, съобщиха още от лечебното заведение.  \r\nСрещата с учениците от СУ” Георги Измирлиев” е част от информационната кампания, която д-р Маринова и д-р Лъчезарова водят в подкрепа на донорството в последните няколко години. Благодарение на нея само за последните две години във Великотърновската болница има 11 успешно реализирани донорски ситуации и десетки спасени човешки животи. \r\nМария НЕДЕВА", "date": "2018.10.31", "title": "Велико Търново: Информационна кампания за ползите от донорството се проведе в СУ „Георги Измирлиев“ в Горна Оряховица"}
{"url": "http://www.focus-news.net/news/2018/10/31/2584820/kyustendil-kmetat-na-selo-bistritsa-obleche-narodna-nosiya-v-denya-na-helouin.html", "text": "Кметът на село Бистрица облече народна носия в деня на Хелоуин. Пред  Радио „Фокус” – Кюстендил  кметът Кирил Огненски каза, че това е негово решение. „От няколко години, на днешния ден се обличат, мало и голямо в някакви страшни костюми на зверове, дяволи и вещици. Въпрос на избор, разбира се, и аз уважавам това решение на всеки. И защото днес е ден за премяна и аз също се премених, но в българска народна носия”, каза Кирил Огненски. По думите му той провокира младото поколение с облеклото си на работното място. „Хората приемат моето решение много добре, няма упреци. Всеки е свободен да избира, но преди всичко ние трябва да отстояваме българското и нашите празници”, каза Кирил Огненски. \r\nВенцеслав ИЛЧЕВ", "date": "2018.10.31", "title": "Кюстендил: Кметът на село Бистрица облече народна носия в деня на Хелоуин"}
{"url": "http://www.focus-news.net/news/2018/10/31/2584817/blagoevgrad-detska-gradina-vedritsa-predstavi-svoy-proekt-po-programa-erazam-vav-valensiya.html", "text": "Детска градина №1 „Ведрица“ представи проекта „Европейска квалификация на педагогически специалисти за придобиване на компетенции за прилагане на нови методи в педагогическото взаимодействие с деца 3-7 години“ в град Валенсия, Испания. Това съобщиха от пресцентъра на  Община Благоевград . Осъществената мобилност от пет педагогически специалиста от ДГ №1 „Ведрица“ в град Валенсия (Испания) бе свързана с придобиването на нови компетенции и е перспектива за бъдещи професионални комуникации с педагози от Европа. Визитите се осъществиха в различни образователни центрове и училища, където педагогическите специалисти от ДГ №1 „Ведрица“ - Благоевград се запознаха с други подходи на взаимодействие в реална работна среда; с различни  методи на работа; с организацията на образователната работа. По време на визитата в Испания, педагозите от ДГ „Ведрица“ присъстваха в реална работна среда на взаимодействието на педагогическите специалисти и друг персонал с родителите.  \r\nНа работна среща с директорите от всички детски градини в Благоевград, представители от ДГ „Ведрица“ разказаха за споделените практики, обмяната на опит в Испания и събраната полезна информация. По време на срещата беше представен и алгоритъм за кандидатстване по програма „Еразъм+“. Предстоят срещи с учители от община Благоевград и областта, на които ще бъдат разпространени добрите практики и технологията на писане на проект по „Еразъм+“. Срещите с директори и учители целят да бъдат мотивирани за участие в мобилности, за да усетят необходимостта да измерят своите компетентности и надградя своите професионални качества и знания на европейско ниво. \r\nПроект „Европейска квалификация на педагогически специалисти за придобиване на компетенции за прилагане на нови методи в педагогическото взаимодействие с деца 3-7 години“ се осъществява по програма „Еразъм+“. Основната цел на проекта е придобиване на нови умения и компетенции от педагогическите специалисти, насочени към прилагането на най-добри практики и иновативни методи за откриване на творческите заложби у децата.", "date": "2018.10.31", "title": "Благоевград: Детска градина „Ведрица“ представи свой проект по програма „Еразъм+“ във Валенсия"}
{"url": "http://www.focus-news.net/news/2018/10/31/2584812/varna-vazpitanitsi-ot-detska-gradina-malkiyat-prints-pochistiha-ofitserskiya-plazh-v-grada-po-sluchay-denya-na-cherno-more.html", "text": "Възпитаници от детска градина „Малкият принц“ заедно с експерти от Басейнова дирекция „Черноморски район“ почистиха Офицерския плаж във Варна по случай Деня на Черно море.  Това съобщи в интервю за  Радио „Фокус“ – Варна  Десислава Консулова, директор на Басейнова дирекция „Черноморски район“.  Друга инициатива  по повод деня бе  проведена в Бургас чрез участие в национален форум, организиран от Областна администрация – Бургас. Форумът беше свързан с идеите за опазване на морската околна среда. Участниците, явили се  в националния ученически конкурс „ Морето – не за една ваканция“, бяха наградени. „Най-важното е, че Комисията по опазването на Черно море от замърсяване  има традиция на този ден да връчва награди на най-заслужилите институции с най-голям принос в опазването на околната среда в Истанбул. За България тази година номинацията е дадена на ОУ „Йордан Йовков“ – Каварна. Училището е от част от международната  мрежа екоучилища, носител на „зелен флаг“ от 2012 г. и е едно от учредителите  на българския младежки воден парламент“, каза още Десислава Консулова.", "date": "2018.10.31", "title": "Варна: Възпитаници от Детска градина „Малкият принц“ почистиха Офицерския плаж в града по случай Деня на Черно море"}
{"url": "http://www.focus-news.net/news/2018/10/31/2584826/kanal-5-makedoniya-sled-zemetresenieto-v-yoniysko-more-zakintos-se-e-izmestil-s-tri-santimetra.html", "text": "След земетресението в Йонийско море с магнитуд от 6,4 по скалата на Рихтер, популярният гръцки остров Закинтос се е изместил на югозапад с най-малко три сантиметра. Това е заключението след цифровата обработка и анализ на сателитни снимки, поясни директорът на Института по геодинамика при Атинската национална обсерватория Атанасиос Ганас, предава скопската телевизия  „Канал 5“. \r\nПрeместването на острова е на хоризонтално ниво. Сега учените проучват дали поради силното земетресение има други движения и на други обекти в района.  Тереза Герова", "date": "2018.10.31", "title": "„Канал 5“ (Македония): След земетресението в Йонийско море: Закинтос се е изместил с три сантиметра"}
{"url": "http://www.focus-news.net/news/2018/10/31/2584825/bulgargaz-ead-tsenata-na-dostavyaniya-ot-gazprom-priroden-gaz-v-trimesechniya-doklad-na-ek-ne-e-deystvitelnata-izyasnyava-se-prichinata.html", "text": "Във връзка с публикуван тримесечен доклад на ЕК за европейските газови пазари за второто тримесечие на 2018г., съдържащ цени на природния газ, доставян от \"Газпром Експорт\" до граници на страни членки на ЕС, \"Булгаргаз\" ЕАД заявява, че посочената в доклада цена от 19.92 EUR/MWh на доставяния от \"Газпром\" природен газ до граница за България за второ тримесечие не отговаря на действителната доставна цена от \"Газпром Експорт\" за посоченото тримесечие. Това съобщиха от  „Булгаргаз“ ЕАД . Предложената от \"Булгаргаз\" ЕАД цена за утвърждаване от КЕВР за второто тримесечие на 2018 г. е 34.84 лева/MWh или преизчислена по фиксинг 1.95583 цена от 17.81 EUR/MWh. Същата е образувана в съответствие с Наредба №2/2013г. за регулиране на цените на природния газ и се формира от: цената на доставяния от \"Газпром\" природен газ до българска граница; компонента за дейността \"обществена доставка\"; компонента \"задължения към обществото\". Утвърдената от КЕВР цена на природния газ за второ тримесечие е 34.04 лева/MWh или 17.40 EUR/MWh. В диалог на експертно ниво \"Булгаргаз\" ЕАД изяснява причината за различието в публикуваните данни.", "date": "2018.10.31", "title": "„Булгаргаз“ ЕАД: Цената на доставяния от „Газпром“ природен газ в тримесечния доклад на ЕК не е действителната, изяснява се причината"}
{"url": "http://www.focus-news.net/news/2018/10/31/2584823/dobrich-tarzhestveno-beshe-otkrit-nov-ucheben-kabinet-po-obshtestveni-nauki-v-su-dimitar-talev.html", "text": "В навечерието на Деня на народните будители в СУ „Димитър Талев“ в Добрич беше тържествено открит поредният, нов и уникален учебен кабинет – по обществени науки, предаде кореспондентът на  Радио „Фокус” – Варна . Ученици от начален и по-горен клас направиха в реално учебно време кратки демонстрации за гостите. В този кабинет ще се преподават история, география и философски цикъл науки, каза директорът на училището Весела Панчева. По думите ѝ това е поредният дизайнерски проект на добра воля на двама млади архитекти, свързани емоционално с Добрич. Това са Милица Виолинова и Асен Игнатов. Мебелировката и изпълнението на интериора на кабинета в момента са сред най-актуалните в световните тенденции в архитектурата. Това са споделили самите автори след скорошно завръщане от Венеция, където са участвали в специализиран форум. „Всички знаем, че един дизайнерски проект струва хиляди левове. Те го даряват, за да ни накарат да повярваме, че възрожденският дух на българските ментори и спомоществователи е все още жив. Бих искала да изкажа огромното наше човешко благодаря от името на цялата ни училищна общност, от името на децата, от името на учителите и от името на родителите за тази прекрасна атмосфера, в която децата ще бъдат поставени през следващите години. Те ще бъдат поставени в ролята на откриватели, в ролята на хора, които ще дебатират, ще отстояват своите позиции“, каза Весела Панчева.  \r\nОборудването на кабинета е изключително модерно. Столовете и масите са дизайнерско решение, те могат да се пренареждат за различни ситуации и нужди. Конфигурацията им също се променя. Техен автор е фирма, спечелила международен конкурс за ергономичност, практичност и многофункционалност. Столовете се превръщат в маси само с едно движение. Кабинетът е оборудван с огромен екран – 84 инча. Таблетът се ползва чрез докосване на екрана или дистанционно. Устройството е внушително като размери и възможности. Ползва се програмен продукт, който дава неограничени възможности за действие в реално време. „Този кабинет се открива не случайно в Деня на народните будители, просто защото искаме у нашите ученици да създадем чувство за принадлежност и гордост от това, че са потомци на толкова славен и просветен народ, какъвто е нашият, българският. И това не е клише, това е нещото, което трябва ние, които сме в областта на образованието, които се докосваме до бъдещето на планетата, защото ние работим с него – най-младите хора. Ние трябва да им дадем усещането за принадлежност към един наистина славен и просветен народ, какъвто е нашият, българският“, каза Весела Панчева.  \r\nЖулиета НИКОЛОВА", "date": "2018.10.31", "title": "Добрич: Тържествено беше открит нов учебен кабинет по обществени науки в СУ „Димитър Талев“"}
{"url": "http://www.focus-news.net/news/2018/10/31/2584827/kyustendil-preminavaneto-na-motorni-prevozni-sredstva-prez-gkpp-gyueshevo-se-osashtestvyava-normalno.html", "text": "Преминаването на моторни превозни средства през ГКПП „Гюешево” се осъществява нормално. Това съобщи за  Радио „Фокус” – Кюстендил  дежурният на българо-македонския пункт. Трафикът към този час на деня е слаб. Екип на „Гранична полиция” извършва проверки край село Гърляно. \r\nВенцеслав ИЛЧЕВ", "date": "2018.10.31", "title": "Кюстендил: Преминаването на моторни превозни средства през ГКПП „Гюешево” се осъществява нормално"}
{"url": "http://www.focus-news.net/news/2018/10/31/2584830/varna-politsai-ot-stranata-shte-badat-komandirovani-v-grada-zaradi-sreshtata-na-liderite-na-balkanskata-chetvorka-na-2-noemvri.html", "text": "Служители на Министерство на вътрешните работи от вътрешността на страната ще бъдат командировани във Варна във връзка с безопасното провеждане на срещата на лидерите на Балканската четворка на 2 ноември в резиденция Евксиноград, в която ще участва и израелският премиер Бенямин Нетаняху. Това каза на пресконференция във Варна директорът на Областната дирекция на МВР – Варна комисар Даниел Пашов, предаде репортер на  Радио „Фокус“ – Варна . Командированите служители ще бъдат предимно от Дирекция „Жандармерия“. По думите на комисар Даниел Пашов създадената организация и мероприятията целят минимално да се затрудняват гражданите и гостите на града. „Обезпечаването на мероприятието не би трябвало да наруши ежедневния ритъм на движение по основните пътни направления в града и областта“, коментира той. Даниел Пашов посочи, че в града ще пристигнат и представители на чуждите служби за сигурност, но не уточни техния брой. „Има определени маршрути, по които ще се придвижват гостите от летището към резиденцията, но те се пазят в тайна“, каза още комисарят.  \r\nНа срещата в резиденция Евксиноград на 2 ноември ще участват премиерът Бойко Борисов, гръцкият премиер Алексис Ципрас, румънският премиер Виорика Дънчила, президентът на Сърбия Александър Вучич, както и израелският премиер Бенямин Нетаняху. \r\nДиана СТОЕВА", "date": "2018.10.31", "title": "Варна: Полицаи от страната ще бъдат командировани в града заради срещата на лидерите на Балканската четворка на 2 ноември"}
{"url": "http://www.focus-news.net/news/2018/10/31/2584828/ot-1-noemvri-v-tsyalata-strana-zapochva-aktsiya-zima.html", "text": "От 1 ноември в цялата страна започва акция „Зима“, предаде  БНТ . От СДВР са категорични, че тази година няма да има толеранс за неизправни МПС-та.  \r\nГлавен инспектор Росен Рапчев обясни, че акция „Зима“ ще бъде проведена на три етапа - първият за безопасност на пътни превозни средства като велосипеди, такива с животинска тяга, както и мерки за безопасност на водачите. \r\nВторият етап ще е за пешеходците, като много сериозна уязвима група, а третият за безопасно шофиране през зимата, техническа изправност на автомобилите, както и поведение на водачите спрямо пешеходци. \r\nСлед 15 ноември от Пътна полиция ще глобяват с 50 лв. водачите, чиито гуми на превозни средства са под 4 мм. Толкова е и стойността на глобата за неизправни фарове и габарити. За неизправни спирачни системи обаче, санкциите могат да достигнат до 500 лв. \r\nОт полицията съобщиха още, че тази година са заделени 60 млн. лв. за зимно почистване, а фирмите все още набавят нужните инертни материали. \r\nОт Агенция „Пътна инфраструктура“ планират до края на ноември да спрат основните ремонти по магистралите. Проблем на този етап има на АМ „Хемус“ с едната тръба на тунел „Витиня“ и има вероятност ремонтът да продължи и през настоящия месец.", "date": "2018.10.31", "title": "От 1 ноември в цялата страна започва акция „Зима“"}
{"url": "http://www.focus-news.net/news/2018/10/31/2584832/pregled-na-mezhdunarodnite-novini-do-13-chasa-agentsiya-fokus.html", "text": "Хеликоптер на афганистанската армия с 25 души на борда се разби в провинция Фарах в западната част на страната, предава  AFP , като се позовава на местните власти. \r\nСъгласно разпространената информация, няма оцелели след катастрофата. Талибаните разпространиха съобщение, в което твърдят, че са свалили машината. \r\n***  Управляващите в Копенхаген обвиниха Иран в подготовка на нападение на територията на Дания, насочено към група лица, настроени критично към режима в Техеран, предава  Deutsche Welle .  \r\nВ тази връзка датските власти взеха решение да отзоват за консултации посланика си в Техеран Дени Анан, след като Службата за сигурност и контраразузнаване обвини иранските спецслужби в подготовка на нападение на територията на кралството. Информацията бе обявена на пресконференция от министъра на външните работи Андерс Самуелсен.  \r\nПървият дипломат на Копенхаген определи решението като „много силно и достатъчно необичайна стъпка“ за страна като Дания, напомняйки, че в цялата история на скандинавското кралство „изглежда можем да си спомним само за още един такъв аналогичен случай“.  \r\n„Иран демонстрира съвършено неприемливо поведение“, подчерта Самуелсен, допълвайки, че датските власти не може да оставят действията на Техеран без последствия. \r\nНа свой ред премиерът Ларс Льоке Расмусен поясни, че Дания провежда консултации със „своите партньори и съюзници“ в Европейския съюз по въпроса за въвеждане на наказателни санкции срещу Техеран. \r\nВъв вторник датското контраразузнаване съобщи, че спецслужбите подозират Техеран в подготовка на покушение срещу живеещи в кралството граждани на Иран, в частност срещу лидера на датския клон на сепаратистката групировка „Арабско движение за борба за освобождение на Ахваз“. \r\n***  Властите във Венеция разпоредиха евакуация на туристите, след като наводненията доведоха до покачването на водите до исторически високи нива, съобщават от италианската редакция на електронното издание  The Local . \r\nВ ранния следобед на вторник нивата на водата достигна до 156 см. На основни точки в ренесансовия град бяха поставени дървени платформи, които обаче не гарантираха безопасното преминаване за жителите и посетителите на града. Високото ниво на водата доведе и до преустановяване на някои от ключови битови услуги в града. \r\nНякои от туристите се опитваха да се предпазят от водата, докато други предпочетоха да събуят обувките си и да продължат разходката си в града, независимо от високите нива на водата. Очаква в се в следващите дни лошото време да се задържи, а обстановката – да се усложни.  \r\nГоляма част от Италия беше засегната от тежки бури, които засегнаха най-силно северните райони на страната. По последни данни броят на жертвите на лошите метеорологични условия е достигнал до 12 души, съобщава се и за десетки пострадали.  \r\nВ Генуа, Рим и Венето, в няколко северни града и в сицилианското пристанище Месина училищата остават затворени. \r\n***  Австрия няма да подпише Глобалния пакт на ООН за миграцията, съобщава водещият виенски ежедневник  Der Standard . \r\nПравителството във Виена отхвърли договора поради „опасения относно съдържанието му“. Поради тази причина управляващите няма да изпратят свой представител в Маракеш, където през декември 193 страни ще се опитат да постигнат съгласие по въпроса за справяне с миграционните потоци. Правителството на канцлера Себастиан Курц се притеснява, че документът ще доведе до загуба на австрийския суверенитет в миграционната политика и в правото за определяне на критерии за разделение между легалната и нелегалната миграция. Очаква се решението на кабинета във Виена да бъде официално обявено в сряда, 31 октомври.  \r\nДоговорът не е правно обвързващ. В него трябва да бъдат определени базовите принципи на международните документи за справяне с бежанци и мигранти. Очаква се да бъде приет на конференцията на ООН в мароканския град Маракеш, която ще се проведе на 10 и 11 декември. Той също така трябва да определи правните възможности за миграцията.  \r\nИзданието подчертава, че Австрия е четвъртата страна, която се отказва от глобалния пакт. По-рано САЩ, Унгария и Австралия обявиха, че няма да подпишат документа. \r\n***  Ако Гърция започне военен конфликт с Турция, ще бъде застигната от катастрофа за три до четири часа. Това предупреди Йигит Булут, съветник на турския президент Реджеп Тайип Ердоган, съобщава електронното издание на първия скопски вестник –  „Нова Македония“. \r\n„Това е все едно мушичка да се сбие с гигант“, бе сравнението, което Булат направи пред местната турска телевизия. \r\nПо-рано Атина си навлече гнева на Анкара заради инцидент, при който гръцка военна фрегата пресече пътя на турски изследователски кораб. Тогава турският флот реагира и според съобщенията в медиите е бил изпратен да защитава кораба, което доведе до нов дипломатически спор между двете страни. \r\nБулут се смята за противоречива фигура в турската политика. През 2013 г. е назначен за съветник на Ердоган, а след това става главен икономически съветник. През 2015 г. той увери, че е готов да умре за турския президент. \r\n***  Бившият председател на Германската социалдемократическа партия (ГСДП) Зигмар Габриел очаква бързото падане от власт на управляващата в Берлин голяма коалиция. Според него това ще се случи най-късно след европейските избори през май 2019 г., съобщава водещото германско издание  Der Spiegel . \r\n„Вероятно отказът от председателството на Християндемократическия съюз (ХДС) е само първата стъпка на Ангела Меркел, за да проправи пътя към ямайска коалиция между Съюза (ХДС/ХСС), „Зелени“ и свободни демократи (СвДП) за сметка на поста й в Канцлерството“, пише Габриел в авторска статия за друг германски ежедневник.  \r\nТова, според Габриел,  трябва да стане най-късно след европейските избори през май 2019 г. Според социалдемократа обаче предсрочните избори в Германия са малко вероятни.  \r\nЛидерът на свободните демократи Кристиан Линднер многократно обвиняваше Ангела Меркел за колапса в преговорите за съставяне на ямайска коалиция в Берлин. След провала им бе формирано правителството на Съюза (ХДС/ХСС) и ГСДП. \r\n***  Министерството на външните работи на Албания привика посланика на Гърция в страната, предава скопската електронна медия  A1 On . \r\nПосланикът на Атина е бил информиран за ясната позиция на албанските власти относно това кой трябва да разследва инцидента с убийството на етнически грък в страната. Според външнополитическото ведомство в Тирана задачата е на албанската прокуратура – единственият орган, който въз основа на Конституцията и Наказателния кодекс,  може да проведе независимо разследване за всеки вид престъпление, което се случва на територията на Република Албания, става ясно от съобщението на МВнР.  \r\nМинистерството призова за „ограничаване на политическите или дипломатическите окраски по въпроса“. В същото време ведомството гарантира, че Албания е сигурна и мирна страна за „всички граждани, включително и за гръцкия етнос\". \r\nПо-рано кореспондентът на столичната телевизия „Ора Нюз“ съобщи, че сестрата на убития Константинос Кацифас (35 г. ) е подала сигнал в Прокуратурата в Атина. Семейството на загиналия настоява разследването на убийството да се води от Прокуратурата на Гърция.  \r\nКацифас, албанец с гръцко гражданство, загина в престрелка с полицията при Бралат. \r\n***  В рамките на заседание на фракцията на управляващата в Атина партия СИРИЗА министър-председателят на Гърция Алексис Ципрас разкри съдържанието на предложението за преразглеждане на Конституцията за установяване на нови отношения между църквата и държавата, т.е. за отделяне на единия от другия субект, отбелязва електронното издание на македонския  „Фактор“ . \r\n„Настъпи времето за изрично засилване на религиозната неутралност на гръцката държава\", подчерта Ципрас по отношение на планираното отделяне на Църква и държава в основния закон на южната ни съседка.  \r\nСред другите 15 обявени промени е въвеждането на пропорционална избирателна система. Медията припомня, че към настоящия момент в Гърция действа смесена избирателна система. \r\n***", "date": "2018.10.31", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2018/10/31/2584833/otpusnati-sa-sredstva-za-izplashtane-na-obezshteteniya-po-sporazumeniya-zaradi-bavno-pravosadie.html", "text": "Допълнителни разходи в размер на 173 500 лв. по бюджета на Министерството на правосъдието, бяха одобрени днес от Министерски съвет. Сумата е предназначена за възстановяване на направените от министерството разходи по изплащане на обезщетения на граждани и юридически лица, пострадали от бавно правосъдие. Това съобщиха от  правителствената информационна служба . Това е общият размер на сумата, изплатена през третото тримесечие на 2018 г. от бюджета на Министерството на правосъдието по сключени споразумения за нарушени права за разглеждане и решаване на делата им в разумен срок. \r\nИзплащането на обезщетения за вреди от бавно правосъдие се извършва по реда на Глава трета „а“ от Закона за съдебната власт. Заявления срещу актове, действия или бездействия на органите на съдебната власт, с които се нарушава правото на разглеждане и решаване на делото в разумен срок, могат да подават страни по приключени граждански, административни и наказателни производства, както и обвиняеми, пострадали или ощетени юридически лица по прекратени досъдебни производства. Заявленията се разглеждат от специализирано звено на Инспектората към Висшия съдебен съвет, където се извършва проверка на обстоятелствата, а произнасянето по преписката се дължи в 6-месечен срок от постъпването на заявленията. Ако бъде преценено, че правото на заявителя на правосъдие в разумен срок е било нарушено, министърът на правосъдието или посочено от него лице определя размера на обезщетението, съобразно практиката на Европейския съд по правата на човека и предлага сключване на споразумение със заявителя. \r\nСредствата, необходими за изплащане на сумите по сключените споразумения, са планирани в централния бюджет.", "date": "2018.10.31", "title": "Отпуснати са средства за изплащане на обезщетения по споразумения заради бавно правосъдие"}
{"url": "http://www.focus-news.net/news/2018/10/31/2584834/pravitelstvoto-odobri-finansiraneto-na-publichna-obshtinska-i-darzhavna-infrastruktura-po-reda-na-zakona-za-nasarchavane-na-investitsiite.html", "text": "Правителството прие Решение, с което одобри финансирането на публична общинска инфраструктура по реда на Закона за насърчаване на инвестициите. Това съобщиха от  правителствената информационна служба . \r\nОт бюджета на Министерството на икономиката по бюджета на Агенция „Пътна инфраструктура“ ще бъдат предоставени средства за изграждането на кръгово кръстовище на републикански път 1-5 „Димитровград – Хасково“. Изграждането се прави във връзка с изпълнението на приоритетния инвестиционен проект „Завод за производство на кабелно оборудване Хасково/Димитровград“ на „Язаки Българи“ ЕООД. Инфраструктурата ще бъде собственост на Агенция „Пътна инфраструктура“ и ще се ползва от всички преминаващи, в това число и от предприятията в района, техните служители, доставчици и клиенти. \r\nИзграждането на предвидената инфраструктура ще способства за увеличаване на темпа на развитие на производствената дейност и в съседните индустриални имоти в общините Димитровград и Хасково.  \r\nОт бюджета на Министерството на икономиката също на Агенция „Пътна инфраструктура“ ще се предоставят средства за изграждане на кръгово кръстовище на бул. „Ломско шосе“ и ул. „Полето“ в регулацията на гр. Костинброд, област Софийска. В града се изпълнява инвестиционен проект „Разширяване на производствената база“ на „Ролпласт Груп“ АД, сертифициран през 2017 г. по реда на ЗНИ. Инфраструктурата ще се ползва от всички съществуващи и потенциални потребители при равни и недискриминационни условия, включително и предприятията от промишлената зона на гр. Костинброд, техните служители, доставчици и клиенти. \r\nИзграждането на кръговото кръстовище ще допринесе за канализиране на транспортните потоци и подобряване на безопасността на движение, както и за по-добро регулиране на движението, което е с висока степен на натовареност.  \r\nСъгласно друго правителствено решение от бюджета на Министерството на икономиката на област Пловдив ще се предоставят средства за изграждане на елементи на общинска инфраструктура. В с. Царево ще бъде изградена канализация и продължен общински път, изграден с асфалтова настилка. Там се изпълнява инвестиционният проект „Технолинк Парк“ на „Интерлинк Груп“ АД. \r\nНовоизградената инфраструктура ще бъде публична общинска собственост на община Марица и ще се ползва от компаниите в индустриална зона Марица, както и от техните клиенти, доставчици и служители. Инфраструктурната обезпеченост на зоната ще я направи по-привлекателна за нови инвестиции, спомагайки за благоприятното развитие на целия регион. \r\nОбщина Марица е на едно от челните места по привлечени инвестиции и изграждането на упоменатата инфраструктура ще допринесе за по-нататъшното развитие на Индустриална зона Марица, което ще има благоприятно въздействие върху целя район.  \r\nНа правителственото заседание също така е взето решение имот - частна държавна собственост в с. Герман, да бъде апортиран вместо в капитала на „НАЦИОНАЛНА КОМПАНИЯ ИНДУСТРИАЛНИ ЗОНИ“ ЕАД в „ДЪРЖАВНА КОНСОЛИДАЦИОННА КОМПАНИЯ“ ЕАД, гр. София с оглед необходимостта от създаване на архивохранилище.", "date": "2018.10.31", "title": "Правителството одобри финансирането на публична общинска и държавна инфраструктура по реда на Закона за насърчаване на инвестициите"}
{"url": "http://www.focus-news.net/news/2018/10/31/2584829/varna-okrazhnata-prokuratura-priklyuchi-za-50-dni-razsledvaneto-sreshtu-shofyora-bez-knizhka-koyto-blasna-baletista-ot-varnenskata-opera-i-izbyaga-ot-myastoto-na-intsidenta.html", "text": "50 дни след тежкия пътен инцидент, при който загина 38-годишният балетист от Варненската опера Мартин Ч., Окръжната прокуратура във Варна приключи разследването и предяви материалите по делото срещу неправоспособния водач Петър З. Това съобщиха от пресцентъра на  Апелативна прокуратура - Варна . На 10 септември тази година 25-годишният Петър, управлявайки „БМВ“ без правоспособност и с превишена скорост, блъсна 38-годишния Мартин, след което избяга от местопроизшествието и се укри. Той бе обявен за общодържавно издирване.  \r\nСлед задържането му Окръжната прокуратура във Варна го привлече като обвиняем. Това деяние се наказва с лишаване от свобода от 3 до 15 години. Преди изтичане на 72-часовия срок на предварителното задържане под стража, прокуратурата внесе искане във Варненския окръжен съд. С определение съдът взе спрямо Петър З. най-тежката мярка за процесуална принуда \"Задържане под стража\". И до момента обвиняемият е в ареста.  \r\nПо време на разследването на тежкия пътен инцидент, станал в района на Морската градина на оживен булевард, прокуратурата назначи седем експертизи. Изготвени бяха съдебномедицинска експертиза на загиналия Мартин и на обвиняемия, както и съдебно-химическа, дактилоскопна, видеотехническа, съдебнопсихиатрична и комплексна автотехническа и геодезическа експертиза. В хода на разследването бяха разпитани 17 свидетели.", "date": "2018.10.31", "title": "Варна: Окръжната прокуратура приключи за 50 дни разследването срещу шофьора без книжка, който блъсна балетиста от Варненската опера и избяга от мястото на инцидента"}
{"url": "http://www.focus-news.net/news/2018/10/31/2584831/nikolay-hadzhiev-odmvr-blagoevgrad-zaedno-s-direktsiya-zhandarmeriya-shte-provezhdame-aktsii-za-preventsiya-v-naselenite-mesta-bez-politseysko-prisastvie.html", "text": "ОДМВР - Благоевград и Дирекция „Жандармерия“ ще провежда съвместни акции за превенция в населени места, в които няма полицейско присъствие. Това каза по време на брифинг Николай Хаджиев, директор на ОДМВР – Благоевград, предаде репортер на  Радио „Фокус“ - Пирин . Акциите започват от месец ноември и вниманието ще бъде насочено към уязвими места, в които има самотно живеещи хора. „Целта на тези действия е превенция. По този начин ще бъде предпазено обществото от противоправни деяния, а там където има такива - да се работи по тяхното разкриване“, каза още Хаджиев. По думите му в тези райони ще има повече полицейско присъствие, проверка на съмнителни автомобили и лица. Усилията ще бъдат насочени и в райони, в които има данни за концентрация на криминалния контингент“, каза още Хаджиев.  \r\nПо думите му продължават срещите на мобилните екипи, които се състоят от служители на различни сектори. Всеки месец се публикува график кои населени места ще бъдат посетени. „Провеждат се срещи с жителите на тези населени места, за да може те на място да поставят своите проблеми и в районите, където няма постоянно полицейско присъствие, да се осъществява комуникация между населението и служители на реда. \r\nЛора КАЛЧЕВА", "date": "2018.10.31", "title": "Николай Хаджиев, ОДМВР - Благоевград: Заедно с Дирекция „Жандармерия“ ще провеждаме акции за превенция в населените места без полицейско присъствие"}
{"url": "http://www.focus-news.net/news/2018/10/31/2584835/mariya-bencheva-regionalna-biblioteka-peyo-yavorov-burgas-shte-predstavim-londonskoto-chetirievangelie.html", "text": "Ще представим на бургаските учители Лондонското Четириевангелие. Това каза за  Радио „Фокус“ – Бургас  Мария Бенчева, директор на Регионална библиотека „Пейо Яворов“ – Бургас. По думите ѝ от една седмица фототипното издание на Четириевангелието на цар Иван Александър, известно още като Лондонско Четириевангелие, се помещава в бургаската библиотека. „Днес в библиотеката се връчва наградата „Даскал Ботьо Петков“ за изявени учители в класното и извънкласното обучение. По този повод предстои да предоставим Четириевангелието на тези учители, които ще ни посетят днес“, обяви Бенчева. Тя допълни, че бургаските учители са първите, които ще успеят да се докоснат до него и да го разгледат. „В утрешния ден, по повод Деня на будителите, ще предоставим Лондонското Четириевангелие в хотел и СПА „Приморец“, за да могат всички желаещи жители и гости на града да го видят“, каза още Бенчева. \r\nМария ГЕОРГИЕВА", "date": "2018.10.31", "title": "Мария Бенчева, Регионална библиотека „Пейо Яворов“ – Бургас: Ще представим Лондонското Четириевангелие"}
{"url": "http://www.focus-news.net/news/2018/10/31/2584838/makfaks-makedoniya-sdsm-naznachi-nov-govoritel-na-partiyata.html", "text": "Управляващият Социалдемократически съюз на Македония (СДСМ) назначи нов говорител на партията. Това е депутатът Костадин Костадинов, предава македонската информационна агенция  „Макфакс“ . \r\nОт кратката биография, която привежда медията, става ясно, че от 2013 г. до 2016 г. Костадинов е бил съветник в Община Струмица. През февруари 2017 г. той поема поста кмет на община Струмица, който изпълнява до ноември 2017 г. От 2017 г. Костадинов е депутат в Събранието от редиците на СДСМ.  Тереза Герова", "date": "2018.10.31", "title": "„Макфакс“ (Македония): СДСМ назначи нов говорител на партията"}
{"url": "http://www.focus-news.net/news/2018/10/31/2584821/veselin-mareshki-volya-vitsepremierite-krasimir-karakachanov-i-valeri-simeonov-vednaga-da-si-tragvat-ot-pravitelstvoto.html", "text": "Вицепремиерите Красимир Каракачанов и Валери Симеонов веднага да си тръгват от правителството. Това каза по време на брифинг в Народното събрание лидерът на „Воля“ Веселин Марешки, предаде репортер на  Агенция „Фокус“ . „Докога дребните пионки ще изгарят? Готова ли е най-накрая правораздавателната система да стигне до главата и да каже дали Каракачанов е шефът на престъпната група в Държавната агенция за българите в чужбина (ДАБЧ) и ако е така, защо той не е арестуван?“, попита Марешки. \r\n„Най-накрая гръмна скандалът с далаверите, които се правят с ДАБЧ, пряко подчинена формално на вицепремиера Валери Симеонов, но реално постоянно контролирана от Каракачанов и ВМРО с персонални негови назначения“, заяви Марешки и добави, че според него вицепремиерът Красимир Каракачанов се оправдава гузно за случая. „В началото на работата на този парламент, когато беше сформиран, и колегата Андон Дончев беше избран за председател на Комисията за политиките на българите в чужбина, на нарочна пресконференция той алармира за пристигащите много сигнали за нередности в ДАБЧ“, припомни председателят на „Воля“.  \r\nМарешки уточни, че „Воля“ загрява за следващите избори и вярва, че ще се представи по-добре и ще покажат своите качества в управлението. „В този парламент, ние няма да участваме в съставянето на никакво правителство“, допълни Марешки.  \r\nДеница КИТАНОВА", "date": "2018.10.31", "title": "Веселин Марешки, „Воля“: Вицепремиерите Красимир Каракачанов и Валери Симеонов веднага да си тръгват от правителството"}
{"url": "http://www.focus-news.net/news/2018/10/31/2584822/sputnik-deutschland-sled-otteglyaneto-na-angela-merkel-shte-ohladneyat-li-otnosheniyata-mezhdu-germaniya-i-rusiyai.html", "text": "Германската редакция на  Sputnik  публикува статия, в която представя анализ на решението на Ангела Меркел да се оттегли от председателството на Християндемократическия съюз (ХДС). Материалът се опитва да намери отговор на въпроса дали новата ситуация в Берлин ще промени външната политика на Германия спрямо Русия. \r\nОттеглянето на Меркел от лидерския пост в ХДС няма да засегне отношенията с Русия, защото тя остана в Канцлерството в Берлин, а това означава, че ще определя външната политика на страната и занапред, обяснява Владислав Белов, ръководител на Центъра за германистика към Европейския институт. \r\n„Меркел има много добър работен диалог с Владимир Путин. Налице е също така един добър диалог между министрите на външните работи Сергей Лавров и Хайко Маас, а също и между икономическите министри на двете страни. Може би ще има забавяне в отношенията между Русия и Германия след 2021 г, когато в Берлин ще бъде формирано ново правителство, най-вероятно между „Зелени“ и свободни демократи“, е оценката на Белов.  \r\nМеркел обяви, че ще остане в Канцлерството до края на мандата на управляващата голяма коалиция през 2021 г. Към настоящия момент обаче никой не е в състояние да предвиди дали правителството няма да падне от власт.  Тереза Герова", "date": "2018.10.31", "title": "Sputnik (Deutschland): След оттеглянето на Ангела Меркел: Ще охладнеят ли отношенията между Германия и Русия?"}
{"url": "http://www.focus-news.net/news/2018/10/31/2584819/yulian-angelov-vmro-ima-kragove-v-balgariya-i-v-chuzhbina-koito-iskat-da-nanesat-politicheski-udar-na-karakachanov-i-vmro.html", "text": "Има кръгове в България и в чужбина, които искат да нанесат политически удар на Каракачанов и ВМРО.  Това пред журналисти в Народното събрание народният представител от ВМРО Юлиан Ангелов във връзка с ДАБЧ , предаде репортер на  Агенция „Фокус“ . Ангелов подчерта, че ВМРО за 125 години история, е понасяла  много по-тежки удари. „Ние от ВМРО знаем, че 125 години сме бранили българщината и ще продължим“, добави той и уточни, че ако някой е правил нещо на гърба на българите зад границата, трябва да си понесе последствията. „Този удар няма да ни събори, напротив ще излезем още по-силни, защото знаем, че нещата, които казваме, са истината и че сме прави. Всеки политически джендър, който довчера е бил либерал, след това е станал демократ и един е за въоръжаване, а друг ден против, а след това е станал патриот, няма как по никакъв начин с подобни тези и лъжи на гърба на ВМРО да си прави политически имидж“, заяви още Ангелов.  \r\n„Имах възможността няколко пъти да обясня, че ние нямаме проблем с това българските органи да си вършат работата и там, където има корупция и нарушаване на закона, хората да си носят последствията. Въпросът е, че всички беше обърнато така, че да има политически удар върху цялото управление на страната и върху ВМРО без никакви доказателства, а твърдения на различни хора, които нито познават материята, нито знаят за какво става въпрос, а единствената им цел е да оплюват ВМРО и г-н Каракачанов“, заяви Ангелов във връзка с акцията в Държавната агенция за българите в чужбина.  \r\n„Знаете, че вицепремиерът Каракачанов е първият министър на отбраната в историята на демокрацията, който пряко се ангажира да повиши доходите в Българската армия, да я вдигне на крака“, допълни Ангелов и уточни, че има държави, които нямат интерес България да гарантира националната си сигурност. „Каракачанов във всички преговори и разговори за превъоръжаване, навсякъде избягва посреднически фирми, през които преди години в Министерство на отбраната са минавали десетки милиони“, допълни депутатът.  \r\nДеница КИТАНОВА", "date": "2018.10.31", "title": "Юлиан Ангелов, ВМРО: Има кръгове в България и в чужбина, които искат да нанесат политически удар на Каракачанов и ВМРО"}
{"url": "http://www.focus-news.net/news/2018/10/31/2584839/ministar-temenuzhka-petkova-protsedurata-za-izbor-na-investitor-za-aets-belene-e-razrabotena.html", "text": "Процедурата за избор на инвеститор за АЕЦ „Белене“ е разработена, като остава да бъдат уточнени малки детайли. Това каза пред журналисти министърът на енергетиката Теменужка Петкова, че след участието си в заседание на Съвета за енергийна сигурност в Министерския съвет, предаде  Нова телевизия .  \r\n„Ако след като докладвам тази процедура пред колегите в Министерския съвет и след това пред парламента, няма някакви съществени препоръки или изменения, мисля, че няма пречка до края на годината да се даде старт на процедурата, каза министърът и допълни, че подобна процедура обичайно продължава месеци“, коментира Петкова. \r\nПарламентът определи до 31 октомври 2018 г. енергийният министър да разработи процедура за избор на инвеститор и да предложи структуриране на проекта. В отговор на въпрос министърът каза, че няма нови кандидати по проекта. \r\nВ отговор на въпрос за обявения днес от „Газтрейд“ пазарен тест за терминала за втечнен газ в Александруполис, министърът каза, че България подкрепя всеки проект, който е свързан с диверсификация на източниците и маршрутите за доставка на природен газ. Тя припомни, че се обсъжда възможността България да участва в този проект с дял от 25 на сто. Намерили сме такова решение да участва в тази компания дружество, което е в рамките на Българския енергиен холдинг. По всяка вероятност това ще е „Булгартрансгаз“, допълни министърът. Тя аргументира участието на фирмата в подобен проект с това, че компанията като оператор и дружество с ангажимент да развива мрежата, ще е основен двигател на концепцията за изграждане на газоразпределителен център на територията на България. \r\nНа днешното заседание на Съвета за енергийна сигурност е била представена необходимостта от актуализация на енергийната стратегия в частта, свързана с природния газ. По думите на министъра това се налага заради променената среда по отношение на инфраструктурните проекти, които се развиват около България - Южен газов коридор, Турски поток. „Желанието ни е да запазим стратегическото място на България в газовата карта на Европа, като изградим съответната инфраструктура, която е основна за реализацията и на концепцията за газоразпределителен център“, коментира министърът необходимостта от актуализация на стратегията.  \r\nТя информира още, че на заседанието на Съвета е обсъдена и възможността за създаване на борса за търговия на природен газ. Тази борса трябва да бъде обособена в отделна дъщерна компания, собственост на \"Булгартрансгаз\", за да може да бъде развита концепцията за газоразпределителен център, която се основава на това да бъде изградена липсващата инфраструктура, която да даде възможност за доставка на природен газ от различни източници, и да бъде изградена борсата за търговия с природен газ, което ще е основна платформа за либерализация на пазара. \r\nПопитана дали природният газ от втората тръба на „Турски поток“ ще мине през България, министърът каза, че се надява „нещата да се развиват по благоприятен за всички нас начин“. За нас е изключително важно България да запази своето място на газовата карта на Европа, заяви министърът. Тя допълни, че всичко, което е свързано с желанието на страната по отношение на възможността за разширяване на газопреносната инфраструктура, ще продължава да е в рамките на европейското законодателство и изискванията на Третия либерализационен пакет.", "date": "2018.10.31", "title": "Министър Теменужка Петкова: Процедурата за избор на инвеститор за АЕЦ „Белене“ е разработена"}
{"url": "http://www.focus-news.net/news/2018/10/31/2584836/parlamentat-prie-okonchatelno-tekstovete-na-noviya-zakon-za-kibersigurnostta.html", "text": "Парламентът прие окончателно текстовете на новия Закон за киберсигурността, предаде репортер на  Агенция „Фокус“ . Проектът на Закон за киберсигурност има за цел в националното законодателство да бъдат въведени изискванията на европейска директива. Законът урежда дейностите по организацията, управлението и контрола на киберсигурността, в това число всички дейности и проекти по киберотбрана и по противодействие на киберпрестъпността. Със закона се създава система за киберсигурност. Предвидено е тя да бъде част от системата за защита на националната сигурност. Управлението и организацията на системата се осъществява от Министерски съвет, а за подпомагане на дейности към правителството се създава Съвет по киберсигурност, който ще може да изготвя проекти и позицията на България пред международни институции и организации по въпросите на киберсигурността, да следи тенденциите, киберзаплахите и рисковете. Съветът ще може да предлага на Министерски съвет Национална стратегия за киберсигурността. Съгласно текстовете Националната стратегия за киберсигурност е стратегическа рамка на политиката по сигурност с обхват цели,принципи и приоритети; области на действие и мерки, които включват национална система за киберсигурност и устойчивост, мрежова и информационна сигурност, противодействие на киберпрестъпността, киберотбрана, киберразузнаване, кибердипломация.  \r\nДеница КИТАНОВА", "date": "2018.10.31", "title": "Парламентът прие окончателно текстовете на новия Закон за киберсигурността"}
{"url": "http://www.focus-news.net/news/2018/10/31/2584842/gl-inspektor-petko-kamburov-odmvr-varna-na-20-noemvri-shte-bade-otbelyazan-svetovniyat-den-za-vazpomenanie-na-zhertvite-na-patnotransportni-proizshestviya.html", "text": "На 20 ноември ще бъде отбелязан Световния ден за възпоменание на жертвите на пътнотранспортни произшествия. Това заяви на пресконференция във Варна началникът на сектор „Пътна полиция” гл. инспектор Петко Камбуров, предаде репортер на  Радио „Фокус“ – Варна . „Инициативата е част от традиционната акция „Зима“, което се провежда от 1 до 30 ноември в три етапа\", допълни гл. инспектор Петко Камбуров. От 11 до 20 ноември акцентът на кампанията ще бъде поставен върху правилното поведение на пешеходците на пътя и на водачите на моторни превозни средства спрямо тях. „Във връзка със Световния ден за възпоменание на жертвите на пътнотранспортни произшествия на 18 ноември във всички храмове на града ще бъде отслужена литургия\", каза още гл. инспектор Петко Камбуров. \r\nДиана СТОЕВА", "date": "2018.10.31", "title": "Гл. инспектор Петко Камбуров, ОДМВР – Варна: На 20 ноември ще бъде отбелязан Световният ден за възпоменание на жертвите на пътнотранспортни произшествия"}
{"url": "http://www.focus-news.net/news/2018/10/31/2584841/veliko-tarnovo-76-godishen-mazh-specheli-velosiped-ot-esenniya-dyal-na-kampaniyata-dvizhi-se-i-pobedi.html", "text": "76-годишният Евгений Диков от Велико Търново спечели голямата награда – велосипед от есенния дял на кампанията „Движи се и победи“ – 2018 г. Наградата беше изтеглена от Росица Димитрова, директор на Дирекция „Социални дейности и здравеопазване“ в Община Велико Търново, предаде репортер на  Радио „Фокус“ – Велико Търново . Наградите в различните категории бяха изтеглени от представители на институциите, които организират кампанията. В жребия за наградите в отделните  пет възрастови групи и за четирите специални награди – за най-малък и за най-възрастен участник, за семейство и за непушач, се състезаваха всички участници, преминали най-малко два от обявените три туристически маршрута. Техният общ брой е 146 души. За поощрителната награда в кампанията се надпреварваха участниците преминали само един маршрут които са 256 човека. Наградите са ваучери, спортни и туристически принадлежности. Наградата във възрастовата група 4-10 години отиде при Калин Бояджиев. Наградата в групата от 11 до 19 години взе Добромира Иванова, а тази в групата от 20 до 45 години – Невена Гавазова. В групата 46-64 години бе отличена Краси Иванова, а в групата 65 и на 65 години – 76-годишният Евгений Диков, който спечели и голямата награда. Специалната награда за непушач над 18-годишна възраст взе Марийка Лазарова, а наградата за семейство отиде при Катерина Тужева, Стефан Попов и Стефан Попов. Специалната награда „Най-малък участник“ се присъди на четиригодишния Александър Върбанов от Велико Търново, а тази за „Най-възрастен участник“ – на Христо Христов, на 91 години от Велико Търново. Поощрителната награда спечели Тошо Рафаилов. Наградата на председателя на Великотърновския общински съвет за най-масово участие на училище в кампанията бе присъдена на ОУ „Бачо Киро“, включило се с най-голям брой ученици и преподаватели – 110 участници. Наградата на Регионалния координатор на Министерството на младежка и спорта бе изтеглена измежду всички участници в кампанията на възраст до 29 години, независимо от броя на преминатите маршрути, отиде при Румен Цонев. Наградата на Младежкия дом за най-активен участник в спортно-туристическия празник в парк Ксилифор бе присъдена на Гена Енчева Коюмджиева от Център за настаняване от семеен тип за деца без увреждания – Велико Търново. \r\nВече 18 години кампанията „Движи се и победи“ се провежда ежегодно в община Велико Търново и има за цел да подобри здравето на населението. Тя се организира в рамките на общинската програма  „Здрави деца в здрави семейства“ –  Община Велико Търново,  от РЗИ – Велико Търново, Община Велико Търново, Туристическо дружество „Трапезица 1902” и Младежки дом – Велико Търново, и преминава под егидата на председателя на Великотърновския общински съвет. С есенното издание „Движи се и победи“ броят на проведените кампании стана 35. Общия брой участници е 18 459 души, в това число 407 семейства. \r\nМария НЕДЕВА", "date": "2018.10.31", "title": "Велико Търново: 76-годишен мъж спечели велосипед от есенния дял на кампанията „Движи се и победи“"}
{"url": "http://www.focus-news.net/news/2018/10/31/2584837/gl-inspektor-petko-kamburov-odmvr-varna-nyama-registrirani-intsidenti-s-karutsi-v-oblastta-ot-nachaloto-na-godinata.html", "text": "Няма регистрирани инциденти с каруци във Варненско през годината. Това заяви на пресконференция във Варна началникът на сектор „Пътна полиция” гл. инспектор Петко Камбуров, предаде репортер на  Радио „Фокус“ – Варна . Камбуров добави, че от 1 ноември във Варна и областта стартира традиционната акция „Зима“, която ще протече основно в три етапа до края на месец ноември. Целта на акцията е безопасност и превенция на движението при зимни условия. Петко Камбуров подчерта, че първият етап на акцията ще бъде по отношение придвижване на пътни превозни средства, теглени от животинска тяга, както и към велосипедисти. Част от мерките включват уведомяване на общинските власти с изискването за регистрация на каруците. \r\nДиана СТОЕВА", "date": "2018.10.31", "title": "Гл. инспектор Петко Камбуров, ОДМВР – Варна: Няма регистрирани инциденти с каруци в областта от началото на годината"}
{"url": "http://www.focus-news.net/news/2018/10/31/2584844/kaloyan-pargov-lider-na-bsp-sofiya-temata-za-gramotnostta-i-obrazovanostta-na-balgarskite-uchenitsi-tryabva-da-bade-obshta-za-vsichki-parlamentarni-grupi.html", "text": "Темата за грамотността и образоваността на българските ученици трябва да бъде обща за всички парламентарни групи. Това каза в интервю за дневния блок на  Радио „Фокус“  лидерът на БСП-София Калоян Паргов по повод утрешният празник, Денят на народните будители. Той определи като тревожна статистиката, че едва 50 % от българското население може да се каже, че е образовано. „Считам, че такива дати като 1-ви ноември и 24-ти май са добър повод за обединение и разговор точно в тези насоки. Предстои Бюджет 2019, в който съм убеден, че ще намерят място и политики свързани и концентрирани към задачата за по-голяма образованост на нацията“, поясни той. Калоян Паргов каза още, че трябва да сме благодарни на българските писатели, художниците и на всички, изграждащи културата ни. Да се сещаме за тях не само по време на празници, но и в ежедневието си, призова той.", "date": "2018.10.31", "title": "Калоян Паргов, лидер на БСП-София: Темата за грамотността и образоваността на българските ученици трябва да бъде обща за всички парламентарни групи"}
{"url": "http://www.focus-news.net/news/2018/10/31/2584845/pleven-77-godishen-mazh-e-zadarzhan-sled-kato-otkril-strelba-v-mestnostta-plochata-i-zaplashval-dvama-rabotnitsi.html", "text": "77-годишен мъж е произвел изстрели със законно притежаван пистолет в местността \"Плочата\". Това съобщиха от пресцентъра на  МВР . Мъжът е стрелял в земята, заплашвайки двама работници да спрат с извършването на изкопна дейност за полагане на тръби за питейна вода. Сигналът за инцидента е подаден около 13.45 часа на 30 октомври. Незабавно на място били насочени полицейски екипи. Мъжът е задържан с полицейска мярка за 24 часа, уведомена е Прокуратурата. Работата по случая продължава.", "date": "2018.10.31", "title": "Плевен: 77-годишен мъж е задържан след като открил стрелба в местността „Плочата“ и заплашвал двама работници"}
{"url": "http://www.focus-news.net/news/2018/10/31/2584846/predsedatelyat-na-ns-tsveta-karayancheva-ustanovyavaneto-na-strategicheski-dialog-mezhdu-balgariya-i-azerbaydzhan-e-estestveno-prodalzhenie-na-dvustrannite-ni-otnosheniya.html", "text": "Поставянето на началото на Стратегически диалог между България и Азербайджан е естествено продължение на отличните ни двустранни отношения. Това заяви председателят на Народното събрание Цвета Караянчева на среща с министъра на външните работи на Азербайджан Елмар Мамедяров, съобщиха от пресцентъра на  Народното събрание . Гостът е на двудневно официално посещение в България по покана на вицепремиера и министър на външните работи Екатерина Захариева.  \r\nПредседателят на българския парламент изрази задоволство от активния политически диалог между България и Азербайджан. Значителен принос за това имат групите за приятелство между нашите страни, които са сформирани в двете законодателни институции, подчерта Цвета Караянчева. По думите ѝ обаче има неизползван потенциал в областта на търговско-икономическото сътрудничество, където трябва да бъдат положени целенасочени усилия.  \r\nМинистърът на външните работи на Азербайджан Елмар Мамедяров отбеляза, че отношенията между Азербайджан и България имат дълбоки исторически корени, те са приятелски и двете страни поддържат интензивен парламентарен диалог. „Една от основните ни задачи е да направим необходимото за развитие на икономическото сътрудничество между Азербайджан и България\", подчерта той и добави, че Азербайджан е готов да бъдат обсъдени възможностите за участие на азербайджанска компания в газификацията на България за битови цели.  \r\n„България ще изпълни ангажиментите си по изграждането на газопровода, който ще ѝ позволи да получава по 1 млрд. куб. м. газ годишно от Азербайджан\", подчерта Цвета Караянчева. Тя отбеляза, че страната ни проявява интерес към предложението на азербайджанската компания СОКАР за газификацията на България за битови цели.  \r\nПредседателят на Народното събрание и азербайджанският външен министър бяха единодушни, че България и Азербайджан са готови да си сътрудничат в изграждането на транспортна инфраструктура, свързваща Европа и Азия. В развитието на двустранните отношения важно място имат и връзките в областите на образованието и културата беше отбелязано още на срещата.", "date": "2018.10.31", "title": "Председателят на НС Цвета Караянчева: Установяването на Стратегически диалог между България и Азербайджан е естествено продължение на двустранните ни отношения"}
{"url": "http://www.focus-news.net/news/2018/10/31/2584847/tass-opredeliha-eksploziyata-v-arhangelsk-kato-teroristichen-akt-vzrivnoto-ustroystvo-e-postaveno-ot-nepalnoletno-litse.html", "text": "Следственият комитет на Руската федерация квалифицира експлозията в сграда на Федералната служба по сигурност (ФСБ) в Архангелск като терористичен акт, предава  TACC , като се позовава на прессъобщение. \r\nВ текста се пояснява, че взривното устройство е внесено в сградата от подрастващ, който е загинал при задействането му. „По предварителни данни, в резултат на експлозията на място е загинал 17-годишен местен жител, който сам е внесъл взривното устройство. Самоличността му се установява“, се казва в разпространеното съобщение.  \r\nПри инцидента пострадаха трима души, които са настанени в болница. Тереза Герова", "date": "2018.10.31", "title": "ТАСС: Определиха експлозията в Архангелск като терористичен акт, взривното устройство е поставено от непълнолетно лице"}
{"url": "http://www.focus-news.net/news/2018/10/31/2584824/yulian-angelov-vmro-rolyata-na-opozitsiyata-po-printsip-e-da-iska-ostavki-i-da-sipe-obvineniya.html", "text": "Ролята на опозицията по принцип е да иска оставки и да сипе обвинения. Това каза пред журналисти в Народното събрание народният представител от ВМРО Юлиан Ангелов връзка с акцията в Държавната агенция за българите в чужбина и  поисканите оставки на вицепремиерите Каракачанов и Симеонов, предаде репортер на  Агенция „Фокус“ . „Не сме съгласни с техните тези и констатации. По никакъв начин не приемаме никакви промени в кабинета“, заяви още Ангелов във връзка с исканата от БСП и ДПС оставка на вицепремиера Валери Симеонов. \r\nАнгелов коментира искането на Веселин Марешки от „Воля“ вицепремиерите Красимир Каракачанов и Валери Симеонов да подадат оставки с думите „Има повдигнати обвинения срещу г-н Марешки. Дали има политически чадър или няма? Нека той да отговори на този въпрос. Щом се чувства толкова спокоен. Този човек обслужва небългарските национални интереси“.  \r\nНа въпрос защо Марешки постоянно иска оставката на Каракачанов, Ангелов коментира: „Имам няколко логични обяснения и по-скоро информация, която съм чул. Като си направи човек един нормален анализ, г-н Марешки, е човек, който явно обича себе си, защото винаги говори от името на целия български народ и не може да преживее факта, че Каракачанов има един от най-високите рейтинги сред българското общество“. Според него друг от факторите е, че и бизнесът на Марешки, и хора в неговата парламентарна група, симпатизират на една друга държава, а не на българската. \r\nДеница КИТАНОВА", "date": "2018.10.31", "title": "Юлиан Ангелов, ВМРО: Ролята на опозицията по принцип е да иска оставки и да сипе обвинения"}
{"url": "http://www.focus-news.net/news/2018/10/31/2584849/blagoevgrad-v-grada-se-provezhda-konkurs-po-povod-denya-na-narodnite-buditeli.html", "text": "Детски парламент – Благоевград организира конкурс-рецитал по повод Деня на народните будители. Това съобщиха от пресцентъра на  Община Благоевград . В Младежки дом – Благоевград любителите на българската литература може да се насладят на стихотворения от златните колекции на България. Днес се провежда първи етап от конкурса, а в Деня на народните будители – 1 ноември, от 13.00 часа в залата на Куклен театър (Младежки дом) финалистите ще започнат своя рецитал. Церемонията по награждаването ще започне непосредствено след финалите.     \r\nВ инициативата участват ученици от 5 до 12 клас. Участниците представят български стихотворения, като за целта е необходимо те да ги знаят наизуст.", "date": "2018.10.31", "title": "Благоевград: В града се провежда конкурс по повод Деня на народните будители"}
{"url": "http://www.focus-news.net/news/2018/10/31/2584850/balgariya-razshiryava-obhvata-na-pochetnoto-konsulstvo-na-tayland.html", "text": "Правителството реши почетният генерален консул на Тайланд в България Виктор Меламед ще отговаря за цяла България, а не само за област София и Софийска област. Това съобщиха от  правителствената информационна служба . Промяната е по искане на тайландската страна.", "date": "2018.10.31", "title": "България разширява обхвата на почетното консулство на Тайланд"}
{"url": "http://www.focus-news.net/news/2018/10/31/2584852/ministar-predsedatelyat-boyko-borisov-shte-bade-domakin-na-chetiristrannata-sreshta-na-visoko-ravnishte-mezhdu-balgariya-gartsiya-rumaniya-i-sarbiya-na-2-noemvri.html", "text": "Министър-председателят Бойко Борисов ще бъде домакин на Четиристранната среща на високо равнище между България, Гърция, Румъния и Сърбия на 2 ноември в резиденция „Евксиноград“ във Варна. Това съобщиха от  правителствената информационна служба . Министър-председателите на България, Гърция и Румъния - Бойко Борисов, Алексис Ципрас и Виорика Дънчила и президентът на Сърбия Александър Вучич ще обсъдят развитието на съвместните инфраструктурни проекти в контекста на свързаността на Балканите. Фокус на срещата ще бъде и задълбочаването на регионалната стабилност, както и актуални европейски въпроси. По-късно лидерите от формата ще проведат работен обяд, в който ще участва и министър-председателят на Държавата Израел Бенямин Нетаняху.  \r\nИзраелският премиер Бенямин Нетаняху е на работно посещение в България по покана на българския министър-председател Бойко Борисов. На 1 ноември в резиденция „Евксиноград“ двамата ще проведат среща на четири очи, която ще бъде последвана от пленарно заседание. По време на разговорите ще бъдат обсъдени двустранните отношения в области от взаимен интерес, като акцент ще бъде поставен върху международни и регионални теми.", "date": "2018.10.31", "title": "Министър-председателят Бойко Борисов ще бъде домакин на Четиристранната среща на високо равнище между България, Гърция, Румъния и Сърбия на 2 ноември"}
{"url": "http://www.focus-news.net/news/2018/10/31/2584851/st-komisar-nikolay-dimov-odmvr-smolyan-nyama-registrirani-intsidenti-s-karutsi-na-teritoriyata-na-oblastta-prez-poslednite-godini.html", "text": "Няма регистрирани инциденти с каруци на територията на областта през последните две-три години. Това заяви за  Радио „Фокус“ – Смолян  старши комисар Николай Димов, директор на ОДМВР – Смолян. Той уточни, че този тип инциденти не са характерни за региона и не представляват висока степен на обществена опасност, защото нямат характер на тенденция. По думите му каруците в област Смолян не са много, а по-голям проблем и предпоставка за пътни инциденти представляват свободно пашуващите коне, които се пускат от стопаните по панорамния път Смолян – Пампорово и други места, в които се отглеждат коне по този начин. Относно проблемите, които създават ромите в Смолянска област, ст. комисар Димов уточни, че те са свързани най-вече със сватбите, които правят на открито и пускането на силна музика, но и тези сигнали са малко. \r\nНели ГЕРГЬОВСКА", "date": "2018.10.31", "title": "Ст. комисар Николай Димов, ОДМВР – Смолян: Няма регистрирани инциденти с каруци на територията на областта през последните години"}
{"url": "http://www.focus-news.net/news/2018/10/31/2584856/gl-inspektor-petko-kamburov-odmvr-varna-osnovnata-tsel-na-aktsiya-zima-e-ogranichavane-predpostavkite-za-tezhki-katastrofi-prez-esenno-zimniya-period.html", "text": "Основната цел на акция „Зима“, която ще се проведе традиционно от 1 до 30 ноември, е ограничаване предпоставките за тежки катастрофи през есенно-зимния период на територията на Варна и областта. Това заяви на пресконференция във Варна началникът на сектор „Пътна полиция” гл. инспектор Петко Камбуров, предаде репортер на  Радио „Фокус“ – Варна .  Кампанията протича в три етапа. В първия етап  –  от 1 до 10 ноември, вниманието на пътните полицаи ще бъде насочено приоритетно към спазване на законовите изисквания от страна на велосипедисти и водачите на превозни средства с животинска тяга. От 11 до 20 ноември акцентът ще бъде поставен върху правилното поведение на пешеходците на пътя и на водачите на моторни превозни средства спрямо тях, а в рамките на третия етап – от 21 до 30 ноември, кампанията ще бъде фокусирана върху водачите на моторни превозни средства и техническата изправност на техните автомобили, както и готовността им за движение в зимни условия. Петко Камбуров уточни, че тази година има промяна, свързана с измененията в Закона за движение по пътищата, като изискването за шофиране със зимни гуми влиза в сила от 15 ноември и продължава до 1 март. Според закона през този период автомобилите могат да се движат с летни гуми, но дълбочината на грайфера им не трябва да бъде по-малка от 4 милиметра. В акцията ще се включат и представители на Български чернен кръст и Съюза на българските автомобилисти. Инспектор Камбуров подчерта, че в рамките на акцията са предвидени и засилени полицейски проверки за контрол над участниците в движението. \r\nДиана СТОЕВА", "date": "2018.10.31", "title": "Гл. инспектор Петко Камбуров, ОДМВР – Варна: Основната цел на акция „Зима“ е ограничаване предпоставките за тежки катастрофи през есенно-зимния период"}
{"url": "http://www.focus-news.net/news/2018/10/31/2584855/nikolay-hadzhiev-odmvr-blagoevgrad-nyama-indikatsiya-za-naprezhenie-v-tsiganskite-mahali-ili-seriozna-kriminogenna-sreda-v-tyah.html", "text": "Няма индикация за напрежение в циганските махали или сериозна криминогенна среда в тях. Това каза по време на брифинг Николай Хаджиев, директор на ОДМВР – Благоевград, предаде репортер на  Радио „Фокус“ - Пирин . „Ние си водим своите наблюдения, придобиване на изпреварваща информация, която да следи тези тенденции, за да може да се взимат адекватни мерки при долавяне и на най-малката искра, че някъде има вероятност, някъде нещо да се случи“, каза още Хаджиев. Той подчерта, че са провеждани акции за справяне с безпризорни коне и каруци, които са на територията на града. „Съвместно с Общината сме провеждали няколко такива операции по дисциплиниране на тези участници в движението. Техните каруци трябва да бъдат регистрирани, да има съответните обозначения, предпазни мерки, включително и конете, които трябва да спазват. Ако няма наши патрули на място, трябва гражданите да ни сигнализират през 112, за да може ние да вземе съответните мерки“, каза още Хаджиев. От началото на годината са станали общо 6 пътнотранспортни произшествия с участие на каруци. \r\nЛора КАЛЧЕВА", "date": "2018.10.31", "title": "Николай Хаджиев, ОДМВР – Благоевград: Няма индикация за напрежение в циганските махали или сериозна криминогенна среда в тях"}
{"url": "http://www.focus-news.net/news/2018/10/31/2584853/dzhumhuriet-turtsiya-ogromna-talpa-ot-chakashti-kandidati-za-otkupuvane-na-voennata-sluzhba-v-ankara.html", "text": "Опашката от чакащи да откупят военната си служба в турската армия вече е над един километър пред Военното окръжие в Анкара, пише вестник  „Джумхуриет” . Крайният срок за уреждане на задължителната в Турция военна служба чрез откупуване е до 3 ноември. Кандидатите трябва да внесат 15 хиляди турски лири (около 2 700 ЩД при днешен курс 1 т.л. = 5.5 ЩД) и да преминат 28 дни основно военно обучение.  \r\nНаредените на опашка пред Военното окръжие в Анкара веднага са обгрижвани от улични амбулантни търговци, които им предлагат чай и гевреци. Един от тях споделя, че е тук още от 06.00 часа сутринта.  Друг от тях обяснява по-подробно: „Чакаме за откупуване на военната служба. Тук сме от един-два часа. Краят на опашката не се вижда. Много бавно напредва. Дай Боже, днес да свършим. Задължително чакаме на опашката, за да не се налага да служим цели 12 месеца….” \r\nАгенция „Фокус” припомня: \r\nМиналата седмица министърът на националната отбрана Хулуси Акар оповести, че над 670 хиляди младежи са направили заявки по електронен път за откупуване на военната служба. От тях бордера за заплатената такса са предали малко над 377 хиляди, което е около очакваните от властите около 400 хиляди. На военното министерство е известно напрежението с чакащи пред военните окръжия, поради което на нужните места ще се премине към непрекъснат режим на работа от 24 часа. Целта е да бъдат обслужени всички кандидати до крайния срок – 3 ноември.  Георги Димов", "date": "2018.10.31", "title": "„Джумхуриет”: Турция: Огромна тълпа от чакащи кандидати за откупуване на военната служба в Анкара"}
{"url": "http://www.focus-news.net/news/2018/10/31/2584843/prokuror-angel-kanev-predsedatelyat-na-dabch-ima-obvineniya-za-rakovodene-na-organizirana-prestapna-grupa-za-podkup-i-za-targoviya-s-vliyanie.html", "text": "Председателят на Държавната агенция за българите в чужбина има обвинения освен за ръководене на организирана престъпна група, така и за подкуп и търговия с влияние. Това каза наблюдаващият прокурор по делото Ангел Кънев на брифинг, предаде репортер на  Агенция „Фокус“ . \r\n„Разследваната престъпна дейност започва през юни 2017 г. Към наказателна отговорност за организирана престъпна група са привлечени 4 лица, като неин ръководител е председателят на агенцията. В нея влизат още главният секретар на агенцията, един български и един сръбски гражданин. Схемата е, че лица, които искат да получат удостоверения за българско гражданство, търсят съдействие от агенцията. Става въпрос най-вече за граждани от Западните Балкани и бесарабски българи от Украйна. Всъщност лицата, които търсят това удостоверение, са с български произход, но създаденият хаос в ДАБЧ води до това издаването на това удостоверение да отнеме около година. И подкупите са давани именно, за да се ускори този процес. И имаме данни как в деня, в който хората си заплатят исканата сума, още в същия ден им се издават удостоверения“, каза още Кънев и обясни, че хората, които нямат български произход, са плащали по-високи суми. \r\n„Повдигнали сме обвинения на председателя освен за ръководене на организирана престъпна група, за подкуп както и обвинения за търговия с влияние. Главният секретар също има обвинения за търговия с влияние. Извършени са претърсвания на над 50 адреса в страната и са открити множество доказателства. Днес ще бъде внесено искане за мярка за неотклонение за трима от обвиняемите. Четвъртият има тежко здравословно състояние – и тя, и детето ѝ, които имат тежки онкологични заболявания“, каза още Кънев. \r\nЦветилена СИМЕОНОВА", "date": "2018.10.31", "title": "Прокурор Ангел Кънев: Председателят на ДАБЧ има обвинения за ръководене на организирана престъпна група, за подкуп и за търговия с влияние"}
{"url": "http://www.focus-news.net/news/2018/10/31/2584859/bez-problemi-se-osashtestvyava-preminavaneto-prez-granichnite-punktove-s-gartsiya-makaza-zlatograd-i-kapitan-petko-voyvoda.html", "text": "С нормална интензивност се осъществява преминаването през граничните пунктове с Гърция „Маказа“, „Златоград“ и „Капитан Петко войвода“ към 13.00 часа, съобщиха за  Радио „Фокус“ – Смолян  от Главна дирекция „Гранична полиция“. И на трите пункта няма забавяне при обработката на документи на вход и изход в и от страната. \r\nНели ГЕРГЬОВСКА", "date": "2018.10.31", "title": "Без проблеми се осъществява преминаването през граничните пунктове с Гърция „Маказа“, „Златоград“ и „Капитан Петко войвода“"}
{"url": "http://www.focus-news.net/news/2018/10/31/2584848/plamen-georgiev-kpkonpi-po-sluchaya-s-dabch-ne-e-imalo-tech-na-informatsiya-vapreki-che-byaha-zadarzhani-mnogo-litsa-i-rabotiha-mnogo-sluzhbi.html", "text": "По случая с ДАБЧ не е имало теч на информация, въпреки че бяха задържани много лица и работиха много служби. Това каза председателят на Комисията за противодействие на корупцията и за отнемане на незаконно придобитото имущество (КПКОНПИ) Пламен Георгиев на брифинг по повод извършваните процесуално-следствени действия за подкупи, длъжностни и документни престъпления в Държавната агенция за българите в чужбина (ДАБЧ), предаде репортер на  Агенция „Фокус“ . \r\n„Много български граждани, които имат реални основания да придобият такива документи за произход, не са ги придобивали, защото са им искани определени суми. Така за сметка на тези, които са си платили, хора, които са чакали по каналния ред съвестно, изобщо не са ги и дочакали. Получихме много сериозен сигнал от МВР и по него сме работили 3 месеца и половина заедно с прокуратурата“, каза още Георгиев и посочи, че това не е дълъг период. \r\n„Имаше изключително взаимодействие от всички институции. Освен прокуратурата, с доста хора в тази акция се включи и МВР, изключителна работа и на колегите от Кюстендил, които откриха доста сериозни доказателства за престъпната дейност. ДАНС също помогнаха“, обясни той. \r\nГеоргиев уточни, че не е имало теч на информация, въпреки че са били задържани много лица. „Това показва, че държавата може да работи“, обясни той. \r\nЦветилена СИМЕОНОВА", "date": "2018.10.31", "title": "Пламен Георгиев, КПКОНПИ: По случая с ДАБЧ не е имало теч на информация, въпреки че бяха задържани много лица и работиха много служби"}
{"url": "http://www.focus-news.net/news/2018/10/31/2584860/odobren-e-proekt-na-sporazumenie-za-kinematografichna-koproduktsiya-mezhdu-pravitelstvata-na-balgariya-i-na-republika-kosovo.html", "text": "Министерският съвет одобри проекта на Споразумение за кинематографична копродукция между Правителството на Република България и Правителството на Република Косово. Това съобщиха от  правителствената информационна служба .  \r\nПодписването на това Споразумение има за цел да установи общите договорно-правни отношения между Република България и Република Косово при осъществяване на сътрудничеството в областта на кинематографичните копродукции. \r\nПроектът на Споразумение удовлетворява взаимните интереси на двете страни и съдържа всички необходими текстове за развитие на реално възможните взаимоотношения между Република България и Република Косово в областта на кинематографичните копродукции. То регламентира възможностите за сътрудничество в областта на филмопроизводството. Копродукцията ще подпомогне филмовите индустрии на двете страни и ще допринесе за икономическия растеж на производството на филмови, телевизионни, видео продукти и продукти на новите медии, както и за разпространението на тези продукти в България и Косово.", "date": "2018.10.31", "title": "Одобрен е проект на споразумение за кинематографична копродукция между правителствата на България и на Република Косово"}
{"url": "http://www.focus-news.net/news/2018/10/31/2584840/zam-glavniyat-prokuror-ivan-geshev-proverkite-v-dabch-zapochnaha-s-informatsiya-ot-mvr-i-vsichki-drugi-gradski-legendi-koito-tsirkulirat-ne-sa-verni.html", "text": "Проверките в ДАБЧ започнаха с информация от МВР и всички други градски легенди, които циркулират, не са верни. Това каза заместник-главния прокурор Иван Гешев на брифинг по повод извършваните под ръководството на Специализираната прокуратура процесуално-следствени действия за подкупи, длъжностни и документни престъпления в Държавната агенция за българите в чужбина (ДАБЧ), предаде репортер на  Агенция „Фокус“ . \r\n„Това е най-сериозният случай за корупция по горните етажи и няма аналог в новата ни история, защото сме събрали конкретни доказателства за конкретни престъпления към този момент. Т.нар. корупция по високите етажи се наблюдава от около година, а от около април има правомощия в тази насока и КПКОНПИ. Зад тези резултати седи един кръг от мотивирани хора, които плащат сериозна цена, работят при мизерни условия – и съд, и следствие, и въпреки това дават резултати, каквито към момента не са се случвали в България“, каза още Гешев и благодари за съдействие на премиера и главния прокурор, тъй като днес е отпуснато финансиране от Министерски съвет за построяване на сграда на Комисията по сигурността на информацията. \r\n„Този случай не е резултат от въздействие на чужди служби или правителства. Случаят започна с информация от МВР и всички други градски легенди, които циркулират, изобщо не са верни. Такива афери се случват в много страни в ЕС, включително и в Германия“, обясни Гешев. \r\nЦветилена СИМЕОНОВА", "date": "2018.10.31", "title": "Зам.-главният прокурор Иван Гешев: Проверките в ДАБЧ започнаха с информация от МВР и всички други градски легенди, които циркулират, не са верни"}
{"url": "http://www.focus-news.net/news/2018/10/31/2584858/zam-glavniyat-prokuror-ivan-geshev-do-momenta-nyamame-informatsiya-ot-prezidentskata-institutsiya-po-razsledvaneto-za-dabch.html", "text": "Няма данни за други институции, които да търгуват с документи за българско гражданство, но ако се появят – ще ги разследваме. Това каза заместник-главния прокурор Иван Гешев на брифинг по повод извършваните под ръководството на Специализираната прокуратура процесуално-следствени действия за подкупи, длъжностни и документни престъпления в Държавната агенция за българите в чужбина (ДАБЧ), предаде репортер на  Агенция „Фокус“ . \r\nПопитан за сигналите на президента, Гешев отговори: „Уважавам Президентската институция и президента и нямам право да коментирам каквото и да е, защото ще вляза в полето на политиката. Но мога да кажа, че до този момент по това разследване нямаме информация от президентската институция“.  \r\nТой обясни, че няма данни за други институции, които да търгуват с документи за придобиване на българско гражданство, „В случай, че бъдат събрани доказателства за такива, нямаме проблем да разследване независимо дали става дума за министър или друго длъжностно лице“, каза още Гешев. \r\nЦветилена СИМЕОНОВА", "date": "2018.10.31", "title": "Зам.-главният прокурор Иван Гешев: До момента нямаме информация от Президентската институция по разследването за ДАБЧ"}
{"url": "http://www.focus-news.net/news/2018/10/31/2584862/varna-49-mototsikleta-sa-spreni-ot-dvizhenie-pri-spetsializirani-proverki-v-oblastta-prez-letnite-mesetsi.html", "text": "49 мотоциклета са спрени от движение при специализирани проверки през летните месеци. Това каза на брифинг в Областната дирекция на МВР началникът на сектор „Пътна полиция“ в града, гл. инспектор Петко Камбуров, предаде репортер на  Радио „Фокус“ – Варна . Според Камбуров за периода от юни до 15 октомври (включително) са проверени общо 1 076 мотоциклета. Установените нарушения са 264. По време на проверките са установени 48 неправоспособни водачи. Технически неизправните мотоциклети са 38. Задържаните лица са 22. Образуваните досъдебни производства са 25, като са издадени са 173 акта и са наложени 56 глоби по фиш. Мотоциклетите с прекратена регистрация, управлявани от неправоспособни водачи и такива, употребили алкохол са 23. Гл. инсп. Камбуров уточни, че досъдебните производства са водени във връзка с управление на мотори от лица, които не притежават правоспособност, липса на регистрация или водачи, употребили алкохол. \r\nДиана СТОЕВА", "date": "2018.10.31", "title": "Варна: 49 мотоциклета са спрени от движение при специализирани проверки в областта през летните месеци"}
{"url": "http://www.focus-news.net/news/2018/10/31/2584857/inspektor-dimitar-kikyov-ru-sliven-ot-50-do-1-000-leva-e-globata-za-dvizhenie-s-neregistrirana-karutsa-v-sliven.html", "text": "120 каруци са регистрирани на територията на циганския квартал „Надежда“ в Сливен. Това съобщи пред  Радио „Фокус“ – Сливен  началникът на Районното управление Димитър Кикьов. По думите му регистрацията се извършва по местоживеене на собственика на превозното средство, а каруцата трябва да отговаря на определени условия, за да се движи. „Това са и сигнален жълт цвят и регистрационни табели от двете страни на превозното средство. Необходимо е да бъде поставена и светлоотразителна сигнализация, за движение в тъмната част от денонощието каруцата трябва да бъде с поставени светлини. При липсата на регистрация каруцата се спира от движение, а конската сбруя се изземва и се предава на съхранение в Община Сливен\", каза още той. По думите му на собственика на нередовното превозно средство се съставя акт. Същата процедура се налага на собственици на каруци, които нарушават забраната за движение в централна градска част. „От началото на август в Сливен са съставени няколко такива акта. Нарушителите са санкционирани с глоби от 50 до 1000 лева. Отговорност за тяхната събираемост е на Община Сливен, която има грижата да върне и конската сбруя на собственика на каруцата, след като акта бъде платен\", уточни инспектор Кикьов. \r\nЛюдмила ЙОРГОВА", "date": "2018.10.31", "title": "Инспектор Димитър Кикьов, РУ – Сливен: От 50 до 1 000 лева е глобата за движение с нерегистрирана каруца в Сливен"}
{"url": "http://www.focus-news.net/news/2018/10/31/2584863/pravitelstvoto-predlaga-na-parlamenta-da-ratifitsira-aktualiziranoto-sporazumenie-s-turtsiya-za-bezhantsite.html", "text": "Правителството одобри Актуализираното общо споразумение между държавите-членки на ЕС и Европейската комисия за създаване на рамка за управление и обвързаност с условия за Механизма за бежанците в Турция и образеца на сертификат за финансов принос. Това съобщиха от  правителствената информационна служба . С днешното решение министрите предлагат на Народното събрание да ратифицира споразумението. \r\nСъс споразумението се гарантира сигурността на външните граници на Европейския съюз. Вноската, която България трябва да направи за периода 2019 - 2023 г., е 3 198 581 евро (6 255 880,68 лв.). \r\nВ резултат на безпрецедентния приток, предизвикан основно от конфликтите в Сирия и Ирак, Турция приютява най-големия брой в света бежанци и мигранти. Към 8 февруари 2018 г. са регистрирани 3 506 532 души, сирийци по линия на системата за временна закрила по данни на турската Генерална дирекция „Управление на миграцията“. \r\nМобилизирането на финансовите средства за първия транш на Механизма протече успешно. В рамките на 21 месеца от приемането на Изявлението на ЕС и Турция от март 2016 г. беше извършено програмиране и бяха поети задължения и сключени договори за пълния размер на оперативния пакет от 3 млрд. евро. \r\nПо време на Председателството на Република България на Съвета на Европейския съюз, на заседанието си в Брюксел на 28 и 29 юни 2018 г. Европейският съвет постигна споразумение за осигуряване на финансирането на втория транш от Механизма за бежанците в Турция в размер на общо 3 млрд. евро, от които 2 млрд. евро ще се предоставят от бюджета на ЕС и 1 млрд. евро от вноски на държавите-членки. Българската вноска представлява 3,2% от общата сума.", "date": "2018.10.31", "title": "Правителството предлага на парламента да ратифицира актуализираното споразумение с Турция за бежанците"}
{"url": "http://www.focus-news.net/news/2018/10/31/2584866/kap-toni-todorov-direktsiya-rechen-nadzor-lom-korabite-se-izchakvat-da-preminat-po-dunav-zaradi-niskoto-nivo-na-rekata.html", "text": "Корабите се изчакват да преминат по Дунав се изчакват заради ниското ниво на реката. Това каза за  Радио „Фокус“ – Видин  капитан Тони Тодоров, директор на Дирекция „Речен надзор“ - Лом. Той посочи, че корабите се изчакват да преминат един по един, като не могат да преминат големи конвои. „Извършва се така нареченото провлачване, т.е. ако конвоят се състои от 6 съда минават един по един, понякога по два, като това зависи от ширината на фарватера. Това забавя движението на корабите, но такива са условията“, каза капитан Тодоров. Той добави, че въпреки ниското ниво на река Дунав корабоплаването не е преустановено, корабите се движат с намалено газене и за да могат да се движат те поемат по-малко товар. „Това не се харесва на корабособствениците, но такива са условията. В нашия участък на реката по-критични са праговете край Оряхово“, обясни капитан Тодоров. Той заяви, че от румънска страна са обозначили фарватера със плавателни знаци много коректно, за да се намалят до минимум грешките на капитаните. Има и своевременна информация за дълбочината на реката. Според него обяснява, че подобно ниско ниво на реката не е имало от 15 години, когато тогава измерените стойности са били с  20 см надолу. \r\nАнна ЛОЗАНОВА", "date": "2018.10.31", "title": "Кап. Тони Тодоров, Дирекция „Речен надзор“ - Лом: Корабите се изчакват да преминат по Дунав заради ниското ниво на реката"}
{"url": "http://www.focus-news.net/news/2018/10/31/2584854/zam-glavniyat-prokuror-ivan-geshev-tarifata-za-kupuvane-na-dokumenti-ot-dabch-e-bila-mezhdu-5-i-8-hil-evro-na-chovek.html", "text": "Тарифата за купуване на документи от ДАБЧ е била между 5 и 8 хил. евро на човек. Това каза заместник-главния прокурор Иван Гешев на брифинг по повод извършваните под ръководството на Специализираната прокуратура процесуално-следствени действия за подкупи, длъжностни и документни престъпления в Държавната агенция за българите в чужбина (ДАБЧ), предаде репортер на  Агенция „Фокус“ . \r\n„Във връзка с този случай тарифата е била между 5 и 8 хил. евро на човек, които са давани на най-ниското ниво, като сумата се е разпределяла по цялата верига. За случай са получавани около 1000 – 1500 евро. В Кюстендил бяха намерени бидони с документи“, каза още Гешев и посочи, че е сигурен, че повдигнатите обвинения ще са за малка част от подкупите, които действително са получени. \r\n„Операцията започна с една среща с главния прокурор и полицията в Кюстендил на най-ниско ниво. След това преценихме, че има „хляб“ в тази работа и възложихме това на КПКОНПИ. И последваха няколко месеца сериозна работа“, обясни Гешев. По думите му в операцията участват над 200 души, за които обясни, че са работили като добре смазана машина. \r\nЦветилена СИМЕОНОВА", "date": "2018.10.31", "title": "Зам.-главният прокурор Иван Гешев: Тарифата за купуване на документи от ДАБЧ е била между 5 и 8 хил. евро на човек"}
{"url": "http://www.focus-news.net/news/2018/10/31/2584864/veliko-tarnovo-463-choveka-sa-preminali-prez-trite-marshruta-ot-esenniya-dyal-na-kampaniyata-dvizhi-se-i-pobedi.html", "text": "463 човека са преминали през трите маршрута от  есенния дял на кампанията „Движи се и победи“.  Това съобщи д-р Светлана Моминска, експерт в Регионалната здравна инспекция, предаде репортер на  Радио „Фокус“ – Велико Търново . Моминска посочи, че в този брой влизат и общо 14 семейства. Участниците, разделени по пол, са 281 жени и 182 мъже. Близо половината от включилите се в есенния дял на „Движи се и победи“, са участвали за първи път, останалите са се включвали и в предишни кампании. Най-голям е бил делът на участниците на възраст между 4 – 10 години – 31% или 147 участника. На второ място по брой участници е била групата на тези от 11 до 19 години – 92 ученика. На трето място е групата на участниците от 20 до 45 години, които са били 84, следвана от групата на лицата между 46 и 64 години, които са били 80. На пето място по брой участници е групата на над 65-годишните – 58 души. Д-р Моминска допълни, че в кампанията организирано са участвали и четири училища от община Велико Търново – ОУ „Христо Ботев“, ОУ „Димитър Благоев“, ОУ „Бачо Киро“, ОУ „Патриарх Евтимий“, както и възпитаниците и ръководителите на Центровете за настаняване от семеен тип във Велико Търново. В „Движи се и победи“ – 2018 година са регистрирани 168 непушачи. В рамките на кампанията е измерено кръвното налягане на 165 човека на възраст от 20 до 90 години. По-голямата част от тях са били с оптимални стойности и не се е налагала медицинска помощ. По думите ѝ това свидетелства за връзката между двигателната активност и кръвното налягане. \r\nТазгодишния есенен дял на кампанията „Движи се и победи“ се проведе в периода от 29 септември до 20 октомври по три туристически маршрута.  От Велико Търново до парк Ксилифор, от село Беляковец до Преображенски манастир и от село Присово до парк Ксилифор. В рамките на трите похода на крайните пунктове за всички желаещи туристи бяха организирани образователни и занимателни игри на теми вредите от тютюнопушене, безопасност на движението и здравословно хранене. Заедно с първия етап на есенната кампания се проведе и спортно туристически празник в парк Ксилифор. В него над 200 деца и ученици от пет училища и два центъра за настаняване от семеен тип премериха сили в туристическите щафети и центровете за предизвикателство, където бяха организирани катерене по изкуствена стена, преминаване по висяща въжена стълба, полет с тролей над езерото. Любителите на спортните състезания участваха в плажен волейбол, бадминтон, блиц турнир по шах, стрелба с цел , лъвски скок, теглене на въже, спортен риболов. \r\nМария НЕДЕВА", "date": "2018.10.31", "title": "Велико Търново: 463 човека са преминали през трите маршрута от  есенния дял на кампанията „Движи се и победи“"}
{"url": "http://www.focus-news.net/news/2018/10/31/2584871/udalzhava-se-srokat-za-vazstanovyavane-na-sredstvata-ot-bdzh-po-predostavenata-vazmezdna-finansova-pomosht.html", "text": "Кабинетът прие Постановление за изменение на свое Постановление № 162 от 04.08.2017 г. за одобряване на допълнителни плащания от централния бюджет към Министерството на транспорта, информационните технологии и съобщенията, с което чрез бюджета на МТИТС за 2017 г. се предоставя възмездна финансова помощ на „Холдинг БДЖ“ ЕАД за погасяване на задълженията по Втори облигационен заем от 2007 г. Това съобщиха от  правителствената информационна служба . Променя се чл. 2, ал. 1 от ПМС № 162 от 2017 г., с което се удължава срокът за възстановяване на средствата до 30.12.2019 г.", "date": "2018.10.31", "title": "Удължава се срокът за възстановяване на средствата от БДЖ по предоставената възмездна финансова помощ"}
{"url": "http://www.focus-news.net/news/2018/10/31/2584873/veliko-tarnovo-stopanskata-akademiya-v-svishtov-beshe-predstavena-na-forum-posveten-na-denya-na-narodnite-buditeli.html", "text": "Стопанска академия бе представена на форум, организиран от общинското ръководство по повод 1 ноември – Деня на народните будители, в който участва и министърът на икономиката Емил Караниколов. Това съобщиха от пресцентъра на  Стопанска академия „Д. А. Ценов\" . Зам.-ректорът по студентска политика и институционални комуникации – доц. д-р Николай Нинов, бе поканен да представи свищовското висше училище в кръгла маса на тема „Образование, бизнес, местна власт”. Във форума участваха представители на общинска администрация, свищовски училища и местния бизнес. \r\nС приветствия към участниците и госта форума откри кметът Генчо Генчев. Той сподели какви са възможностите за развитие на икономическия потенциал на община Свищов, а министър Караниколов представи визия за икономическото развитие на Общината през призмата на Министерството на икономиката. „Икономика без наука и образование няма как да има и без образование няма как да се развива българската държава”, заяви Емил Караниколов. Той подчерта, че заложените в Бюджет 2019 средства за образование са увеличени, но по-важно е именно хората от сферата на образованието, бизнеса и местната власт заедно да задават общите политики към правителството, които да бъдат реализирани при обучението в средните и висшите училища. „Днешните студенти имат различен профил, което изисква гъвкави подходи и политики”, заяви по време на дискусията зам.-ректорът на Стопанска академия. В тази връзка той постави въпроса за съществуващата разделителна линия между столичните и извънстоличните висши училища, и конкретно за намаления от МОН брой на студентите, които свищовската академия има право да приема и обучава по държавна поръчка. Доц. Нинов заяви, че Стопанска академия се нуждае от подкрепата на правителството и покани министър Караниколов да бъде гост на Патронния празник на свищовското висше училище – 8 ноември или на студентския празник – 8 декември, за да се убеди на място, че въпреки намаления брой на студенти, тук има силно мотивирани млади хора с големи мечти и амбиции за добра кариерна реализация. Министърът на икономиката обеща, че ще бъде гост на свищовските студенти за техния празник.  \r\nВ рамките на втория панел на кръглата маса зам.-ректорът изнесе презентация, посветена на добрите практики при взаимодействието между бизнеса, местната власт и висшето образование. Доц. Нинов представи проект „Студентски практики”, който се реализира от 2016 г. и се финансира чрез МОН. Той поясни, че проектът осигурява на студентите по-лесен преход от образователните институции към работното място и повишава успешната им реализация на трудовия пазар. От представените данни стана ясно, че Стопанска академия заема челни позиции на национално ниво по важни параметри от реализирането на проекта.", "date": "2018.10.31", "title": "Велико Търново: Стопанската академия в Свищов беше представена на форум, посветен на Деня на народните будители"}
{"url": "http://www.focus-news.net/news/2018/10/31/2584872/otpuskat-se-254-mln-leva-za-pokupka-na-imot-v-polza-na-darzhavata-za-nuzhdite-na-darzhavnata-komisiya-po-sigurnostta-na-informatsiyata.html", "text": "Правителството отпусна 25 410 926 лева за покупка на имот на ул. „Козлодуй“ № 4 в столичния район „Сердика“ в полза на държавата за нуждите на Държавната комисия по сигурността на информацията. Това съобщиха от  правителствената информационна служба . \r\nПоземленият имот е с площ 1641 кв. м и в него е изградена шестетажна административна - „Офис парк Централ“, със застроена площ 935 кв. м. Той покрива основните изисквания на ДКСИ и отговаря на нужди и специфичните изисквания на държавния орган, който осъществява политиката на Република България за защита на класифицираната информация, предвидени в законодателството относно нейната дейност.  \r\nС друго решение на Министерския съвет на председателя на ДКСИ се възлага да сключи договора за покупка на съответния имот.", "date": "2018.10.31", "title": "Отпускат се 25,4 млн. лева за покупка на имот в полза на държавата за нуждите на Държавната комисия по сигурността на информацията"}
{"url": "http://www.focus-news.net/news/2018/10/31/2584861/veliko-tarnovo-v-grada-otnovo-shte-se-provede-protest-s-iskane-na-ostavkata-na-vitsepremiera-valeri-simeonov.html", "text": "Жители на Велико Търново отново излизат на протест с искане на оставката на вицепремиера Валери Симеонов. Събитието е обявено в социалните мрежи, предаде репортер на  Радио „Фокус“ – Велико Търново . Началният час е 18.00 часа, а мястото – отново паметник „Майка България“ в центъра на града. Над 300 души са заявили присъствие.  \r\n„Искаме оставката на Валери Симеонов от поста заместник министър-председател на Република България, заради системни обиди към членове на обществото и използване на език на омразата, заради това, че изпразни думата „патриот“ от съдържание. Недопустимо е този човек да продължава да представлява българския народ“, посочват организаторите на протеста. Протестът ще протече мирно. Гражданите ще се съберат на паметника, след което демонстративно ще пресекат пешеходната пътека пред Община Велико Търново, без да блокират движението. „Фокус“ припомня , че първият протест, провел се на 26 октомври, бе подкрепен от над 200 човека. Недоволството на гражданите е породено от изказване на вицепремиера Валери Симеонов, с което той нарече майките на децата с увреждания „кресливи жени“, а самите деца – „уж болни“. \r\nНадежда КРЪСТЕВА", "date": "2018.10.31", "title": "Велико Търново: В града отново ще се проведе протест с искане на оставката на вицепремиера Валери Симеонов"}
{"url": "http://www.focus-news.net/news/2018/10/31/2584870/desislava-konsulova-shestte-darzhavi-podpisali-strategicheskiya-plan-za-deystvie-za-opazvane-na-cherno-more-sa-odobrili-regionalen-plan-za-otpadatsite.html", "text": "На 34-тата среща на комисионерите в Истанбул на 24 - 25 ноември, шестте черноморски държави, подписали Стратегическия план за действие за опазване на Черно море,  са приели и ратифицирали регионален план за отпадъците и с изпълнението на тази мярка се изпълнява и една от основните мерки, които България и Румъния имат във връзка с изпълнението на задълженията по рамковата директива за водите „Морска стратегия“. Това съобщи за  Радио „Фокус“ – Варна  Десислава Консулова, директор на Басейнова дирекция „Черноморски район“. През 1992 г. се подписва конвенция за опазване на Черно море от замърсяване, а през 1996 г. – Стратегическия план, който изпълнява целите, поставени в конвенцията. „Черно море е море, в което вливат води, които следва да бъдат с нужното качество, има вток на много реки. Заради втока на тези сладки води са предприети мерки за намаляване на еутрофикацията. По данни 30% от замърсяването  на морето е от река Дунав“, каза директорът на Басейнова дирекция „Черноморски район“. България и Румъния са единствените членки на Европейския съюз, които прилагат изискванията на европейското законодателство. Още от 2009 г. двете държави искат да въведат Европейската комисия в управлението на черноморската Комисия.  „По време на председателството на конвенцията за опазването на Черно море от замърсяване през 2015 г. бе изготвен един регионален план за отпадъците, който се обсъждаше дълго време и не беше приет предвид опозицията на Русия, на дневен ред той е приет. Предстои да се изготви национален план“, допълни Десислава Консулова.", "date": "2018.10.31", "title": "Десислава Консулова: Шестте държави, подписали Стратегическия план за действие за опазване на Черно море, са одобрили регионален план за отпадъците"}
{"url": "http://www.focus-news.net/news/2018/10/31/2584874/otmenya-se-prietiyat-ot-ministerskiya-savet-pravilnik-za-ustroystvoto-i-deynostta-na-vissheto-voennomorsko-uchilishte-nikola-yonkov-vaptsarov.html", "text": "Министерският съвет отмени приетия с ПМС № 201/2003г. Правилник за устройството и дейността на Висшето военноморско училище „Никола Йонков Вапцаров“. Това съобщиха от  правителствената информационна служба .  \r\nСъгласно последното изменение на разпоредба на чл. 95, ал. 1 от Закона за отбраната и въоръжените сили на Република България от 2016 г. правилниците за устройството и дейността на военните академии, висшите военни училища, научните организации и на професионалните сержантски (страшински) колежи се издават от министъра на отбраната, вместо от Министерския съвет, поради което се налага отмяната на посочения нормативен акт. \r\nВ Министерството на отбраната е изготвен нов проект на правилник за устройството и дейността на Висшето военноморско училище „Никола Йонков Вапцаров“, който е съобразен с измененията в законовата уредба, в т.ч. с разпоредбите на Закона за отбраната и въоръжените сили на Република България, Закона за висшето образование, Закона за развитието на академичния състав на Република България и правилника за неговото прилагане. Отчетено е и Решението на Народно събрание от 25.04.2018 г. за изменение на Решение за привеждане на акта за създаване на Висшето военноморско училище „Н. Й. Вапцаров“ в съответствие със Закона за отбраната и въоръжените сили на Република България и Закона за висшето образование.", "date": "2018.10.31", "title": "Отменя се приетият от Министерския съвет Правилник за устройството и дейността на Висшето военноморско училище „Никола Йонков Вапцаров“"}
{"url": "http://www.focus-news.net/news/2018/10/31/2584875/blagoevgrad-v-grada-beshe-predstaven-filmat-za-preventsiya-na-narkomaniite-nachaloto-e-kray.html", "text": "Филмът по превенция на наркоманиите „Началото е край“ беше представен пред обществеността в Благоевград, предаде репортер на  Радио „Фокус“ – Пирин . Гости на представянето са представители на Център за духовно обгрижване на наркозависими „Свети Боят Енравота – първомъченик български“ – Варна, участници в „Началото е край“, духовници от Неврокопската епархия, сред които отец Стоян Бербатов  и евродепутатът Георги Пирински, както и секретаря на Община Благоевград София Янчева. Филмът е на Община Благоевград, като е финансиран по Националната стратегия за борба с наркотиците. Режисьор е Румяна Ангелова.  \r\nЛентата разказва историята на четири деца, които са станали зависими към наркотичните вещества. \r\nНа всички присъстващи бе раздадена специално изработена брошура от Общинския съвет по наркотични вещества – Благоевград по идея от рисунка на 13-годишният ученик във II ОУ „Димитър Благоев” Атанас Александров на тема „Пуста младост: Ни се с пари, милай мамо, не купува”. \r\nПри откриването на събитието д-р Теменужка Любенова, председател на Общинския съвет по наркотични вещества – Благоевград, каза, че наркотиците не създават щастлив живот и това се вижда от самия филм. „Когато човек вземе дрога започва да живее нейния, а не своя живот. Ще правим още филми, като този, които се надяваме, че ще дадат „плод”, който всъщност е свързан с това – повече деца да не взимат наркотици”, добави д-р Любенова. \r\nЛивия НИНОВА", "date": "2018.10.31", "title": "Благоевград: В града беше представен филмът за превенция на наркоманиите „Началото е край“"}
{"url": "http://www.focus-news.net/news/2018/10/31/2584877/kom-tihomir-totev-rdpbzn-varna-otpravyam-apel-kam-grazhdanite-pri-pochistvane-na-dvornite-mesta-da-ne-palyat-bezrazborno-suhite-trevni-otpadatsi.html", "text": "„Въпреки че заповедта на областния управител на Варна за продължителността на пожароопасния сезон е била до края на октомври, вчера е получено писмо от Главната дирекция по пожарна безопасност и защита на населението, за предупреждение за опасност от пожари поради топлото време“. Това каза на пресконференция днес директорът на Регионалната дирекция „Пожарна безопасност и защита на населението\" комисар Тихомир Тотев, предаде репортер на  Радио „Фокус“ – Варна . Той припомни за възникналия преди два дни пожар в сухи треви на площ от около 15 декара в района на автокъщите във Варна. „Отправям апел към гражданите при почистване на дворните места да не палят безразборно сухите тревни отпадъци, тъй като в Провадийско имахме пожар в бали слама и стопанска постройка, предизвикан от небрежност от страна на собственика“, каза още комисар Тотев. \r\nДиана СТОЕВА", "date": "2018.10.31", "title": "Ком. Тихомир Тотев, РДПБЗН - Варна: Отправям апел към гражданите при почистване на дворните места да не палят безразборно сухите тревни отпадъци"}
{"url": "http://www.focus-news.net/news/2018/10/31/2584878/varna-izdadenite-nakazatelni-postanovleniya-ot-baseynova-direktsiya-ot-nachaloto-na-godinata-sa-na-stoynost-119-400-leva.html", "text": "На провелото се 30-то заседание на Басейновия съвет към Басейнова дирекция „Черноморски район“ във Варна бяха представени резултатите от проведената контролна дейност през летния туристически сезон, предаде репортер на  Радио „Фокус“ – Варна . В периода месец юни - август от Басейнова дирекция са извършени общо 669 проверки, от които 323 проверки по Северното Черноморие и 346 по Южното. В рамките на осъществения контрол са дадени 172 предписания за отстраняване на констатирани нарушения (91 предписания – Северно Черноморие и 81 за обекти по Южно Черноморие). За констатирани административни нарушения на закона за водите от началото на 2018 г. са съставени 196 бр. акта (115 акта – Северно Черноморие и 81 бр. – Южно Черноморие). Издадените наказателни постановления от началото на годината са на стойност 119 400 лева. Общо събрани суми от такси за осъществено право на използване на водите, предоставено разрешително по реда на Закона за водите и постъпили суми по актовете за установяване на публично държавно вземане за доброволно плащане са в размер на над 6 млн. лева.", "date": "2018.10.31", "title": "Варна: Издадените наказателни постановления от Басейнова дирекция от началото на годината са на стойност 119 400 лева"}
{"url": "http://www.focus-news.net/news/2018/10/31/2584882/yordanka-fandakova-kmet-na-sofiya-tazi-sabota-i-nedelya-shte-bade-spryano-dvizhenieto-na-metroto-mezhdu-metrostantsiite-serdika-i-vasil-levski-avtobusi-shte-obsluzhvat-liniyata.html", "text": "Тази събота и неделя ще бъде спряно движението на метрото по първата линия между метростанциите „Сердика“ и „Национален стадион Васил Левски“, като в този участък ще пуснем автобуси, които ще обслужват гражданите в графика, който се движи метрото. Това каза кметът на София Йорданка Фандъкова, която провери проекта за разширение на третия лъч на метрото, предаде репортер на  Агенция „Фокус“ .„Метрото ще се спре преди края на работния ден в петък и ще се пусне преди началото на работния ден в понеделник,“ посочи Фансъкова и обясни, че това спиране е необходимо, заради безопасността на гражданите.  Кметът поясни, че през това време, тунелопробивната машина ще изгражда тунела под действащите тунели на Линия 1. Тя уточни, че за двата дни машината ще успее да премине през участъка, така че наистина да се работи по план. „И само след една година, столичани да се радват на първия участък от третата линия на метрото. Очакваме тя да обслужва 130 хил. души дневно, които да могат да ползват най-удобния транспорт, “ обясни още тя.   \r\nДаяна ДЮЛГЕРОВА", "date": "2018.10.31", "title": "Йорданка Фандъкова, кмет на София: Тази събота и неделя ще бъде спряно движението на метрото между метростанциите „Сердика“ и „Васил Левски“, автобуси ще обслужват линията"}
{"url": "http://www.focus-news.net/news/2018/10/31/2584867/faz-fridrih-merts-svika-preskonferentsiya-za-kandidaturata-si-za-predsedatel-na-hds.html", "text": "Бившият фракционен лидер на Съюза (ХДС/ХСС) Фридрих Мерц свика пресконференция, на която ще обяви официално решението си да се кандидатира за председател на Християндемократическия съюз (ХДС), съобщава германският ежедневник  Die Frankfurter Allgemeine Zeitung . \r\nМерц е известен като един от политическите опоненти на канцлера Ангела Меркел и според мнозина анализатори избирането му за лидер на ХДС ще доведе до проблеми в сътрудничеството с Канцлерството в Берлин.  \r\nКонгресът на ХДС ще се проведе на 7 декември в северния ханзейски град Хамбург. Освен Мерц, за поста претендират още здравният министър на Германия Йенс Шпан и Анегрет Крамп-Каренбауер. Тереза Герова", "date": "2018.10.31", "title": "FAZ: Фридрих Мерц свика пресконференция за кандидатурата си за председател на ХДС"}
{"url": "http://www.focus-news.net/news/2018/10/31/2584883/odobrena-e-pozitsiyata-na-balgariya-za-predstoyashtoto-zasedanie-na-ekofin.html", "text": "Правителството одобри позицията на България за заседанието на Съвета на ЕС по икономически и финансови въпроси (ЕКОФИН), което ще се проведе на 6 ноември в Брюксел, Белгия. Това съобщиха от  правителствената информационна служба .  \r\nПо време на заседанието се очаква Съветът да обсъди данъка върху цифровите услуги, както и Регламента по отношение на минималното покритие на загубите от необслужвани експозиции. Европейската сметна палата ще представи годишния доклад за изпълнението на бюджета на Европейския съюз за финансовата 2017 година. Съветът ще одобри заключения за статистиката на ЕС и заключения за финансирането на борбата е изменението на климата за срещата СОР24, която ще се проведе през декември 2018 г. \r\nМС одобри и резултатите от проведеното неформално заседание на Съвет външни работи/Търговия на ЕС, което се състоя на 5 октомври в Инсбрук, Австрия. Проведена беше дискусия относно рационализирането на дневния ред на организацията, както и относно справянето с кризата в системата за разрешаване на спорове в рамките на СТО. Други обсъждани въпроси бяха последните развития в търговските отношения на ЕС със САЩ и изграждането на позитивен дневен ред в търговската политика.  \r\nОдобрени са също така резултатите от неформалното заседание на министрите за равенството на половете, което се проведе на 12 октомври във Виена. Основната тема бе подготовката на Стратегия за равенство между половете, чиято цел е да стимулира равенството във всички сфери на обществения, икономическия и политическия живот. В рамките на заседанието беше подписана инициираната от Председателското трио Естония-България-Австрия съвместна декларация „Равнопоставеността между жените и мъжете като приоритет на ЕС днес и за в бъдеще“, с цел да се повиши видимостта на равенството между половете в политическия дневен ред на ЕС.", "date": "2018.10.31", "title": "Одобрена е позицията на България за предстоящото заседание на ЕКОФИН"}
{"url": "http://www.focus-news.net/news/2018/10/31/2584868/zam-glavniyat-prokuror-ivan-geshev-petar-haralampiev-e-otishal-v-dabch-za-da-osashtestvyava-loshi-praktiki-tazi-shema-nay-veroyatno-e-sashtestvuvala-i-predi-tova.html", "text": "Предположението ми е, че Петър Харалампиев е отишъл в ДАБЧ, за да осъществява лоши практики и тази схема най-вероятно е съществувала и преди това. Това каза заместник-главния прокурор Иван Гешев на брифинг по повод извършваните под ръководството на Специализираната прокуратура процесуално-следствени действия за подкупи, длъжностни и документни престъпления в Държавната агенция за българите в чужбина (ДАБЧ), предаде репортер на  Агенция „Фокус“ . \r\n„Предстои в близките дни да се анализират всички сигнали с подобен предмет, за да преценим какво ще използваме и какво – не. И в случай, че открием нещо в интерес на разследването, ще го използваме“, обясни Гешев. \r\nТой уточни, че българският и сръбският гражданин, които са част от обвиняемите, също са от високите етажи на схемата. По думите му те са предавали парите на председателя и главния секретар. „16-те души, които бяха задържани, но са без повдигнати обвинения, са свидетели. И не са събрани доказателства за повдигане на обвинения срещу тях, но ако се съберат такива, ще бъдат повдигнати съответните обвинения“, каза още Гешев и посочи, че това е престъпление срещу националните интереси. „Защото то е срещу хора, много голяма част от които са по-българи и от нас“, коментира той. \r\n„Предположението ми е, че г-н Петър Харалампиев е отишъл в ДАБЧ, за да осъществява лоши практики“, каза още Гешев и посочи, че тази схема най-вероятно е съществувала и преди това. Той обясни, че до този момент няма доказателства асоциациите на българите в чужбина да са част от схемата. \r\nЦветилена СИМЕОНОВА", "date": "2018.10.31", "title": "Зам.-главният прокурор Иван Гешев: Петър Харалампиев е отишъл в ДАБЧ, за да осъществява лоши практики, тази схема най-вероятно е съществувала и преди това"}
{"url": "http://www.focus-news.net/news/2018/10/31/2584881/gl-insp-ivaylo-obretenov-odmvr-vidin-v-oblastta-intsidentite-s-karutsi-sa-epizodichni-ot-nachaloto-na-godinata-imame-registriran-samo-edin-takav-sluchay.html", "text": "На територията на областта инцидентите с каруци са епизодични. Това каза за  Радио „Фокус“ – Видин , главен инспектор Ивайло Обретенов, началник на група „Организация на движение, пътен контрол и превантивна дейност“ в сектор „Пътна полиция“ при ОДМВР - Видин. Той посочи, че през миналата година е възникнал един инцидент с каруца. „От началото на годината също имаме само един инцидент на главен път Е-79 при разклона на с. Ружинци. С последните промени в Закона за движение по пътищата водачите на каруци са задължени да бъдат оборудвани със светлоотразителни жилетки. При проверки обръщаме внимание на това изискване“, каза главен инспектор Ивайло Обретенов. Според него няма опасни инциденти с каруци, възникнали на територията на Видинска област. \r\nАнна ЛОЗАНОВА", "date": "2018.10.31", "title": "Гл. инсп. Ивайло Обретенов, ОДМВР - Видин: В областта инцидентите с каруци са епизодични, от началото на годината имаме регистриран само един такъв случай"}
{"url": "http://www.focus-news.net/news/2018/10/31/2584885/sliven-tri-sluchaya-na-napadenie-nad-politsai-sa-registrirani-v-oblastta-ot-nachaloto-na-godina.html", "text": "Три досъдебни производства за нападение над полицаи са образувани от началото на година в Сливен. Това съобщи пред  Радио „Фокус\" - Сливен  началникът на Районното управление на полицията инспектор Димитър Кикьов. „Съставени са и 16 акта за по-леки посегателства над полицейски служители. В този случай по преценка на компетентните органи се налага глоба от 500 до 1 000 лв.\", каза още той. Инспектор Кикьов допълни, че от началото на годината в Сливен са съставени и 100 акта за възпрепятстване на полицаи при изпълнение на служебните им задължения. Най-често такива инциденти се случват в квартал „Надежда\" в Сливен, където полицията реагира на сигнали за нарушаване на тишината и обществения ред. През тази година в квартала е регистриран един инцидент на нападение над полицаи, при който пострадаха четирима служители на реда. Нападателите са задържани, образувано е досъдебно производство.  \r\n„Предприемаме всички мерки и проявяваме нулева толерантност в тези случаи. Създадена е организация за осигуряване на реда в квартала. Справяме се със собствени сили, и не се е налагало да прибягваме до помощ от Жандармерията\", посочи Кикьов.  \r\nСпоред директора на ОДМВР - Сливен комисар Димитър Величков, че благодарение добрата работа на полицията, сигнали за нарушения все по-често се подават от самите жители на квартала.  \r\nЛюдмила ЙОРГОВА", "date": "2018.10.31", "title": "Сливен: Три случая на нападение над полицаи са регистрирани в областта от началото на година"}
{"url": "http://www.focus-news.net/news/2018/10/31/2584886/opredeleni-sa-kontsesioneri-na-morskite-plazhove-kiten-atliman-i-primorsko-sever.html", "text": "След проведени конкурси правителството определи „Атлиман 2“ ЕООД за концесионер на морски плаж „Китен-Атлиман“, а „БУЛ ПРИМ ГРУП“ ЕООД за концесионер на „Приморско-север“ в община Приморско. Това съобщиха от  правителствената информационна служба .   \r\nПо отношение на плажа „Китен-Атлиман“ се предвижда за срока на концесията да бъдат направени инвестиции за мерки за опазване на околната среда и защитените територии в размер на 1 162 560 лв. В зоната за платени плажни принадлежности цената за ползване на чадър и шезлонг ще бъде по 7 лв. с ДДС. Размерът на концесионното плащане за всяка календарна година от срока на концесията е определен съгласно приетата от МС Методика за определяне на минималния размер на концесионното плащане за морските плажове и предложения от концесионера размер на отчисленията от базата за изчисляване размера на концесионното плащане (роялти) 9,5% без ДДС или 126 898 лв. без ДДС.  \r\nЗа морския плаж „Приморско-север“ инвестициите за срока на концесията възлизат на 814 689 лв. Концесионерът се задължава да предлага цена за 1 бр. чадър в размер на 5 лв. с ДДС и цена за 1 бр. шезлонг в размер на 5 лв. с ДДС в зоната за платени плажни принадлежности. Размерът на концесионното плащане за всяка календарна година от срока на концесията е определен съгласно приетата от МС Методика за определяне на минималния размер на концесионното плащане за морските плажове и предложения от концесионера размер на отчисленията от базата за изчисляване размера на концесионното плащане 2% без ДДС или 35 812 лв.", "date": "2018.10.31", "title": "Определени са концесионери на морските плажове „Китен-Атлиман“ и „Приморско-север“"}
{"url": "http://www.focus-news.net/news/2018/10/31/2584887/predsedatelyat-na-narodnoto-sabranie-tsveta-karayancheva-shte-bade-gost-na-initsiativi-v-stolichni-uchilishta-po-povod-denya-na-narodnite-buditeli.html", "text": "В Деня на народните будители председателят на Народното събрание Цвета Караянчева ще бъде гост на инициативи в столични училища. Това съобщиха от пресцентъра на  Народното събрание . Председателят на Народното събрание Цвета Караянчева ще поздрави участниците в националната ученическа конференция „Модел Народно събрание „Сесар Вайехо”.  Откриването на двудневния форум ще бъде на 1 ноември 2018 г. в 10.00 часа в сградата на 157-ма гимназия с изучаване на чужд език „Сесар Вайехо“ в София. Целта на конференцията е чрез симулиране на дейността на Народното събрание учениците да се запознаят с работата на една от най-важните институции в България.  \r\nВ 11.00 часа председателят на Народното събрание ще присъства на официалната церемония по откриване на Образователно-спортен комплекс „Лозенец“. Партньор при реализацията на проекта са частна детска градина и училище “Свети Георги”.", "date": "2018.10.31", "title": "Председателят на Народното събрание Цвета Караянчева ще бъде гост на инициативи в столични училища по повод Деня на народните будители"}
{"url": "http://www.focus-news.net/news/2018/10/31/2584888/veliko-tarnovo-rektorat-na-stopanskata-akademiya-v-svishtov-predstavi-balgariya-i-evropa-na-mezhdunaroden-forum-v-kitay.html", "text": "Ректорът на Стопанска академия „Димитър А. Ценов” – Свищов, участва във форум на ръководителите на международни университети, който се проведе в най-големия град на Китай – Шанхай. Това съобщават от пресцентъра на  учебното заведение . Доц. д-р Иван Марчевски бе поканен като основен докладчик заедно с ректори и президенти на други 12 държавни и частни висши училища от Китай, САЩ, Япония и Тайван. \r\nМеждународният форум, който събра над 500 участници, бе на тема „Новата епоха, новите финанси, новото образование: предизвикателства и нови тенденции във висшето образование по икономика”. Сред представените университети, чиито ръководители бяха основни презентатори, са Университетът по счетоводство и финанси – Ликсин в Шанхай и Университетът по финанси и икономика в Гуандун – Китай, Ниагарският университет – САЩ, Университетът по търговия в Чиба – Япония и др. В рамките на своите презентации докладчиците запознаха участниците с предизвикателствата, които стоят пред ръководените от тях университети и стъпките, които предприемат, за да се адаптират висшите училища към новите финансови и образователни реалности. \r\nРекторът на свищовската академия бе единствения ректор на висше училище от Европа, който участва във форума като основен докладчик. Презентацията на доц. Марчевски бе на тема „Предизвикателства пред висшето икономическо образование в страните от Източна Европа”. В нея той очерта пет основни проблема пред икономическото образование в региона – намаляващия брой на студентите, неблагоприятната финансова рамка, променения профил на обучаемите, свързаните с това промени в образователните технологии и нарастващия скептицизъм в обществото към ползата от висшето икономическо образование. В рамките на последвалите след презентациите дискусии, участниците констатираха, че голяма част от съществуващите проблеми и предизвикателства са еднакви за висшите училища от различни части на света, но пътищата, които те избират за решаването им се различават. \r\nМеждународният форум бе част от проявите, посветени на 90-годишнината на Университета по счетоводство и финанси – Ликсин в Шанхай, на които ректорът на Стопанска академия бе официален гост. В рамките на своята визита доц. Марчевски проведе и работна среща с президента на университета-домакин, проф. Танг Хайян, на която бяха договорени конкретни стъпки по подписания през месец септември 2018 г. в Свищов меморандум за разбирателство между двете висши училища.", "date": "2018.10.31", "title": "Велико Търново: Ректорът на Стопанската академия в Свищов представи България и Европа на международен форум в Китай"}
{"url": "http://www.focus-news.net/news/2018/10/31/2584889/ministerskiyat-savet-odobri-pozitsiyata-i-sastava-na-balgarskata-delegatsiya-za-petoto-zasedanie-na-mezhdupravitelstvenata-balgaro-azerbaydzhanska-komisiya-za-ikonomichesko-satrudnichestvo.html", "text": "Министерският съвет одобри на днешното си заседание позицията и състава на българската делегация за петото заседание на Междуправителствената българо-азербайджанска комисия за икономическо сътрудничество. Това съобщиха от  правителствената информационна служба . Срещата ще се проведе в периода от 6-ти до 8-ми ноември в гр. София под председателството на министъра на енергетиката Теменужка Петкова и министъра на селското стопанство на Азербайджан Инам Керимов. \r\nПо време на комисията предстои да бъдат дискутирани въпроси от основните области на двустранно сътрудничество: търговия, енергетика, туризъм, селско стопанство, транспорт, информационни технологии, съобщения и други. Очаква се по време на заседанието да бъдат обсъдени перспективите за бъдещото задълбочаване на сътрудничеството в областта на икономиката, в това число насърчаване на търговията и инвестициите. През 2017 година двустранният стокообмен между България и Азербайджан е на стойност 17.2 млн. долара - увеличение с 38.4% спрямо 2016 г. За първите осем месеца на 2018 г. взаимната търговия е в размер на 8.68 млн. долара. Тези стойности не отразяват в пълна степен потенциала на взаимна търговия между двете страни. Очаква се комисията да обсъди и набележи мерки за задълбочаване на търговските контакти между България и Азербайджан. \r\nАзербайджан е важен партньор на България в областта на енергетиката и ключов фактор в усилията на българското правителство за диверсификация на източниците и маршрутите за доставка на природен газ. В рамките на заседанието страните ще отчетат задълбочаването на стратегическото партньорство между тях в енергийната област и реализацията на съвместни инициативи от газовите компании на двете държави. Ще бъде отчетен напредъкът по реализация на проектите от Южния газов коридор, както и предстоящото изграждане на стратегическия интерконектор Гърция - България. \r\nВисоко оценена от Азербайджан е подкрепата на българската страна в лицето на Министерството на енергетиката за кандидатстване по линия на Механизма за свързване на Европа за изпълнението на конкретни дейности по газопровода TANAP. Така България реално подкрепя реализацията на Южния газов коридор. \r\nПредстои двете страни да обсъдят възможностите за бъдещи съвместни доставки на азербайджански природен газ от Южния газов коридор през територията на България до други страни от региона. В изпълнение на договореностите от срещата между президента на Азербайджан Илхам Алиев и министър-председателя на България Бойко Борисов от 15-ти януари 2018 г. в Баку, двете страни ще разгледат възможностите за насърчаване на инвестициите на SOCAR в газоразпределението на българска територия.", "date": "2018.10.31", "title": "Министерският съвет одобри позицията и състава на българската делегация за петото заседание на Междуправителствената българо-азербайджанска комисия за икономическо сътрудничество"}
{"url": "http://www.focus-news.net/news/2018/10/31/2584891/ministerskiyat-savet-odobri-pozitsiite-na-republika-balgariya-po-dve-dela-pred-sada-na-evropeyskiya-sayuz.html", "text": "Министерският съвет одобри позициите на Република България по две дела (С- 542/18 RX и С-543/18 RX) пред Съда на Европейския съюз. Това съобщиха от  правителствената информационна служба . Делата се отнасят до преразглеждане на решения на Общия съд на ЕС относно обжалвания на актове на Съда на публичната служба. Проектите на позиции на Република България са одобрени от Съвета по европейските въпроси.", "date": "2018.10.31", "title": "Министерският съвет одобри позициите на Република България по две дела пред Съда на Европейския съюз"}
{"url": "http://www.focus-news.net/news/2018/10/31/2584890/kom-tihomir-totev-rdpbzn-varna-prez-zimata-ima-mnogo-pozhari-v-konteyneri-za-smet-zaradi-izhvarlyane-na-zhar-ot-pechki.html", "text": "През зимния период една от причините за пожари в кофите за отпадъци е изхвърлянето на жар от печките за твърдо гориво, без да се изчака нейното изгасяване. Това каза на пресконференция днес началникът на Регионалната дирекция по пожарна безопасност и защита на населението (РДПБЗН) комисар Тихомир Тотев, предаде репортер на  Радио „Фокус“ – Варна . Във връзка с предстоящия отоплителен сезон, той уточни, че сега е моментът членовете на етажните собствености да вземат мерки и да почистят комините в жилищните сгради. „По този начин ще се намалят междусъседските жалби. Моментът е подходящ и за проверка на техническата изправност на отоплителните уреди. Продължава да има случаи и не се наблюдава рязко намаляване на проблемите с газови бутилки. Сега е моментът гражданите да проверят и маркучите и винтилите на бутилките, които използват“, допълни комисар Тотев. Той призова гражданите да използват само стандартни уреди в домовете си. \r\nДиана СТОЕВА", "date": "2018.10.31", "title": "Ком. Тихомир Тотев, РДПБЗН – Варна: През зимата има много пожари в контейнери за смет заради изхвърляне на жар от печки"}
{"url": "http://www.focus-news.net/news/2018/10/31/2584876/prokuror-angel-kanev-po-sluchaya-dabch-ne-e-posochvan-fiktiven-adres-koyto-da-e-tsentralata-na-vmro.html", "text": "По случая ДАБЧ не е посочван фиктивен адрес, който да е централата на ВМРО. Това каза наблюдаващият прокурор по делото Ангел Кънев на брифинг по повод извършваните под ръководството на Специализираната прокуратура процесуално-следствени действия за подкупи, длъжностни и документни престъпления в Държавната агенция за българите в чужбина (ДАБЧ), предаде репортер на  Агенция „Фокус“ . \r\n„Повечето такива фиктивни адреси са в Кюстендил и пограничните областни на страната – най-вече Перник и София – област. Как е работила схемата - всеки от посредниците на по-ниско ниво търси такива на по-високо. Пари се предават през посредниците на по-високо ниво до ръководството на ДАБЧ“, каза още прокурор Кънев и обясни, че сумите варират в зависимост от услугата, която се иска.  \r\n„Следва да се изследват голям обем документи, издадени от общини в Босна и Херцеговина, Украйна, Сърбия, Албания и т.н. Но не става дума за страни от арабския регион или Африка“, посочи Кънев. \r\nТой обясни, че председателят на ДАБЧ Петър Харалампиев е обвинен за подкуп от 5 хил. лв., както и за пет други вторични престъпления, при които е получавал по 350 евро на човек.  \r\nЦветилена СИМЕОНОВА", "date": "2018.10.31", "title": "Прокурор Ангел Кънев: По случая ДАБЧ не е посочван фиктивен адрес, който да е централата на ВМРО"}
{"url": "http://www.focus-news.net/news/2018/10/31/2584892/kyustendil-v-grada-shte-se-provede-blagotvoritelna-initsiativa-v-podkrepa-na-bolna-32-godishna-zhena-ot-slivnitsa.html", "text": "В града се организира благотворителна инициатива в подкрепа на 32-годишна жена от Сливница. Това съобщи за  Радио „Фокус” – Кюстендил  организаторът на инициативата Елеонора Василева. От 18.00 часа в залата на читалище „Пробуда” в Кюстендил ще се състои благотворително парти, в което всеки може да се включи. Събраните средства ще бъдат дарени за лечението на Анастасия. Тя е на 32 години от Сливница. От 3 години се бори с левкемия. „Подготвили сме много музика, фотосесии, забавни игри, вкусни изненади, ще имаме и аниматори” , каза Елеонора Василева. \r\nВенцеслав ИЛЧЕВ", "date": "2018.10.31", "title": "Кюстендил: В града ще се проведе благотворителна инициатива в подкрепа на болна 32-годишна жена от Сливница"}
{"url": "http://www.focus-news.net/news/2018/10/31/2584894/aktsenti-v-predavaneto-simitli-minalo-nastoyashte-i-badeshte-po-radio-fokus-pirin.html", "text": "В днешното издание на предаването „Симитли – минало, настояще и бъдеще“ на  Радио „Фокус“ – Пирин  продължаваме да говорим по актуалните и интересни теми, свързани с града и малките населени места в общината. Днешното издание на предаването ще посветим на два празника, които предстои да отбележим на 1 ноември. Първият от тях е Денят на народните будители. Има ли днес съвременни будители? Отговор на този въпрос ще потърсим от директора на Драматичен театър „Проф. Енчо Халачев“ – Благоевград и ръководител на театралната школа в Симитли Бранимир Митов, както и от бившия дългогодишен директор на СУ „Св. св. Кирил и Методий“ – Симитли, историк и почетен гражданин на общината Йордан Костов. От църковния уредник Аделина Стефанова ще научим повече за празника, посветен на светците Козма и Дамян. В края на предаването няма да пропуснем традиционния ни обзор на всичко по-важно, което се случи в общината през изминалите дни. \r\nТелефоните в студиото са: 0885 303 373 и 073/ 88-55-81. Имейлът на предаването е pirin@focus-news.net. Предаването „Симитли – минало, настояще и бъдеще“ се излъчва на честотите на Радио „Фокус“ – Пирин всяка сряда от 15.00 до 16.00 часа с водещ Ливия Нинова.", "date": "2018.10.31", "title": "Акценти в предаването „Симитли – минало, настояще и бъдеще“ по Радио „Фокус“ – Пирин"}
{"url": "http://www.focus-news.net/news/2018/10/31/2584895/kom-tihomir-totev-rdpbzn-varna-ot-nachaloto-na-godinata-sa-polucheni-90-lazhlivi-dobronamereni-povikvaniya-za-pozhari.html", "text": "90 са така лъжливи добронамерени повиквания за пожари, подадени на 112 от Варна от началото на годината. Това каза на пресконференция днес началникът на Регионалната дирекция по пожарна безопасност и защита на населението (РДПБЗН) комисар Тихомир Тотев, предаде репортер на  Радио „Фокус“ – Варна . Според ком. Тотев практиката показва, че гражданите са притеснени от възникване на пожар, а като огнеборците отидат на място се оказва, че се ползва скара или друг електроуред. От началото на годината до момента възникналите произшествия на територията на Варненска област са 3 119. Една пета от тях, или около 600 инцидента, са с преки материални щети. 104 са запалените контейнери за смет, което се отдава предимно на хулигански прояви на младежта. Останалите произшествия са в сухи треви и отпадъци, както и аварийно-спасителни дейности. „Статистиката показва, че няма рязка динамика по отношение увеличение броя на произшествията спрямо същия период на миналата година. Нивото е горе долу съпоставимо“, каза още комисар Тотев. По думите му от януари досега в пожари във Варненско са загинали седем души. Като последният случай е на загиналия на борда на кораба „Българка“ в неделя сутринта моряк. \r\nДиана СТОЕВА", "date": "2018.10.31", "title": "Ком. Тихомир Тотев, РДПБЗН – Варна: От началото на годината са получени 90 лъжливи добронамерени повиквания за пожари"}
{"url": "http://www.focus-news.net/news/2018/10/31/2584896/shumen-120-mashini-shte-pochistvat-republikanskata-patna-mrezha-i-avtomagistrala-hemus-na-teritoriyata-na-oblastta-prez-zimata.html", "text": "120 машини ще почистват републиканската пътна мрежа и автомагистрала „Хемус“ на територията на областта през зимата. Това стана ясно по време на Областният съвет за намаляване на риска от бедствия в област Шумен, предаде репортер на  Радио „Фокус“ - Шумен . Областно пътно управление - Шумен поддържа 570 км републикански пътища първи, втори и трети клас  и 38 км от автомагистрала „Хемус“ на територията на област Шумен.  \r\nДиректорът Димитър Ковачев информира, че двата договора текущ ремонт и зимно поддържане - с ДЗЗД „ПОНТ“ за републиканската пътна мрежа и с автомагистрали „Черно море“ за „Хемус“, изтичат през месец май 2019 година. „Извършена е проверка на базите и на техниката. Необходимите материали са снабдени над 150%\", посочи Димитър Ковачев. „Относно техниката изискано е разрешение от фирмите и те работят по ремонти на републиканска пътна мрежа в областта. В момента се извършват четири превантивни ремонта, поискали са удължаване на срока и имат разрешение от АПИ“, каза Димитър Ковачев. Той посочи, че фирмите са декларирали готовност при поискване от ОПУ - Шумен до 24 часа машините да бъдат оборудвани  и разположени по опорните пунктове.  \r\n90 машини ще почистват републиканската мрежа и 30 машини – автомагистрала „Хемус“. Уточнено е взаимодействието с „Пътна полиция“ и другите институции, отговарящи за контрола по републиканските пътища, както и пътните управления в съседните области Бургас и Варна. \r\nИвелина ИВАНОВА", "date": "2018.10.31", "title": "Шумен: 120 машини ще почистват републиканската пътна мрежа и автомагистрала „Хемус“ на територията на областта през зимата"}
{"url": "http://www.focus-news.net/news/2018/10/31/2584897/predsedatelyat-na-sds-rumen-hristov-shte-podnese-tsvetya-na-pametnika-na-aleko-konstantinov-na-bul-vitosha-v-denya-na-narodnite-buditeli.html", "text": "В Деня на народните будители председателят на СДС Румен Христов, председателят на СДС - София д-р Антон Койчев, заедно с членове и симпатизанти на партията от столицата, ще поднесат венци и цветя на паметника на Алеко Константинов на бул. \"Витоша\" в 12.30 часа. Това съобщиха от пресцентъра на  партията .", "date": "2018.10.31", "title": "Председателят на СДС Румен Христов ще поднесе цветя на паметника на Алеко Константинов на бул. \"Витоша\" в Деня на народните будители"}
{"url": "http://www.focus-news.net/news/2018/10/31/2584899/dobrich-vavezhda-se-vremenna-organizatsiya-na-dvizhenieto-v-kavarna-vav-vrazka-s-remonta-na-trotoarite-na-ul-georgi-kirkov.html", "text": "Въвежда се временна организация на движението в Каварна във връзка с ремонта на тротоарите на ул. „Георги Кирков“. Това съобщиха от пресцентъра на  Община Каварна . Поради извършване на ремонтни дейности на тротоарна настилка по улица „Георги Кирков“ Община Каварна моли всички граждани да не паркират своите автомобили на паркинга пред магазин “Гергана-Деница“ и съседното кафене в периода от 08.00 часа до 17.00 часа на 1 и 2 ноември.", "date": "2018.10.31", "title": "Добрич: Въвежда се временна организация на движението в Каварна във връзка с ремонта на тротоарите на ул. „Георги Кирков“"}
{"url": "http://www.focus-news.net/news/2018/10/31/2584900/kaloyan-pargov-lider-na-bsp-sofiya-balgarskiyat-ezik-i-pismenost-sa-sred-faktorite-da-otseleem-kato-narod-prez-vekovete-na-robstvo.html", "text": "Българският език и писменост са сред факторите да оцелеем като народ по времето на 5-вековното Османско робство. Това каза за  Радио \"Фокус\"  лидерът на БСП-София Калоян Паргов, по повод утрешният национален празник. Той заяви, че трябва да се запази възрожденския дух на предците ни, за да  се съхрани историята. „Със сигурност България има своето място сред всички европейски народи като един от най-древните в Европа, със своите достижения в писмеността и книжнината. Народ, който е със славно минало и  преминал през тежки исторически моменти, но успял да съхрани историческата си памет и гордост, своят език и своята вяра нещо, без което нацията няма да може да оцелее“ , отбеляза той. Калоян Паргов добави, че един от най-важните проблеми, върху които трябва да се акцентира днес, е справянето с демографската криза, осигурявайки по-високо ниво на образование.", "date": "2018.10.31", "title": "Калоян Паргов, лидер на БСП-София: Българският език и писменост са сред факторите да оцелеем като народ през вековете на робство"}
{"url": "http://www.focus-news.net/news/2018/10/31/2584879/tsvetan-tsvetanov-gerb-kvorumat-e-predizvikatelstvo-i-sam-ubeden-che-s-distsiplinirashti-merki-shte-mozhem-da-badem-maksimalno-konsolidirani-v-mnozinstvoto.html", "text": "Кворумът е предизвикателство и съм убеден, че с дисциплиниращи мерки, ще можем да бъдем максимално консолидирани в мнозинството. Това каза председателят на ПГ на ГЕРБ Цветан Цветанов пред журналисти във връзка с ДАБЧ и исканите оставки на вицепремирите  Красимир Каракачанов и Валери Симеонов, предаде репортер на  Агенция „Фокус“.   На въпрос дали липсата на кворум може да блокира работата на парламента, Цветанов обясни: „Говорим за предизвикателство и съм убеден, че с дисциплиниращите мерки, които ще предприемем, ще можем да бъдем много по-консолидирани в парламентарните групи, които формират парламентарното мнозинство“, каза той. „Знаете, че има форуми, които са свързани с двустранна основа, когато има посещение на председателя на парламента, винаги присъстват представители на групите за приятелство с дадената държава. Тук мога да кажа, че доста дълго време отсъства народният представител Снежана Дукова, на която ѝ пожелаваме всички от сърце да оздравее. Тя е с тежко заболяване и с тежки процедури. Няма как да я принудим да дойде тук. Смятам, че това няма да е човешко. Днес имаме един народен представител, на чиято съпруга е починал баща ѝ“, допълни още Цветанов. По думите му има чисто човешки неща. „Предприели са този ход, правят го по този начин, надявам се, че все пак ангажимента, който имаме като народни представители, ще можем да приемем важните закони“, обясни председателят на ПГ на ГЕРБ. На въпрос какви са дисциплинарните мерки, които ще се предприемат, Цветанов обясни, че няма да се освобождават депутати по лични причини. По отношение на кворума, Цветанов заяви още: „Към настоящия момент разчитаме на коалиционните си партньори и на всички тези депутати, които възнамеряват да има парламентарен ден, за да се гледат важните закони и предстоящия бюджет, който предстои за гледане както в ресорните комисии, така и другата седмица ще имаме извънредно заседание, на което ще гледаме бюджета и ще започнем да говорим по същество по всички тези параметри, които са свързани във финансово изражение за Бюджет 2019 г. Днес приехме Закона за киберсигурността. Смятате ли, че законът не е важен за България, за гражданите, за тяхната сигурност“, заяви още Цветанов. \r\nДеница КИТАНОВА", "date": "2018.10.31", "title": "Цветан Цветанов, ГЕРБ: Кворумът е предизвикателство и съм убеден, че с дисциплиниращи мерки, ще можем да бъдем максимално консолидирани в мнозинството"}
{"url": "http://www.focus-news.net/news/2018/10/31/2584884/tsvetan-tsvetanov-gerb-nyama-institutsiya-koyato-da-e-imunizirana-ot-signali-ili-zloupotrebi.html", "text": "Няма институция, която да е имунизирана от сигнали или злоупотреби. Това каза председателят на ПГ на ГЕРБ Цветан Цветанов пред журналисти във връзка с ДАБЧ и исканите оставки на вицепремирите Красимир Каракачанов и Валери Симеонов, предаде репортер на  Агенция „Фокус“.    \r\nВъв връзка с определянето на акцията в ДАБЧ като политическа офанзива, Цветанов коментира: „Няма институция, която да е имунизирана от сигнали или злоупотреби, които могат да се установят“, каза Цветанов. Той посочи, че както към ДАБЧ, така и към всяка друга държавна структура, където би могло да има корупция, компетентните органи трябва да работят много адекватно. „Тези ръководители на политически партии и тези, които участват в политическия живот на страната и сме декларирали, че имаме политическа воля да се борим с това, трябва само да подкрепяме институциите да си свършат своята работа“, заяви председателят на ПГ на ГЕРБ.   \r\n„Това, което мога да кажа е, че в момента ние се стараем максимално да изпълним ангажимента си, който е даден от социалния, финансовия и от представителите на майките на деца с увреждания, за да може да се придържаме към графика, който е утвърден от всички страни, за да може българският парламент да е приел законите за личната помощ и за хората с увреждания“, каза Цветанов. Той уточни, че Валери Симеонов през всичките месеци, когато е дискутирана темата за Закона за хората с увреждания, е бил за това да се удовлетворят исканията на майките.  \r\nДеница КИТАНОВА", "date": "2018.10.31", "title": "Цветан Цветанов, ГЕРБ: Няма институция, която да е имунизирана от сигнали или злоупотреби"}
{"url": "http://www.focus-news.net/news/2018/10/31/2584869/fokus-makedoniya-sasho-miyalkov-otkaza-da-komentira-pismoto-do-lidera-na-vmro-dpmne.html", "text": "След заседанието по делото „Титаник 2“, бившиятдиректор на Управлението за сигурност и контраразузнаване на Македония Сашо Миялков отказа да отговаря на журналистически въпроси за писмото, което преди няколко дни изпрати до председателя на ВМРО-ДПМНЕ Християн Мицковски, предава македонският  „Фокус“ . \r\nНапускайки сградата на съда в Скопие, Миялков зави пред репортери, че е дошъл само за заседанието. Преди началото, на въпрос дали е подал жалба срещу вицепрезидента на партията Александър Николовски, Миалков заяви, че ще изчака първо отговора на Мицковски на писмото. \r\nДелото „Титаник 2“ е за изборни нередности и освен Миялков обвиняеми по него са лидерът на „Демократическа партия на албанците“ Мендух Тачи, както и трима бивши членове на Държавната избирателна комисия (ДИК). Миялков е обвинен з получаване на „награда“ за противозаконно влияние, а останалите - за злоупотреба със служебно положение и власт. Тереза Герова", "date": "2018.10.31", "title": "„Фокус“ (Македония): Сашо Миялков отказа да коментира писмото до лидера на ВМРО-ДПМНЕ"}
{"url": "http://www.focus-news.net/news/2018/10/31/2584903/blagoevgrad-intenziven-e-trafikat-na-granichen-punkt-kulata-za-tovarni-avtomobili-v-dvete-posoki.html", "text": "Интензивен е трафикът на граничен пункт „Кулата“ за товарни автомобили в двете посоки. Това съобщиха за  Радио „Фокус“ – Пирин  от Главна дирекция „Гранична полиция“. На българо-македонската граница, трафикът се извършва без забавяния. Не са въведени ремонтни дейности и временни ограничения на движението. \r\nЛора КАЛЧЕВА", "date": "2018.10.31", "title": "Благоевград: Интензивен е трафикът на граничен пункт „Кулата“ за товарни автомобили в двете посоки"}
{"url": "http://www.focus-news.net/news/2018/10/31/2584905/parlamentat-prie-promeni-v-zakona-za-avtorskoto-pravo-davashti-vazmozhnost-za-svobodno-polzvane-na-pismeni-proizvedeniya-ot-litsa-s-fizicheski-uvrezhdaniya.html", "text": "Парламентът прие промени в Закона за авторското право и сродните му права на второ четене, предаде репортер на  Агенция \"Фокус\" . Законопроектът е внесен от Министерски съвет. С измененията се транспонира европейска директива, с която се въвеждат нови възможности за свободно използване на писмени произведения от незрящи лица или лица с физически увреждания. Допуска се изготвянето на копия в алтернативен формат, достъпен за хората с увреждания - Брайлов шрифт, едър шрифт, адаптирана електронна книга, звукозапис на съдържанието на писмено произведение (аудиокнига), радиопредаване и други. Съгласно текстовете без съгласието на носителя на права и без заплащане и възнаграждение е допустимо използването на писмени произведения или свързани с тях други обекти на закрила  в полза на лица с увреждания, които не позволяват четенето на печатни материали. \r\nДеница КИТАНОВА", "date": "2018.10.31", "title": "Парламентът прие промени в Закона за авторското право, даващи възможност за свободно ползване на писмени произведения от лица с физически увреждания"}
{"url": "http://www.focus-news.net/news/2018/10/31/2584865/tsvetan-tsvetanov-gerb-za-dabch-pravitelstvoto-pokazva-yasna-politicheska-volya-za-borba-s-koruptsiyata.html", "text": "Правителството показва ясна политическа воля за борба с корупцията. Това каза председателят на ПГ на ГЕРБ Цветан Цветанов пред журналисти във връзка с ДАБЧ и исканите оставки на вицепремирите Красимир Каракачанов и Валери Симеонов, предаде репортер на  Агенция „Фокус“.   „Там, където има сигнали, където се извършват проверки и има събрани достатъчно доказателства, за да се пристъпи към реализация от компетентните органи, винаги сме толерирали подобен подход. Красимир Каракачанов, Валери Симеонов и всички, които са в коалиционното ни управление, са били винаги за това институциите да си свършат работата и там, където дефицит, проблем, съмнение за корупция, всички сигнали да бъдат проверени. Има много ясна изразена политическа воля“, заяви Цветанов. Той попита дали е политическо дезертиране от проблема, когато един вицепремиер не осуетява и подкрепя институциите да си свършат работата. \r\nПо отношение на искането на ДПС за оставка на Валери Симеонов, Цветанов заяви, че всяка една от парламентарните групи има право на своята политическа позиция.  \r\nДеница КИТАНОВА", "date": "2018.10.31", "title": "Цветан Цветанов, ГЕРБ за ДАБЧ: Правителството показва ясна политическа воля за борба с корупцията"}
{"url": "http://www.focus-news.net/news/2018/10/31/2584902/ministar-rosen-zhelyazkov-stolichniyat-metropoliten-e-edin-ot-nay-dobrite-primeri-za-efektivno-usvoyavane-na-evropeyski-sredstva.html", "text": "Европейският ресурс при изграждането на столичния Метрополитен е един от най-добрите примери за ефективно усвояване на европейски средства и европейската солидарност. Това каза пред журналисти министърът на транспорта информационните технологии и съобщенията Росен Желязков, предаде репортер на  Агенция „Фокус“ . \r\nТой допълни, че изграждането на проекта за третия лъч на метрото е гаранция за доброто управление на европейското финансиране и съфинансиране с ресурсите на Столична община.  \r\n„Този проект показва ефективното управление на парите и транспорта и включването им в цялостната система на интермодерността, за която толкова много се говори. Тя трябва да бъде пример за нас и за системата на транспорта“, изтъкна още той.  \r\nДаяна ДЮЛГЕРОВА", "date": "2018.10.31", "title": "Министър Росен Желязков: Столичният Метрополитен е един от най-добрите  примери за ефективно усвояване на европейски средства"}
{"url": "http://www.focus-news.net/news/2018/10/31/2584907/sport-chetirima-ruski-sastezateli-po-vdigane-na-tezhesti-sa-diskvalifitsirani-zaradi-doping.html", "text": "Четирима руски състезатели по вдигане на тежести бяха дисквалифицирани заради нарушаване на антидопинговите правила, съобщиха от Руската антидопингова агенция (РУСАДА). Валерий Темник, Роман Редникин, Сергей Орешников и Фатима Умаханова са лишени от състезателни права за четири години. Четиримата ще пропуснат започващото на 1 ноември в туркменистанската столица Ашхабад световно първенство по вдигане на тежести.", "date": "2018.10.31", "title": "Спорт: Четирима руски състезатели по вдигане на тежести са дисквалифицирани заради допинг"}
{"url": "http://www.focus-news.net/news/2018/10/31/2584906/varna-nyama-ustanoveni-vlivaniya-na-neprechisteni-vodi-v-blizost-do-zonite-za-kapane-v-grada-v-perioda-yuni-avgust.html", "text": "Не са установени вливания на непречистени води в близост до зоните за къпане във Варна в периода месец юни – август, предаде репортер на  Радио „Фокус“ – Варна . През летния туристически сезон тази година  Басейнова дирекция „Черноморски район“, съвместно с екоинспекцията във Варна извърши проверки на обекти потенциални замърсители на Черно море в зоната на къпане. 49 проверки са извършени по Северното Черноморие. От общо 50 такива на морски плажове, 29 са по нашето Черноморие. Извършени са проверки на обекти потенциални замърсители на Черно море съвместно с Регионална инспекция по околната среда и горите – Варна представители на общините и концесионерите на плажовете. Проверени са 17 морски плажа в общините Бяла, Варна, Долни Чифлик, Каварна и Шабла, за които качеството на водите от представените мониторингови данни от Министерството на здравеопазването в зоните на къпане преминава от „отлично“ към „добро“.", "date": "2018.10.31", "title": "Варна: Няма установени вливания на непречистени води в близост до зоните за къпане в града в периода юни – август"}
{"url": "http://www.focus-news.net/news/2018/10/31/2584901/makfaks-makedoniya-predstaviteli-na-prishtina-oprovergaha-informatsiyata-za-sazdavane-na-kosovska-armiya-na-denya-na-albanskoto-zname.html", "text": "Ръководителят на Косовските сили за сигурност (КСС) генерал-лейтенант Рахман Рама отрече твърденията, че Прищина ще формира армия на 28 ноември, когато се отбелязва Денят на албанското знаме, предава македонската информационна агенция  „Макфакс“ . \r\nКакто съобщиха местните медии, Рама е подчертал, че е необходимо да се изчака с приключването на съответните процедури в парламента.  \r\n„Видях това изявление, но като представител на институцията нямаме информация кога ще се случи това, това е въпрос към парламента, там знаят повече. Ние сме тези, които работиха върху изготвянето на закона, докато решенията са взети от някой друг\", са думите на Рама, които цитира агенцията. \r\nЗаместник-министърът на КСС Агим Чеку също заяви, че решението зависи от парламента и че не е свързано с никаква дата.  \r\nДържавният глава на Сърбия Александър Вучич заяви във вторник, че разполага с информация, съгласно която косовската армия ще бъде създадена на 28 ноември, Деня на албанското знаме. Тереза Герова", "date": "2018.10.31", "title": "„Макфакс“ (Македония): Представители на Прищина опровергаха информацията за създаване на косовска армия на Деня на албанското знаме"}
{"url": "http://www.focus-news.net/news/2018/10/31/2584910/blagoevgrad-2-766-prestapleniya-sa-registrirani-na-teritoriyata-na-oblastta-ot-nachaloto-na-godinata.html", "text": "2 766 престъпления са регистрирани на територията на област Благоевград от началото на годината. Това каза по време на брифинг Николай Хаджиев, директор на ОДМВР – Благоевград, предаде репортер на  Радио „Фокус“ - Пирин . За същия период на 2017 година са били 3 203, което е с около 440 престъпления по-малко. 40.85% е разкриваемостта. На територията на областта има 7 районни управления, като две са в Благоевград. „На първо място по разкриваемост са служителите в Банско - 55.40%, а след тях се нарежда Второ полицейско управление в Благоевград, следвано от Петрич. „При всички 7 районни полицейски управления в областта са е повишила разкриваемостта“, посочи Хаджиев.  \r\nТой обърна специално внимание на телефонните измами, тъй като основно са потърпевши възрастните хора. От началото на година в областта има над 50 телефонни измами, а само за месец октомври те са седем. „Въпреки предприети действия от наша страна, измамниците продължават да въвеждат в заблуждение потърпевшите. „Беше предприета инициатива от страна на ОДМВР - Благоевград и са отпечатани 50 000 брошури, с разяснение за телефонните измами. Те бяха раздадени в пощенските станции и местата за получаване на пенсии“, каза Хаджиев. \r\nЛора КАЛЧЕВА", "date": "2018.10.31", "title": "Благоевград: 2 766 престъпления са регистрирани на територията на областта от началото на годината"}
{"url": "http://www.focus-news.net/news/2018/10/31/2584909/venera-arachkova-zam-kmet-na-smolyan-v-grada-nyama-problem-s-dvizhenie-na-karutsi-po-patishtata.html", "text": "В града няма проблем с движението на каруци по пътищата. Това каза за  Радио „Фокус“ – Смолян  зам.-кметът Венера Аръчкова. Тя уточни, че в града циганите ползват саморъчно направени колички с колелета – или от детска количка, или измайсторени от тях на 4 гуми, в които поставят намерени от тях предмети и материали и ги превозват на желаното място. Аръчкова посочи, че по време на санирането на жилищни сгради в Смолян циганите масово са возили с подобни колички отпадни плоскости и други материали, както и изхвърлени от домовете дивани и печки. Тя допълни, че в община Смолян няма проблеми с каруците, като припомни, че преди повече от пет години в едно от селата от общината е имало такъв, при който със собственоръчно скована каруца цигани са превозвали дърва за огрев. \r\nНели ГЕРГЬОВСКА", "date": "2018.10.31", "title": "Венера Аръчкова, зам.-кмет на Смолян: В града няма проблем с движение на каруци по пътищата"}
{"url": "http://www.focus-news.net/news/2018/10/31/2584911/yordanka-fandakova-kmet-na-sofiya-tretiyat-lach-na-metroto-shte-obsluzhva-130-hil-dushi-dnevno.html", "text": "Третият лъч на метрото ще обслужва 130 хил. души дневно, които ще могат да ползват безспорно най-удобния транспорт. Това каза кметът на София Йорданка Фандъкова, която провери проекта за разширение на третия лъч на метрото, предаде репортер на  Агенция „Фокус“ . Тя обясни, че се очаква до края на тази година депо „Земляне“ да бъде напълно готово. „Тук са вече 9 от 20-те метровлакове, като очакваме в понеделник да пристигне и 10-ият, за да могат да се оборудват, обработят и да се включат в движението на метрото след 1 година“, каза Фансъкова, като уточни, че проектът се развива по план. „Към момента 76% от дейностите по етап 1 са изпълнени, над 80% са изпълнени дейностите на тунелпробивната машина“, посочи тя. Според нея условията на работа при третия лъч на метрото са доста тежки, но все пак се работи по план. „Между 15 и 20 метра на ден преминава тунелпробивната машината и вече е пред бъдещата метростанция на „Орлов мост“, каза тя.  \r\nПо думите ѝ проектът за метрото продължава да бъде пример за изпълнение на европейски проекти. „Аз очаквам да получаваме, както и досега, пълната подкрепа от страна на правителството, в лицето на министър-председателя, министъра на транспорта и на финансите. Всички работят усилено, за да можем да си свършим професионално работата”, обясни столичният кмет.    \r\nФандъкова каза, че предстои да бъде реконструирана ул. \"Житница\", която преминава през депото. „Районът през който преминава метрото ще бъде много различен в най-скоро време“, изтъкна тя.  \r\nДаяна ДЮЛГЕРОВА", "date": "2018.10.31", "title": "Йорданка Фандъкова, кмет на София: Третият лъч на метрото ще обслужва 130 хил. души дневно"}
{"url": "http://www.focus-news.net/news/2018/10/31/2584914/pravitelstvoto-se-razporedi-s-imoti.html", "text": "Правителството възложи на изпълнителния директор на Националната агенция за приходите (НАП) да сключи договор за покупка в полза на държавата на имот, който представлява част от сграда и е с адрес гр. Варна, бул. „Осми приморски полк“ № 128, блок А. Това съобщиха от  правителствената информационна служба . Правителството обяви сградата за имот публична държавна собственост, считано от датата на придобиването й, и го предостави безвъзмездно за управление на НАП, за нуждите на ТД на НАП - Варна. Целта е да се оптимизират условията за работа на приходната администрация в морския град.  \r\nСъгласно друго правителствено решение, на община Балчик се предоставя правото на управление върху два имота публична държавна собственост за изпълнение на Проект „Реконструкция на настилката, изграждане на велоалея и благоустрояване на района на КИЦ „Мелницата“ и крайбрежната алея“. Имотите са част от „Брегоукрепително съоръжение Дамба Албена – Балчик“ и се намират на територията на гр. Балчик. С финансиране по Програма INTERREG V-A Румъния - България 2014-2020 г. по проекта на общината ще се направи реконструкция на настилката на дамбата и ще се благоустрои районът на културно-информационния център „Мелницата“.  \r\nНа Община Костенец се предоставя безвъзмездно собствеността върху намиращ се в града имот - частна държавна собственост, с площ 5 410 кв. м и построените в него сгради. Имотът ще бъде използван от общината за изграждане, управление, поддържане, ремонт и реконструкция местни пътища, улици, площади, зелени площи, благоустрояване на паркове в съответствие със заложените приоритети в Общинския план за развитие. Това ще доведе до подобряване условията на живот и трайно задоволяване на обществени потребности от местно значение.", "date": "2018.10.31", "title": "Правителството се разпореди с имоти"}
{"url": "http://www.focus-news.net/news/2018/10/31/2584898/tsvetan-tsvetanov-gerb-s-priemaneto-na-zakona-za-kibersigurnostta-balgariya-veche-e-edna-ot-darzhavite-v-es-koyato-ima-takova-zakonodatelstvo.html", "text": "С приемането на Закона за киберсигурността България вече е една от държавите в ЕС, която има такова законодателство. Това каза председателят на ПГ на ГЕРБ и председател на Вътрешна комисия Цветан Цветанов пред журналисти във връзка с приетия ное Закон за киберсигурността, предаде репортер на  Агенция „Фокус“.   \r\n„За киберсигурността първо искам да благодаря на всички, които участваха в законопроекта. Знаете, че по директива на ЕК всяка една държава-членка трябва да приеме национално законодателство“, обясни председателят на ПГ на ГЕРБ. По думите му със законопроекта се подобрява координацията и взаимодействието между всички институции. „Създаваме възможност за повече сигурност и невъзможност да се правят кибератаки и да се предприемат мерки, с които доставчиците на интернет също да могат да изпълняват своите ангажименти в синхрон с държавните органи“, допълни още Цветанов. Той уточни, че е възникнал дебат в пленарна зала във връзка с това дали президентът не се изолира от възможността да участва активно в създаването на киберзвено, координиращо между всички институции. Той коментира, че в чл. 9 от Закона за киберсигурността са разписани възможностите, които президентът може да осъществи, а именно чрез указ да излъчи представител на президентството в този орган. „Това, което се дава като правна възможност е както президентът, така също министър-председателят и председателят на Народното събрание да могат по свое искане да участват в заседанията на този съвет по киберсигурност. Смятам, че по този начин сме дали абсолютно равни права на абсолютно всички, които имат отношение към темата“, допълни председателят на ПГ на ГЕРБ.  \r\nДеница КИТАНОВА", "date": "2018.10.31", "title": "Цветан Цветанов, ГЕРБ: С приемането на Закона за киберсигурността България вече е една от държавите в ЕС, която има такова законодателство"}
{"url": "http://www.focus-news.net/news/2018/10/31/2584915/blagoevgrad-sluzhitelite-na-odmvr-sa-zalovili-nad-100-tona-kanabis-ot-nachaloto-na-godinata.html", "text": "Служителите на ОДМВР - Благоевград са заловили над 100 тона канабис от началото на годината. Това каза по време на брифинг Димитър Христов, зам.-директор на ОДМВР, предаде репортер на  Радио „Фокус“ - Пирин . „При нас е и служба \"Акцизи\". Имаме за цялата година задържани много големи количества тютюн, цигари без бандерол и алкохол. Колкото са констатирани престъпление в отдел Икономическа полиция, това направление по принцип отнема много време и разследване. Стига се до обвинение след констатиране на нарушение, което е след 2 - 3 години и когато приключат, на никой вече не му е интересно. Сега ще имаме и огромна работа, когато наближат изборите“, каза още Кръстев. \r\nЛора КАЛЧЕВА", "date": "2018.10.31", "title": "Благоевград: Служителите на ОДМВР са заловили над 100 тона канабис от началото на годината"}
{"url": "http://www.focus-news.net/news/2018/10/31/2584916/odobreni-sa-promeni-v-zakona-za-prebivavaneto-na-balgarska-teritoriya-na-sayuznicheski-i-chuzhdi-vaorazheni-sili.html", "text": "Правителството одобри законопроект за промени на Закона за преминаването през и пребиваването на територията на Република България на съюзнически и на чужди въоръжени сили. Това съобщиха от  правителствената информационна служба .  \r\nПроектът е изготвен с оглед необходимостта от създаване на бърз и лесен механизъм за уреждане на пребиваването на чуждестранните военнослужещи от НАТО, цивилния компонент и техните зависими лица, работещи в структури на Алианса на територията на Република България до наличието на техническа възможност за издаване на карти по чл. 14, ал. 6 от Закона за българските лични документи - карта на служител в структура на НАТО и на зависимо лице на такъв служител.", "date": "2018.10.31", "title": "Одобрени са промени в закона за пребиваването на българска територия на съюзнически и чужди въоръжени сили"}
{"url": "http://www.focus-news.net/news/2018/10/31/2584912/dots-d-r-valentina-todorova-institut-po-okeanologiya-varna-solenostta-na-cherno-more-e-dva-pati-po-niska-ot-srednata-za-svetovniya-okean.html", "text": "Солеността на Черно море  е два пъти по-ниска от средната за световния океан. Това каза в интервю за  Радио „Фокус“ – Варна  доц. д-р Валентина Тодорова, заместник-директор по научноизследователска дейност на Института по океанология във Варна, структура към БАН. „Международният ден на Черно море е добър повод да си поговорим за морския басейн, на границата на който се намира нашата държава. Черно море е интересен и различен от останалата част на Световния океан басейн. Най-общо може да се характеризира с пет специфични особености. Първата от тях е, че басейнът е полузатворено вътрешно-континентално море, почти напълно откъснато от Световния океан. Единствената тясна връзка е през Босфора“, посочи доц. д-р Валентина Тодорова. По думите ѝ в течение на геоложкото развитие на Черно море тази връзка е била многократно прекъсвана и след това възстановявана, затова Черно море многократно се е променяло от сладководен към морски басейн. Доц. Валентина Тодорова допълни, че втората особеност на Черно море е, че водосборният басейн е с пет пъти по-голяма площ от площта на собствената повърхност на Черно море. „Това е площта, от която се събират речните води, които се втичат в Черно море. От една страна това води до много голям сладководен вток, което поражда третата особеност на Черно море, че неговата соленост е два пъти по-ниска от средната за Световния океан. За повърхностните води на Черно море са характерни средно около 16 - 17 промила, за разлика на Световния океан, който е от порядъка на 35 промила. От друга страна този голям водосборен басейн обуславя и особената чувствителност на Черно море към въздействие от човешки дейности – всякакъв вид замърсители, които с повърхностите води се оттичат в реките, постъпват в Черно море и оказват въздействие върху състоянието на екосистемата като цяло“, заяви доц. д-р Валентина Тодорова. \r\nМарияна ВАЛЕНТИНОВА", "date": "2018.10.31", "title": "Доц. д-р Валентина Тодорова, Институт по океанология – Варна: Солеността на Черно море е два пъти по-ниска от средната за световния океан"}
{"url": "http://www.focus-news.net/news/2018/10/31/2584908/ministar-krasimir-valchev-samnyavame-se-che-deystviyata-na-ban-do-izvestna-stepen-sa-politicheski-motivirani.html", "text": "Съмняваме се, че действията на БАН до известна степен са политически мотивирани. Това каза на пресконференция министърът на образованието Красимир Вълчев, предаде репортер на  Агенция „Фокус“ . „Има синдром БАН да се държи като частна организация. Стигна до там да се изнудва обществото по отношение на изключителна държавна функция“, коментира той. „За пореден път от БАН бяха разтълкувани думите на премиера Бойко Борисов. На срещата с него не е ставало въпрос за формата на акта, с който НИМХ да се извежда от БАН“, обяви Красимир Вълчев. „Не е вярно, че БАН не знаят каква сума е извадена от бюджета им за НИМХ“, посочи министърът. „Категорично заявяваме, че учените от НИМХ, които желаят да останат в БАН, ще могат да го направят“, обясни Красимир Вълчев и допълни, че собствеността, необходима за ползване от хората, ще остане в БАН. „Нито за момент не сме нарушавали никакви договорености, БАН целенасочено търси конфронтация с държавата“, каза още образователният министър.  \r\nБиляна ИВАНОВА", "date": "2018.10.31", "title": "Министър Красимир Вълчев: Съмняваме се, че действията на БАН до известна степен са политически мотивирани"}
{"url": "http://www.focus-news.net/news/2018/10/31/2584918/odobreni-sa-promeni-v-zakona-za-orazhiyata-boepripasite-vzrivnite-veshtestva-i-pirotehnicheskite-izdeliya.html", "text": "Правителството прие ЗИД на Закона за оръжията, боеприпасите, взривните вещества и пиротехническите изделия. Това съобщиха от  правителствената информационна служба . Въведените в документа допълнения са обусловени от необходимостта за привеждане в съответствие на Закона с приетите директиви на Европейския парламент и на Съвета за хармонизиране на законодателствата на държавите-членки за предоставяне на пазара на пиротехнически изделия, тяхното транспортиране и контрола за придобиване и притежание на оръжие. С промените се отстраняват констатирани противоречия в българското законодателство, осигурява се съответствие с принципа за доброволност на стандартите за пиротехнически изделия и взривни вещества за граждански цели, въвеждат се съответните задължителни маркировки и обозначения на категориите изделия. \r\nС промените в Закона се синхронизират и европейските разпоредби, свързани с контрола на придобиване и притежаване на оръжие. Въвеждат се нови понятия „предупредително оръжие“ и „салютно и акустично оръжие“, допълнено е определението за „основен компонент на огнестрелно оръжие“. Изменени са категориите огнестрелно оръжие, като е премахната категория D. Променени са и сроковете за съхранение на данните в единен автоматизиран регистър „Контрол на общоопасните средства“. Въвежда се забрана за придобиване, носене и употреба на пълнители с голям капацитет, както и допълнителни изисквания към лицата, извършващи дейности с огнестрелно оръжие за спортни цели. Създаден е ред за временно ползване на ловно оръжие от лица, посещаващи страната ни за ловен туризъм. \r\nС допълнение към един от членовете в закона се улеснява прехвърлянето на собствеността върху отпадъчните продукти, получени при утилизация на взривни вещества и боеприпаси, собственост на МО. Подобрява се и контролът върху дейностите с по-висока степен на риск при придобиване на огнестрелни оръжия за спортни цели, автоматични огнестрелни оръжия, оръжия с голяма вместимост на боеприпаси в пълнителя и др.", "date": "2018.10.31", "title": "Одобрени са промени в Закона за оръжията, боеприпасите, взривните вещества и пиротехническите изделия"}
{"url": "http://www.focus-news.net/news/2018/10/31/2584919/kom-petar-petrov-odmvr-vidin-po-vreme-na-trite-kampanii-na-aktsiya-zima-shte-se-provezhdat-tematichni-spetsializirani-politseyski-operatsii.html", "text": "През месец ноември пътните полицаи, съвместно с партньорите от СБА и БЧК, провеждат акция „Зима“. Това каза пред журналисти комисар Петър Петров, началник на отдел „Охранителна полиция“, предаде репортер на  Радио „Фокус“ – Видин . Той посочи, че отново три кампании ще се проведат в рамките на акцията. „Кампанията „С безопасно пътно превозно средство през зимата” е насочена към водачите на пътни превозни средства – велосипеди и превозни средства с животинска тяга. Тази кампания ще се проведе  за времето от 1 до 10 ноември, а 6 ноември ще бъде обявен за Ден без велосипедисти – жертви на пътя. През тези дни действията на пътните полицаи ще бъдат насочени основно към превенция над поведението на водачите на пътни превозни средства“, каза комисар Петров. Ще се контролира спазването на въведените ограничения за движение на велосипедисти, каруци и селскостопанска техника по определени пътища или участъци от тях от републиканската пътна мрежа. \r\nВтората кампания е „Пешеходци и водачи за толерантност на пътя”, насочена към пешеходците и поведението на водачите спрямо пешеходците. Тя ще бъде в ход от 11 до 20 ноември, а 13 ноември е обявен за Ден без пешеходци – жертви на пътя. През тези дни ще се извършва активен контрол спрямо пешеходците за спазване на  правилата за безопасно пресичане, както и за даване предимство на пешеходците на пешеходните пътеки. Специално внимание ще се обръща на пешеходците в тъмната част на денонощието, движещи се неправилно особено извън населените места. \r\nКампания ”Безопасно шофиране през зимата” е насочена към водачите на моторни превозни средства, техническата изправност на автомобилите и поведението на водачите спрямо пешеходците. Тя ще се проведе от 21 до 30 ноември, като 20 ноември е обявен за Ден без водачи и пътници в МПС – жертви на пътя. В тези дни ще има засилен контрол над техническата изправност на автомобилите и на осветителните им системи. \r\nПо време на трите кампании на акцията ще се провеждат тематични специализирани полицейски операции. Независимо от обявените теми, при установяване по време на проверките на нарушения на Закона за движение по пътищата  и на други нормативни актове, спрямо нарушителите ще се вземе отношение на място. През месец ноември са планирани и огледи на състоянието на пътните настилки, сигнализацията с пътни знаци и пътна маркировка, и осветеността на участъците от уличната мрежа с повишена опасност от катастрофи. При необходимост ще се изготвят предписания до стопаните на пътя. \r\nКомисар Петров посочи, че Световният ден за възпоменание на жертвите от пътнотранспортни произшествия, обявен с резолюция на Асамблеята на ООН от 2005 г., по традиция се отбелязва ежегодно в третата неделя на месец ноември. През 2018 г. календарният ден за възпоменание е 18 ноември. \r\nАнна ЛОЗАНОВА", "date": "2018.10.31", "title": "Ком. Петър Петров, ОДМВР - Видин: По време на трите кампании на акция „Зима“ ще се провеждат тематични специализирани полицейски операции"}
{"url": "http://www.focus-news.net/news/2018/10/31/2584922/sliven-odobreni-sa-planove-za-imoti-po-paragraf-4-v-mestnosti-v-sotirya-i-sliven.html", "text": "Одобрени са планове за имоти по параграф 4 в местности в Сотиря и Сливен. Това съобщиха от  Областната администрация . Със заповед на Областния управител на Сливен са одобрени планове на новообразуваните имоти за земи по § 4 от Закона за собствеността и ползването на земеделски земи за местности в землището на с. Сотиря – земеделски земи и кв. 1,2,3,4,5,11,12,47,48,53 в населеното място и в землището на гр. Сливен, община Сливен, област Сливен: „Селището“ и „Гаговец“ – селищно образувание „Селището“ и „Дефилето“ – селищно образувание „Изгрев“. \r\nЗаповедите са обнародвани в Държавен вестник бр.89 от 26 октомври 2018 г. Заинтересованите могат да се запознаят с плановете на новообразуваните имоти в сградата на Община Сливен. Жалби срещу одобрените планове могат да се подават, чрез Областния управител пред Районен съд - Сливен в 14- дневен срок от обнародването на заповедите в Държавен вестник.", "date": "2018.10.31", "title": "Сливен: Одобрени са планове за имоти по параграф 4 в местности в Сотиря и Сливен"}
{"url": "http://www.focus-news.net/news/2018/10/31/2584893/tsvetan-tsvetanov-gerb-bsp-se-opitvat-da-napravyat-politicheska-intriga-ot-sabitiyata-v-dabch-s-kolegite-ot-obedineni-patrioti-nyamame-vzaimni-obvineniya.html", "text": "БСП се опитват да направят политическа интрига от събитията в ДАБЧ, с колегите от „Обединени патриоти“ нямаме взаимни обвинения. Това каза председателят на ПГ на ГЕРБ Цветан Цветанов пред журналисти във връзка с ДАБЧ и исканите оставки на вицепремирите Каракачанов и Симеонов, предаде репортер на  Агенция „Фокус“ . Във връзка с казаното от БСП, че ГЕРБ хвърля малкия си партньор на кучетата, Цветанов заяви: „Разбира се, че в тези събития ще се опитат да направят политическа интрига. Всички народни представители, вие видяхте и днес, си говорим с колегите, участваме активно в гласуването и нямаме взаимни обвинения и различия по това държавата да изпълни ангажимента си“.  \r\nОтносно идеята за анкетна комисия за ДАБЧ по инициатива на ДПС, Цветанов заяви, че ГЕРБ и „Обединени патриоти“ са се подписали за създаването й. „Недейте да смятате, че някой иска да прикрива действията на определени институции, които са допринесли или са създали условия за някакви корупционни схеми. Точно за това има парламентарен контрол. Изпълнителна власт има механизми със своите инспекторати, със съответните компетентни институции, които да осъществяват този контрол и там, където има необходимите данни и достатъчно доказателства, за да се пристъпи към реализация. Впоследствие знаем, че съдът определя дали един човек е виновен“, допълни още Цветанов. На въпрос дали има смисъл от такава комисия, след като тече разследване, той обясни, че е имало такива случаи, защото компетентните институции не могат да споделят какви са техните разработки.  \r\nДеница КИТАНОВА", "date": "2018.10.31", "title": "Цветан Цветанов, ГЕРБ: БСП се опитват да направят политическа интрига от събитията в ДАБЧ, с колегите от „Обединени патриоти“ нямаме взаимни обвинения"}
{"url": "http://www.focus-news.net/news/2018/10/31/2584923/dobrich-malchuganite-ot-detska-gradina-zvezditsa-v-grada-igrayat-i-se-uchat-da-sahranyavat-prirodata.html", "text": "Малчуганите от детска градина „Звездица“ в Добрич играят и се учат да съхраняват природата. Това съобщиха от пресцентъра на  Община Добрич . Приключиха дейностите по проект „Играем, трудим се и учим-природата да съхраним“  на ДГ №23 „Звездица“/втора сграда/. Проектът се финансира от Предприятието за управление на дейности по опазване на околната среда в рамките на Националната кампания на тема „Обичам природата - и аз участвам“ на МОСВ. Проектът създаде достъпна и приветлива среда за възпитание и екологично обучение на децата. Обновено е дворното пространство на забавачницата с нови детски съоръжения за игра и отдих - пързалки, люлки, пясъчници, кошчета за разделно събиране на отпадъци. Малките палавници се включиха активно в засаждането на плодни дръвчета и плодни храсти, което им създаде трайни навици за опазване и поддържане на чиста околна среда.", "date": "2018.10.31", "title": "Добрич: Малчуганите от детска градина „Звездица“ в града играят и се учат да съхраняват природата"}
{"url": "http://www.focus-news.net/news/2018/10/31/2584904/ministar-krasimir-valchev-garantirame-neprekasvaemost-na-deynostta-na-nimh-iznenadani-sme-ot-reaktsiyata-na-ban.html", "text": "С разпоредбите гарантираме целостта на НИМХ и непрекъсваемост на дейността му. Това каза на пресконференция министърът на образованието Красимир Вълчев, предаде репортер на  Агенция „Фокус“ . „Изненадани сме от реакцията на БАН. Имаме решение на Общото събрание на БАН, с което принципно приема извеждането на НИМХ от структурата му“, заяви той. „Ако целта на БАН е била да прехвърли кух и нефункциониращ институт, тази цел може да се постигне, ако не предлагаме каквато и да е законова разпоредба“, коментира образователният министър. „Имаме отговорността към това, че НИМХ трябва да продължи да изпълнява безпроблемно дейността си след 1 януари“, обяви Красимир Вълчев.  „Фокус“ припомня:  Учените от БАН обявиха, че са категорично против приемането на текстовете в Бюджет 2019, засягащи НИМХ. Изпратени са писма до образователния министър и парламента с искане те да отпаднат. Учените от БАН настояват НИМХ да се отдели съгласно правилата на Академията, а не със законов акт, в случая бюджета за следващата година. Събира се и подписка за отмяна на текстовете в проектобюджета, в която само за половин ден са се подписали 1000 души. Според законовите разпоредби НИМХ се отделя от БАН като юридическо лице със собствен бюджет и имущество. „Ако текстовете за БАН в проектобюджета се приемат - има Конституционен съд“, заяви председателят на Общото събрание на БАН проф. Евелина Славчева. Тя посочи, че от БАН имат желание казуса с НИМХ да се реши бързо, но след така заложените текстове, доверието е нарушено и процесът ще бъде труден. Засега няма други институти, които да са пожелали да напуснат БАН. Учените обявиха, че ако текстовете се приемат, ще излязат да протестират на улицата.  \r\nБиляна ИВАНОВА", "date": "2018.10.31", "title": "Министър Красимир Вълчев: Гарантираме непрекъсваемост на дейността на НИМХ, изненадани сме от реакцията на БАН"}
{"url": "http://www.focus-news.net/news/2018/10/31/2584917/ansa-pravitelstvoto-na-liguriya-prizova-rim-da-obyavi-izvanredno-polozhenie-v-regiona.html", "text": "Регионалното правителство на Лигурия е поискало от централните власти в Рим да обявят извънредно положение в следствие на екстремните климатични условия, причиняващи големи щети в региона, както и в много други части на Италия, предава информационната агенция  ANSA . \r\nВ разпространено съобщение се пояснява, че ръководителят на администрацията на областта Джовани Тоти е разговарял с Джанкарло Джорджети, отговарящ за кабинета на премиера, и той се е „съгласил за стъпките, които трябва да предприемат\". \r\nОбщо 12 души загубиха живота си в резултат на бурите, които удариха Италия в последните дни. Северозападният регион   Лигурия бе най-силно засегнат от изключително лошото време. \r\nНад 20 000 души останаха без електричество, летището в Генуа остава затворено, а курортите, включително Портофино и Рапало, остават изолирани поради свлачище. Тереза Герова", "date": "2018.10.31", "title": "ANSA: Правителството на Лигурия призова Рим да обяви извънредно положение в региона"}
{"url": "http://www.focus-news.net/news/2018/10/31/2584913/prof-hristomir-branzov-mezhdu-nimh-i-ban-veche-nyama-sporazumenie.html", "text": "Между НИМХ и БАН вече няма споразумение. Това каза на пресконференция бившият директор на НИМХ проф. Христомир Брънзов, предаде репортер на  Агенция „Фокус“ . „Направихме крачка назад в исканията си със споразумението с БАН, с идеята, че така решаваме проблеми на обществото“, посочи той. „В БАН едни решения се променят с други, взимат се трети, затова поискахме да се отделим“, обяви проф. Брънзов. „Не може по такъв начин да се управлява структура като НИМХ“, заяви той. \r\nБиляна ИВАНОВА", "date": "2018.10.31", "title": "Проф. Христомир Брънзов: Между НИМХ и БАН вече няма споразумение"}
{"url": "http://www.focus-news.net/news/2018/10/31/2584925/oblekchavat-se-protsedurite-pri-promyana-na-prednaznachenieto-na-zemedelska-zemya-za-nezemedelski-nuzhdi.html", "text": "Министерският съвет прие промени в Правилника за прилагане на Закона за опазване на земеделските земи и в Наредбата за категоризиране на земеделските земи при промяна на тяхното предназначение. Това съобщиха от  правителствената информационна служба . С промяната се намалява административната тежест за физическите и юридическите лица, които провеждат процедурата за промяна на предназначението на земеделска земя за неземеделски нужди. Отпада и изискването при подаване на искане за  утвърждаване на площадка за проектиране, заинтересованото лице да представя пред комисията проект на подробен устройствен план. \r\nНамалява се административната тежест върху гражданите и бизнеса при определянето на площадка или трасе за нуждите на физическо или юридическо лице върху земи от държавния поземлен фонд. Облекчени ще бъдат и процедурите при включването на земи в границите на урбанизираните територии (населени места и селищни образувания), както и при провеждането на търгове за отдаване под наем или аренда на свободните земи от държавния поземлен фонд. По-лесно ще се осъществява и отдаването на заетите с трайни насаждения земеделски земи от държавния поземлен фонд.", "date": "2018.10.31", "title": "Облекчават се процедурите при промяна на предназначението на земеделска земя за неземеделски нужди"}
{"url": "http://www.focus-news.net/news/2018/10/31/2584920/pazardzhik-sastaveni-sa-aktove-na-sobstvenitsi-na-karutsi-za-nereglamentiran-dobiv-na-pyasak-ot-koritoto-na-reka-maritsa.html", "text": "В града имаме съставени актове на собственици на каруци за нерегламентиран добив на пясък от коритото на река Марица. Това каза за  Радио „Фокус“ – Пазарджик  говорителят на ОДМВР Мирослав Стоянов. Той обясни, че обикновено това са хора от цигански произход, които срещу заплащане добиват незаконно и превозват пясък на различни места, където има частни строежи или ремонтни работи. „През миналата и тази година имаме доста съставени такива актове. В региона регламентирано движение на каруци има основно между малките населени места като с тях се превозват хора и товари. Между отделни села и по общински пътища могат да се видят такива собственици на каруци. По първокласните пътища е забранено движението им, но има участъци от пътната мрежа, където е възможно. Обикновено това са второстепенни пътни отсечки, които свързват населени места, където почти няма трафик“, обясни Стоянов. \r\nВаня НИКОЛОВА", "date": "2018.10.31", "title": "Пазарджик: Съставени са актове на собственици на каруци за нерегламентиран добив на пясък от коритото на река Марица"}
{"url": "http://www.focus-news.net/news/2018/10/31/2584928/odobrena-e-pozitsiyata-na-republika-balgariya-po-delo-na-sada-na-evropeyskiya-sayuz.html", "text": "С протоколно решение Министерският съвет одобри позицията на Република България по дело С-458/18 „Джи Ви Си Сървисиз (България)“ ЕООД на Съда на Европейския съюз. Това съобщиха от  правителствената информационна служба . Позицията е изготвена на основание отправено преюдициално запитване от Административен съд - София - град във връзка с административно дело с жалбоподател „Джи Ви Си Сървисиз (България)“ ЕООД и ответник - директора на дирекция „Обжалване и данъчно-осигурителна практика“ София при Централно управление на Националната агенция за приходите. \r\nСъдът е отправил два преюдициални въпроса, с които по същество иска да се установи дали чл. 2, буква „а“ от Директива 2011/96 относно общата система за данъчно облагане на дружества майки и дъщерни дружества от различни държави-членки (Директивата) следва да се тълкува, че дружество, регистрирано в Гибралтар и дължащо корпоративен данък в Гибралтар, може да се третира като „дружество от държава-членка“ по смисъла на Директивата. \r\nСпоред аргументите в позицията отговорът на преюдициалното запитване би следвало да гласи, че чл. 2, буква „а“ от Директива 2011/96 се тълкува, че регистрираното в Гибралтар дружество не може да се разглежда като „дружество от държава-членка“ за целите на директивата. \r\nКонституирането на България като страна в производството по това дело ще позволи държавата ни успешно да се включи в процеса на правораздаване, осъществяван от Съда на Европейския съюз, с оглед на еднаквото и точно прилагане на правото на Европейския съюз.", "date": "2018.10.31", "title": "Одобрена е позицията на Република България по дело на Съда на Европейския съюз"}
{"url": "http://www.focus-news.net/news/2018/10/31/2584927/shumen-provereni-sa-vsichki-yazoviri-s-visok-i-sreden-risk-v-oblastta.html", "text": "Проверени са всички язовири с висок и среден риск в област Шумен. Това стана ясно по време на Областния съвет за намаляване на риска от бедствия, предаде репортер на  Радио „Фокус“ - Шумен . Доклад за състоянието на водоемите в региона представи Петко Шаренков, заместник областен управител. В областта има 160 язовири, от които 8 държавни, 142 общински и 10 частни. До момента над 90% от водоемите са  проверени от ДА „Метрологичен и технически надзор“. Резултатите от контрола сочат, че облекчителните съоръжения са в изправност, а преливниците са в състояние да преведат евентуални високи води. Язовирите частна и общинска собственост към момента са завирени на сравнително ниски нива и в зависимост от метео обстановката има готовност за предварително източване на водни маси и осигуряване на допълнителни ретензионни обеми. Всички язовири разполагат с актуални аварийни планове. От „Напоителни системи“ докладваха, че всички хидромелиоративни обекти за подготвени за работа при зимни условия. Язовирите са завирени под 70% от общия им обем, а „ Тича“ има  свободен обем от 84 млн куб. метра. При възникване на кризисни ситуации през зимата по обекти, стопанисвани от „Напоителни системи“, дружеството има готовност  за денонощни дежурства и засилено наблюдение по всички съоръжения. \r\nИвелина ИВАНОВА", "date": "2018.10.31", "title": "Шумен: Проверени са всички язовири с висок и среден риск в областта"}
{"url": "http://www.focus-news.net/news/2018/10/31/2584924/otets-stoyan-berbatov-filmat-nachaloto-e-kray-pokazva-mnogo-ot-nedazite-na-savremennoto-ni-obshtestvo.html", "text": "Филмът „Началото е край“ показва много от недъзите на съвременното ни общество. Това каза отец Стоян Бербатов, свещеник от Неврокопската света митрополия след представянето на документалния филм в Благоевград, предаде репортер на  Радио „Фокус“ – Пирин . Според него филмът е направил така, че хората да видят нещо, което се прикрива в нашето общество. „Филмът провокира да се замислим – дали тези неща се случват далеч от нас или не. В разказите на децата се видя, че има липса, смисъл и цел на техния живот. Те чувстват духовна липса, отдавайки се на плътското“, каза още отец Бербатов. Той добави, че филмът кара всеки, който го гледа, да се замисли за смисъла на живота, а не само за материалното. „По-често трябва да гледаме такива филми, защото те ни призовават към отговорност и към това да видим какви сме“, подчерта отец Бербатов. \r\nЛивия НИНОВА", "date": "2018.10.31", "title": "Отец Стоян Бербатов: Филмът „Началото е край“ показва много от недъзите на съвременното ни общество"}
{"url": "http://www.focus-news.net/news/2018/10/31/2584930/kyustendil-turisti-ot-tsyalata-strana-se-vklyuchvat-v-natsionalniya-planinski-travers-osogovo.html", "text": "Туристи от цялата страна се включват в  Националния планински траверс  „Осогово”, предаде репортер на  Радио „Фокус” – Кюстендил . Официалната церемония по посрещането се състоя на площад „Велбъжд” в Кюстендил, където домакините – Туристическо дружество „Осогово”, посрещнаха с питка и мед участниците в инициативата. В програмата участваха Туристическия хор „Осоговско ехо“ и други любители на планината. Инициативата ще продължи до 4 ноември в Осоговската планина.  Инструктори по туризъм, планински водачи и изявени туристи от страната ще участват в националния планински траверс IV категория по НСК „Осогово – 2018”. „Проявата има за цел да повиши квалификацията на кадрите по пешеходен туризъм в методическо, организационно, и техническо отношение. Програмата включва лекции, дискусии и преходи в Осоговската планина”, каза Силвия Михова. „Това е традиционен есенен петдневен поход. Решехме да го направим в Осоговска планина, защото много от хората не са идвали в тази част на България. Това е проява по план на федерацията”, каза Елка Кавъркова – изпълнителен секретар на Българска федерация по туризъм. По думите ѝ програмата включва лекции, дискусии и преходи в Осоговската планина. \r\nВенцеслав ИЛЧЕВ", "date": "2018.10.31", "title": "Кюстендил: Туристи от цялата страна се включват в  Националния планински траверс  „Осогово”"}
{"url": "http://www.focus-news.net/news/2018/10/31/2584926/inzh-stoyan-bratoev-parvite-spirki-na-eksploatatsiya-na-tretiya-lach-na-metroto-shte-se-pusnat-prez-esenta-na-2019-g.html", "text": "Първите спирки на експлоатация на третия лъч на метрото ще се пуснат през есента на 2019 г. От кръстовището на \"Патриарх Евтимий\" и \"Граф Игнатиев\" до кв. \"Красно село\", първите пет станции трябва да тръгнат в края на септември следващата година. Това каза пред журналисти директорът на „Метрополитен“ ЕАД инж. Стоян Братоев, предаде репортер на  Агенция „Фокус“ . \r\nТой обясни, че това са сроковете по графика за проекта. Ижн. Братоев изтъкна, че има доста големи трудности при изпълнението на проекта на третата линия на метрото. „3 километра от линията на метрото минават реки. От участъка на \"Красно село\" и бул. „България“ се откри река, която е на няколко стотин хиляди години. Пясъкът е размит и се налага машините твърде често да сменят зъбците, защото мократа почва ги изяждаше“, каза той. Инж. Братоев обясни, че независимо какви са условия на работа, те трябва да се преодолеят. „Голямо предизвикателство са подпочвените води, геоложките условия. Това се преодолява с конкретни технически мерки“, каза той. Според него най-важното е наличието на човешкия ресурс, и след това са правилните технически решения.  \r\nДаяна ДЮЛГЕРОВА", "date": "2018.10.31", "title": "Инж. Стоян Братоев: Първите спирки на експлоатация на третия лъч на метрото ще се пуснат през есента на 2019 г."}
{"url": "http://www.focus-news.net/news/2018/10/31/2584931/savetat-po-energiyna-sigurnost-odobri-aktualizirane-na-energiynata-strategiya.html", "text": "Съветът по енергийна сигурност към Министерския съвет одобри актуализиране на Енергийната стратегия на Република България до 2020 г. Предложението за промяна на документа бе направено от енергийния министър на основание чл. 4, ал. 2, т. 1 от Закона за енергетиката. Това съобщиха от  правителствената информационна служба . Заседанието на съвета се проведе днес под председателството на заместник министър-председателя Томислав Дончев и в него участваха министърът на енергетиката Теменужка Петкова, представители на Министерствата на външните работи, на финансите, на околната среда и водите, на президентството и други. Като основен мотив за актуализиране на документа се посочва изпълнението на дейности от ключово значение за развитие на газопреносната инфраструктура в Република България.  \r\nСлед 1 януари 2020 г. се очаква значителна промяна в маршрутите на доставка на природен газ през територията на България от Север-Юг на Юг-Север, както и потенциално намаляване на транзитираните през страната количества. Предстои изграждане на ключови инфраструктурни проекти в региона, които ще променят основната посока и маршрути на потоците природен газ. Такива са „Турски поток“, проектите от „Южния газов коридор“, Транс-анадолският газопровод, Транс-адриатическият газопровод, междусистемната връзка Гърция-България, както и проектът за нов терминал за втечнен газ в гр. Александруполис. Българската страна разглежда възможността за участие в проекта за терминал за втечнен природен газ чрез придобиване на акции.  \r\nВ контекста на европейските цели за изграждане на взаимосвързан и единен енергиен пазар, страната ни работи по реализацията на концепцията за газоразпределителен център „Балкан“ на българска територия. Необходима предпоставка за осъществяване на хъба е изграждане на нужната инфраструктура, която да осигури движението на газовите потоци, съгласно подадени от ползвателите заявки. Като основни източници за захранване на газоразпределителния център българската страна разглежда руския природен газ, местен добив от България и Румъния, природен газ от Южния газов коридор, от САЩ, Катар, Алжир, Египет през съществуващи и нови терминали за втечнен природен газ. С цел осигуряване на конкурентен пазар в България и в региона, се предвижда и разработване на платформа за търговия на природен газ.  \r\nВъв връзка с променената среда по отношение на изграждащата се в региона енергийна инфраструктура Съветът по енергийна сигурност одобри актуализацията на стратегията. От стратегическо значение е запазване ключовата роля на България на газовата карта на Европа. С актуализиране на стратегията и предприемане на необходимите стъпки за изграждане на газова инфраструктура ще се гарантира сигурността и диверсификацията на доставките на природен газ, както за България, така и в региона.", "date": "2018.10.31", "title": "Съветът по енергийна сигурност одобри актуализиране на Енергийната стратегия"}
{"url": "http://www.focus-news.net/news/2018/10/31/2584932/aktsenti-v-predavaneto-belovo-gradat-na-trite-planini-na-radio-fokus-pazardzhik.html", "text": "Днешното издание на съвместното предаване „Белово – градът на трите планини” на  Радио „Фокус“ – Пазарджик  и Община Белово ще посветим на предстоящия Ден на народните будители, който отбелязваме на 1 ноември. За инициативите по този повод, които организира Центърът за подкрепа за личностно развитие и музейната сбирка в града ще чуете повече от директора на Центъра Катя Ванчева и Севдалина Попова, старши експерт „Музейно дело“ в Общината. В предаването ще чуете и децата, които посетиха музейната сбирка и имаха възможност за видят интересна презентация за будителите от Беловския край. Във втората част на днешното издание ще ви разкажем за един от известните жители на Голямо Белово – Евстатий Пелагонийски, който е и един от народните будители в този район. Предаването „Белово – градът на трите планини“ се излъчва всяка сряда по Радио „Фокус“ – Пазарджик от 15.00 до 16.00 часа. Телефоните за връзка със студиото са 0885 606692 и 034 420020. Водещ на предаването е Ваня Николова.", "date": "2018.10.31", "title": "Акценти в предаването „Белово – градът на трите планини” на Радио „Фокус“ – Пазарджик"}
{"url": "http://www.focus-news.net/news/2018/10/31/2584935/sliven-denyat-na-narodnite-buditeli-shte-bade-otbelyazan-v-grada-s-obshtogradsko-tarzhestvo-i-mladezhka-diskusiya.html", "text": "Денят на народните будители ще бъде отбелязан в Сливен с общоградско тържество и младежка дискусия на тема „Будителят си ти“. Това съобщиха от пресцентъра на  Община Сливен . Общоградското тържество по повод празника на народните будители ще започне в 11.00 часа на площад „Хаджи Димитър“. Ще бъде поднесен гирлянд на паметника на Хаджи Димитър и сливенските възрожденци. Малко по-късно, кметът Стефан Радев ще се срещне с новоназначени учители от Сливен. \r\nПрограмата продължава на 8 и 9 ноември с Табакови научни четения „Местни културни и музейни стратегии“. \r\nОрганизатори на тържествата са Община Сливен, Регионален исторически музей „Д-р Симеон Табаков“ и Младежки дом – Сливен.", "date": "2018.10.31", "title": "Сливен: Денят на народните будители ще бъде отбелязан в града с общоградско тържество и младежка дискусия"}
{"url": "http://www.focus-news.net/news/2018/10/31/2584936/plovdiv-blizo-1-000-prestapleniya-sa-registrirani-na-teritoriyata-na-oblastta-prez-mesetsite-septemvri-i-oktomvri.html", "text": "914 престъпления са регистрирани на територията на Пловдивска област за времето от 1 септември до 22 октомври. Това каза на брифинг старши комисар Атанас Илков, директор на Областната дирекция на МВР в Пловдив, предаде репортер на  Радио „Фокус“ – Пловдив . 383, или 31% от престъпленията, са разкрити. 342 лица са привлечени като обвиняеми за извършени престъпления. За отчетния период са регистрирани общо 321 кражби, 8 грабежа, 22 измами и 16 случая на противозаконно отнемане на моторно превозно средство. 81 са случаите, при които полицията е установила лица, притежаващи и разпространяващи наркотични вещества. \r\n„През този период служителите от отдел „Криминална полиция“ са провели 13 специализирани полицейски операции, като 5 от тях са по линия на наркоразпространението. Задържани са 15 лица, иззети са над 1500 грама амфетамини, 30 таблетки екстази, над 300 грама хероин и над 160 грама марихуана. По линия на противозаконното отнемане на моторно превозно средство имаме задържано едно лице и 5 моторни превозни средства, които са обект на престъпно посегателство. По линия на престъпленията против собствеността са задържани петима извършители на кражби, един от които е така гастролиращо лице. По линия на грабежите, има е разкрит един грабеж. По отношение на престъпленията по пътищата, има задържано едно лице от румънски произход – извършител на измама. По линия на „Икономическа полиция“, може да започнем с  голямата операция в началото на септември, при която бяха иззети 3 700 000 цигари, 42 тона тютюн. Извън тази операция, по време на специализирани полицейски операции, са иззети 60 000 къса цигари и над 300 килограма тютюн. Образувани са 20 досъдебни производства и 29 преписки, съставени са 4 акта за установяване на административни нарушения. През последните два месеца бяха проведени и специализирани полицейски операции по отношение на марките. Образувани са 8 досъдебни производства, иззети са над 400 артикула от маркови стоки, които да приобщени като веществени доказателства по образуваните производства. Това са мероприятия, проведени на територията на градовете Пловдив и Първомай“, каза директорът на Областната дирекция на МВР в Пловдив старши комисар Атанас Илков. \r\nТой посочи още, че през месеците септември и октомври са зачестили случаите на кражби на  велосипеди на територията на Пловдив. „В рамките на тези два месеца кражбите на велосипеди са над 30. Задържано е лице, извършител на кражбите. Част от велосипедите са намерени на територията на град Разлог. Лицето е с мярка за задържане от 72 часа. На по-късен етап ще стане ясно дали същият ще има постоянна мярка „задържане под стража“, обясни старши комисар Атанас Илков. \r\nТони МИХАЙЛОВ", "date": "2018.10.31", "title": "Пловдив: Близо 1 000 престъпления са регистрирани на територията на областта през месеците септември и октомври"}
{"url": "http://www.focus-news.net/news/2018/10/31/2584937/kyustendil-v-grada-se-provede-zasedanie-na-oblastniya-savet-za-namalyavane-na-riska-ot-bedstviya.html", "text": "В града се проведе заседание на областния съвет за намаляване на риска от бедствия, предаде репортер на  Радио „Фокус” – Кюстендил . Заседанието се състоя в залата на Областна администрация – Кюстендил. То бе свикано и председателствано от страна на областния управител Виктор Янев. В рамките на заседанието служители на Главна дирекция „Пожарна безопасност и защита на населението представиха националната стратегия за намаляване на риска от бедствия. Участниците в съвета бяха запознати с указанията за разработването и готовността за изпълнението на плановете за защита при бедствия и степента на изпълнение за обучение на доброволците и възможностите за приемане на нови членове. На заседанието, председателствано от областния управител Виктор Янев, присъстваха представители на общините от Кюстендилска област, ръководители на местни и регионални структури, имащи отношение към действията при възникнали бедствени ситуации. Специален гост на заседанието бе Инго Ендрик Ланкау – почетен консул на България в Германия и пожарникар – доброволец. Той е и дългогодишен преподавател по направление на пожарната и аварийна безопасност и е  водещ специалист по учебните дисциплини пожаро-техническа експертиза и противопожарна техника. \r\nВенцеслав ИЛЧЕВ", "date": "2018.10.31", "title": "Кюстендил: В града се проведе заседание на Областния съвет за намаляване на риска от бедствия"}
{"url": "http://www.focus-news.net/news/2018/10/31/2584939/dimitar-petrov-e-opredelen-za-izpalnyavasht-funktsiite-administrativen-rakovoditel-na-spetsializiranata-prokuratura.html", "text": "Прокурорската колегия на Висшия съдебен съвет отмени решението си по протокол № 20/17.07.2018 г., с което Даниела Начева бе определена за и.ф. административен ръководител на Специализираната прокуратура и определи Димитър Франтишек Петров, заместник на административния ръководител за изпълняващ функциите „административен ръководител“. Това съобщиха от пресцентъра на  ВСС . Той е предложен от Иван Гешев – заместник главен прокурор при ВКП. Прокурор Петров има над 17 години юридически стаж и е заемал последователно длъжностите: следовател в Окръжен следствен отдел – Силистра; следовател в Столична следствена служба; прокурор в Районна прокуратура – София; прокурор в Софийска районна прокуратура, командирован в Софийска градска прокуратура. От 19.03.2018 г. и към настоящия момент е заместник на административния ръководител на Специализираната прокуратура. \r\nНа предходното си заседание Прокурорската колегия отложи разглеждането на предложението за определяне на и.ф. административен ръководител, за да бъдат изслушани заместниците на административния ръководител на Специализираната прокуратура. Междувременно във връзка с писмо до главния прокурор на Република България от Йордан Стоев – член на Прокурорската колегия, изслушването бе отложено. В писмото си Йордан Стоев е изразил категорично несъгласие с приетото решение като е посочил, че процедурата за изпълняващ функциите на административен ръководител, както и тази за назначаване на заместник на административния ръководител, не предвижда изслушване на тези лица пред Прокурорската колегия. Господин Стоев е предложил да се преразгледа решението на Прокурорската колегия по т. 14 от протокол № 27/24.10.2018 г., както и да се оттегли отправената покана до заместниците на административния ръководител на Специализираната прокуратура. \r\nНа 10.10.2018 г. прокурор Начева е депозирала молба с искане да бъде освободена по лични причини от длъжността и.ф. „административен ръководител“.", "date": "2018.10.31", "title": "Димитър Петров е определен за изпълняващ функциите административен ръководител на Специализираната прокуратура"}
{"url": "http://www.focus-news.net/news/2018/10/31/2584921/ministar-krasimir-valchev-podpisal-sam-pismo-preduprezhdavayki-ban-za-posledstviyata-ot-deystviyata-im.html", "text": "Подписал съм писмо, предупреждавайки БАН за последствията от техните действия. Това каза на пресконференция министърът на образованието Красимир Вълчев, предаде репортер на  Агенция „Фокус“ . „Логично ли е БАН да отказва прехвърляне на публична собственост, използвана за публични цели“, попита той. „БАН отказва да прехвърли метеорологични станции. За какво са му на БАН“, коментира Красимир Вълчев. „Не искам да ощетявам БАН. Академията няма да бъде ощетена с нито един човек“, заяви той. „Ако се приемат промените, НИМХ ще бъде институт по Закона за администрацията“, посочи образователният министър и уточни, че така за НИМХ няма да има самостоятелен закон. \r\nБиляна ИВАНОВА", "date": "2018.10.31", "title": "Министър Красимир Вълчев: Подписал съм писмо, предупреждавайки БАН за последствията от действията им"}
{"url": "http://www.focus-news.net/news/2018/10/31/2584940/vidin-skimirashti-ustroystva-sa-zadarzhani-pri-mitnicheska-proverka-v-rayona-na-dunav-most-2.html", "text": "Мобилен екип на Митница „Лом\", съвместно с Гранична полиция, задържаха пакет със скимиращи устройства за банкови карти, транспортиран с лек автомобил за страна от Западна Европа. Това съобщиха от пресцентъра на  Агенция „Митници“ . Автомобилът, с българска регистрация, в който пътували двама български граждани, е спрян за проверка около 10 часа сутринта на 27 октомври 2018 г. в района на „Дунав мост 2\". Пътниците казали, че отиват на работа в страна от ЕС. При извършения щателен оглед на автомобила, митническите служители  откриват подозрителен пакет, укрит в арматурното табло. Оказало се, че в пакета има 3 комплекта „уста\" за банкомат,  оборудвани с електроника за сканиране на кодовете на банкови карти, пластики и други електронни компоненти, използвани за скимиране на банкомати. \r\nПо случая в ГПУ - Видин е образувано досъдебно производство.", "date": "2018.10.31", "title": "Видин: Скимиращи устройства са задържани при митническа проверка в района на „Дунав мост 2“"}
{"url": "http://www.focus-news.net/news/2018/10/31/2584934/dots-valentina-todorova-institut-po-okeanologiya-varna-estestvena-osobenost-na-cherno-more-e-nalichieto-na-serovodoroden-sloy-na-dalbochina-pod-150-200-metra.html", "text": "Особеност на Черно море е наличието на сероводороден слой на дълбочина под 150 - 200 метра. Това каза в интервю за  Радио „Фокус“ – Варна  доц. д-р Валентина Тодорова, заместник-директор по научноизследователска дейност на Института по океанология във Варна, по повод Международния ден на Черно море, който се отбелязва на 31 октомври. „Това е естествена особеност на Черно море и се дължи на това, че повърхностните води са по-сладки и по-леки, а по-дълбоките води са по-солени и по-тежки и това затруднява движението на водните маси във вертикална посока – охладените повърхностни води не могат да потънат до голяма дълбочина и по този начин да внесат кислород“, допълни доц. д-р Валентина Тодорова. По думите ѝ изчезването на кислорода на определена дълбочина поради тази затруднена вертикална циркулация на водите води до анаеробни условия. „В тези анаеробни условия се развиват микроорганизми, които в своя метаболизъм отделят сероводород при разлагането на органичната материя, която постъпва от повърхността към дъното и така в течение на последните десет хиляди години – последният етап от развитието на съвременния черноморски басейн, са довели до формиране на сероводородна зона от 150 метра дълбочина до най-големите дълбочини над 2 200 метра“, отбеляза доц. д-р Валентина Тодорова. \r\nМарияна ВАЛЕНТИНОВА", "date": "2018.10.31", "title": "Доц. Валентина Тодорова, Институт по океанология – Варна: Естествена особеност на Черно море е наличието на сероводороден слой на дълбочина под 150 - 200 метра"}
{"url": "http://www.focus-news.net/news/2018/10/31/2584941/varna-visokoprohodimi-pozharni-avtomobili-shte-okazvat-pomosht-na-grazhdanite-v-oblastta-prez-zimnite-mesetsi.html", "text": "Високопроходими пожарни автомобили ще оказват помощ на гражданите във всяка от осемте районни противопожарни служби във Варненско през зимните месеци. Това каза на пресконференция днес началникът на Регионалната дирекция по пожарна безопасност и защита на населението (РДПБЗН) комисар Тихомир Тотев, предаде репортер на  Радио „Фокус“ – Варна . По думите му звеното във Варна има готовност да помага през зимния период. Службата по пожарна безопасност разполага с 3 верижни машини, като едната предстои да бъде преместена в Община Аксаково, а останалите две ще са в местността „Малка чайка“, където е секторът по специализирани оперативни дейности. За всяка от осемте районни служби на територията на областта са осигурени минимум по един или два пожарни автомобила с висока проходимост. „Това ще гарантира по-добро обслужване на населението при влошена метеорологична обстановка. Проверени са плановете за събиране на свободния от дежурства състав. Напомням на гражданите, това е общ проблем, който се наблюдава през последните години, че не се изпълняват разпорежданията на кметовете и спасителните екипи“, допълни комисар Тотев. Той предупреди, че преди път в зимни условия гражданите трябва да напълнят резервоарите на автомобилите си с гориво, да се запознаят с метеорологичната обстановка и със забраните, а ако не им се налага – да не пътуват. \r\nДиана СТОЕВА", "date": "2018.10.31", "title": "Варна: Високопроходими пожарни автомобили ще оказват помощ на гражданите в областта през зимните месеци"}
{"url": "http://www.focus-news.net/news/2018/10/31/2584944/balgarskata-administratsiyata-preustanovyava-hartieniya-obmen-na-dokumenti.html", "text": "От 1 ноември 2018 г. българската администрация преустановява хартиения обмен на документи. Повече от 700 централни, областни и общински структури преминават към изцяло електронен документооборот помежду си. Това съобщиха от  правителствената информационна служба . Мярката, заложена в законодателството, ще доведе до 6-кратно увеличение на ефективността на административния обмен. На годишна база се очаква да бъдат спестявани повече от 100 тона хартия, значително да намалеят разходите за закупуването й, както и за печатни консумативи, куриерски услуги и др. \r\nКъм края на октомври т.г. 719 са реалните участници в Системата за електронен обмен на съобщения (СЕОС), чрез която се осъществява електронният документооборот.  Това е първата приложена на национално равнище всеобхватна мярка за премахване на хартиената администрация, както и една от основните за намаляване на административната тежест за гражданите, бизнеса и за самите администрации.  \r\nЕлектронният обмен на документи е сигурен и се извършва в контролирана среда, а документите са гарантирани с електронен подпис. Това позволява да бъде проследено точното време на изпращане, получаване и регистриране на документа. По този начин се повишава контролът върху институциите както от страна на потребителите, така и между самите администрации.", "date": "2018.10.31", "title": "Българската администрацията преустановява хартиения обмен на документи"}
{"url": "http://www.focus-news.net/news/2018/10/31/2584942/hurriyet-turskite-sili-sa-razmenili-ogan-sas-siriyskite-kyurdi-po-granitsata.html", "text": "Турските сили са разменили огън със сирийските кюрди по границата, съобщава вестник  Hurriyet . \r\nВ резултат на обстрела са ликвидирани четирима членове на подкрепяните от САЩ „Отряди за народна самоотбрана“. Шестима други членове са ранени. Уточнява се, че от югоизточната турска провинция Шанлъурфа са изстреляни ракети по протежение на сирийската граница, които са паднали в района на Кобани.  \r\nСамо ден по-рано президентът на Турция Реджеп Тайип Ердоган обеща победа над „Отрядите за народна самоотбрана“ и „Ислямска държава“ в Сирия, като отправи обвинения към „властта, която използва терористични групировки като лост“ в разкъсаната от война държава, за да постигне амбициите си в региона. \r\n„Властта, която използва всички терористични организации безразборно като лост за постигане на целите си в региона, сега се опитва да възпроизведе тази отвратителна игра\", заяви Ердоган пред депутатите в парламента. Той не посочи коя „власт“ визира, но подчерта, че тя се опитва да „възкреси“ „Ислямска държава“ в Сирия. \r\nЕрдпоган обяви също, че военните на страната са завършили подготовката за операция на източния бряг на река Ефрат. \r\n„Ще смажем терористичните групировки с по-ефективни операции\", категоричен бе Ердоган пред членове на парламентарната група на управляващата „Партия на справедливостта и развитието“. Лидерът на Анкара увери, че турската армия ще унищожи всички огнища на тероризъм на изток от Ефрат. „Завършихме всички наши подготовки, планове и програми по въпроса“. \r\nСъщевременно той подчерта, че Турция не може „да погледне към бъдещето с увереност, без да разреши сирийския въпрос\". Тереза Герова", "date": "2018.10.31", "title": "Hurriyet: Турските сили са разменили огън със сирийските кюрди по границата"}
{"url": "http://www.focus-news.net/news/2018/10/31/2584945/d-r-emil-kabaivanov-kmet-na-karlovo-nad-20-mashini-za-zimnoto-poddarzhane-sa-na-razpolozhenie-v-obshtinata.html", "text": "Над 20 машини ще бъдат на разположение за зимното поддържане на Община Карлово. Това каза за дневния блок „Добър ден“ на  Радио „Фокус“  кметът д-р Емил Кабаиванов за готовността и пътната инфраструктура на прага на зимния сезон. „Прегледаната техника и проверените маршрути гарантират, че общината ще се справи със зимната обстановка. Необходимото количество сол, пясък и химически гранули са осигурени. Преди 2 години имаше една тежка зима, в която изведнъж в цяла България свърши солта и пясъка. Много общини се оказаха „в прегръдката на ледената зима“ тогава. По заледените пътища вървеше техника, която не можеше да разбие леда. За да не допускаме подобна ситуация сега, искаме цялото количество пясък и сол да бъдат осигурени преди началото на зимния сезон“, обясни д-р Емил Кабаиванов. Той каза още, че Общините Карлово и Троян си взаимодействат за убеждаване на държавата за ползата от прохода Троян- Кърнаре и през зимния сезон. Проходите, които се поддържат целогодишно са Шипченския,  Хаинбоаз и Върбишкия, уточни той. Те обаче не са достатъчни, особено ако икономическата активност в България се увеличи, допълни кметът на Карлово.", "date": "2018.10.31", "title": "Д-р Емил Кабаиванов, кмет на Карлово: Над 20 машини за зимното поддържане са на разположение в общината"}
{"url": "http://www.focus-news.net/news/2018/10/31/2584929/alsat-m-makedoniya-oshte-edin-visokopostaven-chlen-na-vmro-dpmne-podade-ostavka-ot-rakovoden-post.html", "text": "По примера на председателят на Съюза на жените на ВМРО-ДПМНЕ Даниела Рангелова, оставка подаде и Лука Кържаловски, лидер на Съюза на младите сили на ВМРО-ДПМНЕ, предава излъчващият на албански език скопски телевизионен канал  „Алсат-М“ . \r\nКържаловски обясни, че е разочарован от действията на своята партия и заяви, че отбелязва непрекъснатото влошаване на отношенията с ключови международни фактори, които, както сам пише - „оказват огромно влияние върху политическия живот в нашата страна и в по-широкия балкански регион, независимо дали искаме да го признаем или не“.  Тереза Герова", "date": "2018.10.31", "title": "„Алсат-М“ (Македония): Още един високопоставен член на ВМРО-ДПМНЕ подаде оставка от ръководен пост"}
{"url": "http://www.focus-news.net/news/2018/10/31/2584948/pametnata-kniga-balgarskata-sportna-slava-beshe-predstavena-v-narodnoto-sabranie.html", "text": "Паметната книга „Българската спортна слава“ беше представена в Народното събрание. Това съобщиха от пресцентъра на  Народното събрание . Автори на произведението са доайените в спортната журналистика Михаил Делев и Асен Минчев. С богат снимков материал и информация са описани пътя и славните мигове на родните спортисти от 1949 г. до наши дни.  \r\nПредседателят на Народното събрание Цвета Караянчева изрази готовността на законодателната институция винаги да помага на българския спорт и спортна журналистика. По думите й олимпийските, световните и европейските шампиони и медалисти трябва да останат в сърцата на хората и никога да не бъдат забравяни.   \r\nТази книга е библиографско бижу и описаните в нея велики мъже и жени заслужават това, отбеляза председателят на парламентарната Комисия по въпросите на децата, младежта и спорта Славчо Атанасов. Според него книгата ще бъде от полза на подрастващите, които в момента се занимават със спорт, да намерят своите кумири и да повторят постиженията им. Славчо Атанасов постави акцент и върху приоритетите на българския парламент в тази сфера, сред които е приетият изцяло нов Закон за физическото възпитание и спорта, както и увеличението на средствата за спорт в държавния бюджет за следващата година.  \r\nПредседателят на Комисията по икономическа политика и туризъм Петър Кънев подчерта, че книгата „Българската спортна слава“ е уникален продукт като съдържание и изпълнение, в който присъстват най-големите имена в българската спортна история.  \r\nСпортният журналист Михаил Делев сподели, че книгата е замислена като визитна картичка на България. Ние много добре знаем какво е спортът по света и какво означава името на страната ни, добави той. Съавторът на паметната творба Асен Минчев каза, че написването й е плод на близо две години усилия и неуморна работа.  \r\nКнигата за най-големите български спортни постижения разказва за спечелените от наши сънародници медали от олимпийски игри, световни и европейски първенства, които за изследвания период са над 4600. По време на разговора беше отбелязано, че библиотеката на Народното събрание и всички парламентарни групи ще получат копия от произведението.", "date": "2018.10.31", "title": "Паметната книга „Българската спортна слава“ беше представена в Народното събрание"}
{"url": "http://www.focus-news.net/news/2018/10/31/2584938/evgeni-krusev-zam-kmet-na-sofiya-tramvaynoto-dvizhenie-po-ul-graf-ignatiev-shte-bade-pusnato-v-sredata-na-noemvri.html", "text": "Срокът на пускане на трамвайното движение по ул. „Граф Игнатиев“ е по средата на месец ноември. Силно сме зависими от метеорологичните условия. Това каза пред журналисти зам.-кметът по направление „Транспорт и транспортни комуникации“ Евгени Крусев, предаде репортер на  Агенция „Фокус“ . Той обясни, че след нареждането на настилката в областта на релсовия път, трябва да се направи фугиране на площта между паважа и релсите. „Това ще се прави със специална машина, с битомна смес, която изисква конкретни времеви условия“, каза той, като изтъкна, че релсовият път към момента е изпълнен над 80%. Крусев посочи, че се прави всичко възможно трамвайното движение да бъде възстановено в най-скорошни срокове.   \r\nДаяна ДЮЛГЕРОВА", "date": "2018.10.31", "title": "Евгени Крусев, зам.-кмет на София: Трамвайното движение по ул. „Граф Игнатиев“ ще бъде пуснато в средата на ноември"}
{"url": "http://www.focus-news.net/news/2018/10/31/2584949/ministar-krasimir-valchev-dimka-mihaylova-e-naznachena-za-direktor-na-tsentara-za-razvitie-na-choveshkite-resursi-na-myastoto-na-osvobodenata-tatyana-kalkanova.html", "text": "Димка Михайлова е назначена за директор на Центъра за развитие на човешките ресурси, на мястото на освободената Татяна Калканова. Това каза на пресконференция министърът на образованието Красимир Вълчев по повод оставката на директора на Центъра за развитие на човешките ресурси Татяна Калканова от 30 октомври заради съмнения за източване на европейски средства, предаде репортер на  Агенция „Фокус“ . „За Димка Михайлова има подаден сигнал. Проверихме го и той не се потвърди. Сигналът е, че не е отчела средства. Във връзка с някои от констатираните нарушения в центъра имаме съмнения, че сигналът е целенасочено подаден срещу нея“, обясни той. „По отношение на Центъра за развитие на човешките ресурси в последните месеци сме имали 2 сигнала. Реагирали сме и на двата. Единият получихме анонимно“, посочи Красимир Вълчев. „Първият сигнал беше за класиран проект на професионална гимназия, но неполучил финансиране. Проектът е бил класиран неправомерно, сигналът се потвърди“, заяви министърът. „Другият, неофициалният, беше за конфликт на интереси при оценители. Веднага възложих проверка. Потвърди се такъв конфликт, въпреки че дефиницията е спорна. Става въпрос за двама души, които към момента на оценителния процес не са били съпруг и съпруга, после са станали такива“, поясни Красимир Вълчев. „Все още чакам окончателния доклад на инспектората. Ще вземем решение дали да уведомим други органи. Доколкото това е индикатор за измама, би следвало да се сезират и други органи“, каза още той. \r\nБиляна ИВАНОВА", "date": "2018.10.31", "title": "Министър Красимир Вълчев: Димка Михайлова е назначена за директор на Центъра за развитие на човешките ресурси, на мястото на освободената Татяна Калканова"}
{"url": "http://www.focus-news.net/news/2018/10/31/2584947/vitseprezidentat-iliyana-yotova-v-136-ou-v-sofiya-bez-uchitelite-nyama-da-ya-ima-balgarskata-natsiya.html", "text": "Без вас, учителите, няма да я има българската нация. Вие предавате не само знание, вие възпитавате в добродетели, изграждате личности. Често чувате колко е важна ролята ви, но в същото време оставате недооценени от българската държава и общество. С тези думи вицепрезидентът Илияна Йотова се обърна към учителския колектив и ръководството на 136 ОУ „Любен Каравелов“ в София, съобщиха от  прессекретариата на държавния глава.   По повод Деня на народните будители вицепрезидентът посети учебното заведение, където учениците са основно от ромски произход. \r\n„Ще перифразирам един мислител, който казва, че не е важно само да запълниш паметта с наука и знания, по-важно е да възпиташ разум и съвест. Точно това правите вие“, изтъкна Илияна Йотова. \r\n„Думата будител я няма в нито един друг език. Тя не се свързва само с просвещаване и образование, но и с патриотизъм, с националноосвободителните ни борби“, отбеляза вицепрезидентът.  По думите на Илияна Йотова съвременните будители не са само в сферата на науката и културата. „Това са хората, които имат отношение към нашето добруване и към това да я има България“, изтъкна вицепрезидентът. \r\nС послание да знаят и помнят древната 13-вековна история на България се обърна Илияна Йотова към учениците. „Не е достатъчно само да знаете биографиите на славните ни герои и велики личности, но и да се учите от добродетелите, които ги водеха и които ни завещаха“, посочи вицепрезидентът. „Бъдете горди, че сте българи“, призова Илияна Йотова. \r\nПо-късно вицепрезидентът разговаря с ръководството и учителския колектив на 136 ОУ „Любен Каравелов“. Директорката Галина Сахиева запозна Илияна Йотова с механизма, който са разработили с колектива, за да привличат повече деца от ромски произход в класните стаи. Заедно с медиатори от ромски произход учителите събират децата директно от домовете им и ги водят в училище. Изключително труден, на моменти почти невъзможен, е процесът на убеждаване на родителите, че образованието е важно и техните деца трябва да посещават учебни занятия. \r\n„Ние първо възпитаваме, учим на навици тези деца, а едва след това ги образоваме“, посочиха учителите. Необходима е и активна работа с родителите, които в по-голямата си част са неграмотни. \r\nСпоред учителите процесите на интеграция не са успешни. Общо бе мнението, че програмите за интеграция не работят, те са само безрезултатно усвояване на средства. Проблемът е много сложен. Той се корени и в нравите на ромските общности, и в отношението към тях на останалата част от българското общество. Едните продължават да се капсулират, другите продължават да отхвърлят и отричат. \r\n„Всички училища трябва да поемат отговорността по интеграция на децата от ромски произход, за да не се пренася капсулата от тяхната общност след това и в училището“, отбелязаха преподавателите. \r\nТема на разговора бе и подкопаването на авторитета на учителя.  Учителският колектив сподели огорчението си от различния статут, които имат те и училища като тяхното сред останалите колеги. „Чувстваме се сами. Не чувстваме подкрепа. Трябва да се чува за добрия пример“, посочиха те. Друг основен проблем е и липсата на добре подготвени кадри за учителската професия. \r\n„Вашата дейност се нуждае от повече публичност. Това, което всекидневно правите, е геройство и за него трябва да се чува“, отбеляза вицепрезидентът. По думите на Илияна Йотова държавата трябва да влезе в ролята си по всички тези проблеми. \r\nВицепрезидентът предложи организирането на национални срещи съвместно с образователното министерство, чиято основна тема да бъде приобщаващото образование. На тях трябва да се обсъдят необходимите промени в дългосрочен план.", "date": "2018.10.31", "title": "Вицепрезидентът Илияна Йотова в 136 ОУ в София: Без учителите няма да я има българската нация"}
{"url": "http://www.focus-news.net/news/2018/10/31/2584946/namalyavaneto-na-maksimalnata-suma-pri-terminalite-za-zalozi-shte-se-zabavi.html", "text": "Наземните терминали за залози и игри не са сред най-популярните начини за поставяне на залози у нас, но са доста известни във Великобритания. По-запознатите то вас може би са наясно, че всички големи тенденции в хазартния сектор произлизат точно от Острова. Там са позиционирани и най-голям брой оператори, както и там са най-големите и популярни онлайн букмейкъри. По-рано тази година беше предприето решение за намаляване на максималния залог при въпросните терминали, но се оказа, че решението ще влезе в сила по-късно от очакваното. \r\nПрез Май 2018 година правителството на Великобритания реши да намали максимално позволения залог при терминалите за залози. Сумата, която в момента е актуална като максимална, е в размер на 100 британски лири. С новия закон обаче тази сума ще се намали драстично и вече ще бъде едва £2. Очакванията бяха промените да влязат в сила от Април 2019 година, но в момента става ясно, че те ще се забавят и ще бъдат активни най-рано през Октомври 2019. \r\nСпециалистите в областта посочват, че предприетите мерки са нужни за ограничаването на хазартно зависимите потребители. С оглед на факта, че терминалите за залози са локални машини, остава въпросът какво ще се случи с онлайн сайтовете за залози. При тях също има ограничения за всеки залог, който потребител може да постави, но тези ограничения са доста високи. При оператора bet365 например има лимити на залога за различните спортове и игри, като тези лимити могат да се различават при различните потребители на компанията. \r\nТака наречените бетинг терминали за залози с фиксирани коефициенти не са популярни у нас. Все пак те съществуват. Онлайн анализаторите от Efirbet, които споделят своя експертен опит за всички водещи букмейкъри у нас, отбелязват наличието на подобни терминали от компанията Efbet. Те съществуват на доста малко места в страната и не са чак толкова популярни. Все пак обаче, след време можем да очакваме същите мерки да ги застигнат. У нас далеч по-предпочитани си остават залозите в онлайн сайтовете на операторите или в локалните пунктове. Малко са и компаниите, които съчетават двете направления и за които могат да се наложат подобни ограничения за максималния залог. Един от най-новите родни оператори, който предоставя и различни   промоции за своите спортни и казино потребители, също разполага с онлайн сайт и казина в страната. Друг такъв е доста по-познатият Winbet, който вече има доста години опит зад гърба си. Всички те обаче едва ли ще бъдат засегнати от мерките, понеже те ще бъдат актуални само във Великобритания или поне ще бъде така на първо време. За момента не се очакват подобни регулации в България. \r\nОсновната цел на новата регулация е да се ограничат залози и с това да се намали рискът от развитие на хазартна зависимост. Все повече хора във Великобритания страдат от подобно заболяване, а се смята, че именно терминалите за залози с фиксирани коефициенти носят най-голяма вина. Те няма да бъдат премахнати, но ще се ограничи максималната сума на един залог. Така, ако един играч преди е можел да заложи 100 паунда наведнъж, сега ще може да постави максимум 2 лири. Това означава, че ще трябва да направи 50 максимални залога, за да загуби същата сума, която може да загуби с 1 залог. До голяма степен, идеята е добра, но все още не е явна на практика, за да се отчетат резултатите от нея. \r\nДействието за намаляване на максималната сума на залога е само малка част от всички предприети мерки, които правителството на Великобритания извърши в последно време. Хазартната индустрия се слави с огромно влияние на Острова и е нормално притесненията да стават все повече. Целта на органите на реда и индустрията е да се намали значително броят на хазартно зависимите и да се създадат адекватни мерки за справяне с проблема в бъдеще. Доста неща вече бяха изпълнени, остава да се реализират и бъдещите планове, за да се отчетат резултатите от всички тези промени и регулации.", "date": "2018.10.31", "title": "Намаляването на максималната сума при терминалите за залози ще се забави"}
{"url": "http://www.focus-news.net/news/2018/10/31/2584943/petya-korovska-obshtina-smolyan-v-obshtinata-nyama-registrirani-karutsi.html", "text": "В Община Смолян няма регистрирани каруци. Това каза за  Радио „Фокус“ – Смолян  Петя Коровска, главен експерт „Транспорт“ в Общината. По думите ѝ съгласно приетият план за организация на движението, в Смолян няма пътища, по които тези превозни средства да се движат, от друга страна по презумпция кметът би трябвало да ги регистрира и те да плащат за издаване на регистрационни табели. „Пътищата в община Смолян са отворени за обществено ползване, но не и за превозни средства с животинска тяга“, уточни Коровска. Тя допълни, че собствениците на каруците са длъжни по регламент в Закона да се регистрират, но той се спазва, когато в града е разрешено да се движат превозни средства с животинска тяга. „Като това е забранено, както е в община Смолян, те няма как да се регистрират. По тази презумпция не е прието в наредбата на общината да има и такава такса. В общините, в които е по-популярно движението на превозни средства с животинска тяга, собствениците им попълват заявление по образец, след което получават табела от общината“, каза още експертът. \r\nНели ГЕРГЬОВСКА", "date": "2018.10.31", "title": "Петя Коровска, Община Смолян: В Общината няма регистрирани каруци"}
{"url": "http://www.focus-news.net/news/2018/10/31/2584951/blagoevgrad-otkachilo-se-remarke-na-tovaren-avtomobili-ogranichava-dvizhenieto-na-izhoda-na-grada-pri-benzinostantsiyata.html", "text": "Откачило се ремарке на товарен автомобили ограничава движението на изхода на Благоевград при бензиностанция от голяма търговска верига, съобщи  слушател на Радио „Фокус“ – Пирин . На място има екипи на полицията, като се прави опит ремаркето да бъде изведено от пътя.", "date": "2018.10.31", "title": "Благоевград: Откачило се ремарке на товарен автомобили ограничава движението на изхода на града при бензиностанцията"}
{"url": "http://www.focus-news.net/news/2018/10/31/2584952/prezidentat-rumen-radev-strategicheskoto-partnyorstvo-mezhdu-balgariya-i-azerbaydzhan-e-osnova-za-mnogo-po-aktivno-satrudnichestvo-v-ikonomikata-i-energetikata.html", "text": "Задълбочаването на двустранното сътрудничество между България и Азербайджан в областта на енергетиката и взаимната търговия обсъдиха на среща на „Дондуков“ 2 президентът Румен Радев и министърът на външните работи на Република Азербайджан Елмар Мамадяров. Двамата подчертаха, че стратегическото партньорство между България и Азербайджан е основа за много по-активно взаимодействие между двете държави в сфери от взаимен интерес, съобщиха от  прессекретариата на държавния глава .   \r\nРумен Радев открои положителния резултат от откриването на директната самолетна линия София-Баку, която беше договорена по време на официалното посещение на българския държавен глава в Азербайджан през октомври миналата година. Благодарение на пряката линия през първите 7 месеца на 2018 г. туристическите посещения от Азербайджан са се увеличили с близо 65 процента спрямо същия период на 2017 г. Директната връзка носи икономически ползи и насърчава двустранното сътрудничество, беше подчертано по време на разговора.  \r\nКато продължение на договореностите от посещението на президента Радев в Азербайджан, бяха обсъдени перспективите за доставки на природен газ за България. Румен Радев посочи, че за България Азербайджан е важен фактор за успешното изпълнение на Южния газов коридор, който ще допринесе за диверсификацията на доставките на енергийни ресурси не само за България, но и за целия регион. На срещата беше обсъдена и възможността азерски компании да участват в газификация на домакинства у нас. Интересът на местния бизнес в тази насока беше заявен и по време на официалното посещение на Румен Радев в Баку. Елмар Мамадяров увери, че Азербайджан има готовност на експертно ниво да участва в газификацията на домакинствата у нас.  \r\nБългария и Азербайджан споделят стратегическо партньорство и приятелство и трябва да се възползват от геополитическото си разположение, като участват активно в реализацията на мащабните инфраструктурни проекти между Европа и Азия, заяви президентът Румен Радев. Двамата бяха единодушни, че е необходимо двете държави да пренесат активния политически диалог на полето на икономиката.", "date": "2018.10.31", "title": "Президентът Румен Радев: Стратегическото партньорство между България и Азербайджан е основа за много по-активно сътрудничество в икономиката и енергетиката"}
{"url": "http://www.focus-news.net/news/2018/10/31/2584933/prof-hristomir-branzov-ot-ban-e-vzeto-reshenie-za-speshno-zakrivane-na-nimh.html", "text": "Притеснява ни решението за спешно и срочно закриване на НИМХ, взето от Общото събрание на БАН. Това каза на пресконференция бившият директор на НИМХ проф. Христомир Брънзов, предаде репортер на  Агенция „Фокус“ . Той обясни, че в НИМХ е получено писмо на 26 октомври, с което Институтът се уведомява, че е взето решение за закриването му. „Едно такова закриване противоречи на това, което беше договорено, а именно закриването да стане с откриването на новия НИМХ към министъра на образованието и науката“, заяви проф. Брънзов. „Преждевременното закриване по правилата на БАН означава: или има правоприемник, какъвто няма как да се случи преди края на годината, или хората да се прехвърлят към друг институт“, обясни той. „И двете неща водят до практическо ликвидиране на Института. По каквато и процедура да се открие Институт от 1 януари, той ще бъде куха структура, която няма да има нито хора, нито инфраструктура“, каза още Христомир Брънзов.  \r\nБиляна ИВАНОВА", "date": "2018.10.31", "title": "Проф. Христомир Брънзов: От БАН е взето решение за спешно закриване на НИМХ"}
{"url": "http://www.focus-news.net/news/2018/10/31/2584954/kadri-veseli-predsedatel-na-parlamenta-v-prishtina-kosovo-ima-edin-vrag-i-tova-e-sarbiya.html", "text": "В рамките на извънредна сесия за диалога с Белград, председателят на парламента в Прищина Кадри Весели заяви, че Косово има един враг и това е Сърбия, и само един президент, който е срещу независимостта на страната – Александър Вучич, отбелязва скопското електронно издание  МКД . \r\nГоворейки в началото на заседанието, Весели подчерта, по-скоро би искал да в законодателния орган да се обсъжда визовата либерализация, но се застъпи за приемането на съвместна резолюция за диалога за нормализацията на двустранните отношения между Прищина и Белград. \r\nСъгласно думите му, косовският президент Хашим Тачи ще «уважи\" резолюцията, която ще бъде приета от депутатите.  \r\nПредседателят на парламентарната група на „Алианс за бъдещето на Косово“ Ахмет Исуфи призова депутатите да не „тормозят“ гражданите с празни речи. „Конституцията на Косово ясно определя как се защитава целостта и суверенитета на страната. Така че нека не говорим твърде много. Нека да предложим резолюцията и да я приемем с две трети от гласовете\", призова Исуфи. Тереза Герова", "date": "2018.10.31", "title": "Кадри Весели, председател на парламента в Прищина: Косово има един враг и това е Сърбия"}
{"url": "http://www.focus-news.net/news/2018/10/31/2584953/st-komisar-atanas-ilkov-odmvr-plovdiv-nereglamentiranite-sastezaniya-s-avtomobili-sa-neprekasnato-vav-fokusa-na-vnimanieto-ni.html", "text": "Нерегламентираните състезания с автомобили са непрекъснато във фокуса на вниманието ни. Това каза на брифинг директорът на Областната дирекция на МВР в Пловдив старши комисар Атанас Илков, предаде репортер на  Радио „Фокус“ – Пловдив . Според Илков гонките с автомобили се организират най-често на територията на Първо и Пето РПУ, където инфраструктурата дава възможност за подобни неправомерни действия. „Непрекъснато следим тези процеси. През последните два месеца са проведени няколко полицейски операции в тази насока – по по-големите булеварди и в района на търговските комплекси с по-големи паркинги. Съставени са 13 акта, 16 фиша по Закона за движение по пътищата, 6 акта по Закона на за българските документи за самоличност, както и 11 протокола по Закона за МВР“, каза старши комисар Атанас Илков. \r\nТой посочи, че друг проблем, върху който полицията се фокусира са мотоциклетите и шума, който те произвеждат. „През последните няколко месеца проведохме няколко полицейски операции, при които са проверени 776 моторни превозни средства, сред които 48 са мотоциклети. Съставили сме 58 акта по време на тези операции. Шумът от мотоциклетите действително създава голям дискомфорт на хората, живеещи в близост до големите булеварди.  Продължаваме да следим и този процес“, коментира Илков. Той обобщи, че полицията няма да „жали“ ресурс, за да противодейства на неправомерните действия по посока на мотоциклетите и гонките с автомобили на територията на града. \r\nТони МИХАЙЛОВ", "date": "2018.10.31", "title": "Ст. комисар Атанас Илков, ОДМВР - Пловдив: Нерегламентираните състезания с автомобили са непрекъснато във фокуса на вниманието ни"}
{"url": "http://www.focus-news.net/news/2018/10/31/2584957/natsionalniyat-flag-shte-bade-izdignat-pred-prezidentskata-institutsiya-po-povod-denya-na-narodnite-buditeli.html", "text": "В Деня на народните будители, 1 ноември, ще се проведе традиционната церемония по издигане на националния флаг пред президентската институция. В 10.00 часа президентът и върховен главнокомандващ на Въоръжените сили Румен Радев ще приеме почетния строй на Националната гвардейска част. Това съобщиха от  прессекретариата на държавния глава .  \r\nСлед церемонията държавният глава ще проведе среща от 10.20 часа на „Дондуков“ 2 с ръководители на културни институции, общественици и дейци в областта на науката, образованието, културата и изкуството.", "date": "2018.10.31", "title": "Националният флаг ще бъде издигнат пред президентската институция по повод Деня на народните будители"}
{"url": "http://www.focus-news.net/news/2018/10/31/2584950/evrodeputatat-georgi-pirinski-koyto-gleda-filma-nachaloto-e-kray-shte-izpita-pokrusa-che-obshtestvoto-ni-sazdava-predpostavki-mladi-hora-da-upotrebyavat-narkotitsi.html", "text": "Всеки, който гледа филма „Началото е край“, ще изпита едно тежко чувство на покруса, че в обществото ни се създават предпоставки деца и млади хора да търсят самочувствие и стремеж към хубавото чрез химикалите, които са убийствени. Това каза евродепутатът от ПЕС Георги Пирински след представянето на филма „Началото е край”, предаде репортер на  Радио „Фокус” – Пирин . По думите му лентата поставя и въпроса „Какво правим? От къде започваме“. „В тази връзка основното което трябва да направим е да се грижим за децата, изпаднали в такава зависимост. Трябва да се мисли как може да се намери и работа за такива деца, но и за техните семейства. Има начини да се използва помощта на Европейския съюз чрез различните фондове, но трябва да се положат сериозни усилия“, каза още Георги Пирински. Евродепутатът добави, че в процес на създаване е Европейска агенция по труда, която е била предложена от Юнкер. „Там основният акцент е следенето за спазването на трудовото законодателство и условията на труд в Европейския съюз – всичко това засяга много наши съграждани, които работят при тежки условия. Този орган няма да може пряко да решава проблемите на такива деца, но има достатъчно други форми и средства по линия Европейския социален фонд и оперативните програми“, подчерта Пирински. Той заяви, че е готов да окаже съдействие на всички заинтересовани страни в Община Благоевград, за да могат да бъдат реализирани проекти, които да помогнат за намирането на работа за лица, които са били зависими, но и за техните семейства. Пирински отбеляза, че в тази връзка има две възможности. Първата е работодатели да бъдат финансово стимулирани да наемат подобен вид лица, които ще извършват различни дейности, но под наблюдението на специалисти. Втората възможност е човек или група от хора да създадат социални предприятия, където да могат да се наемат такива кадри. Евродепутатът подчерта, че би било добре да се направи и филм, който да покаже какво се случва с даден човек, излязъл от състояние на зависимост. Георги Пирински подчерта, че Православната църква има много голяма роля в борбата със зависимостите. „Тя запълва една сериозна празнота в преобръщането на младия човек към надеждата и излизането от зависимостта“, коментира Пирински. \r\nЛивия НИНОВА", "date": "2018.10.31", "title": "Евродепутатът Георги Пирински: Който гледа филма „Началото е край“, ще изпита покруса, че обществото ни създава предпоставки – млади хора да употребяват наркотици"}
{"url": "http://www.focus-news.net/news/2018/10/31/2584956/blagoevgrad-v-grada-se-provede-diskusiya-na-tema-badeshteto-na-kohezionnata-politika-na-evropeyskiya-sayuz.html", "text": "Евродепутатът Андрей Новаков, кметът на Благоевград д-р Атанас Камбитов и областният управител на Благоевград Бисер Михайлов взеха участие в среща дискусия на тема „Бъдещето на Кохезионната политика на Европейския съюз“. Това съобщиха от пресцентъра на  Общината . По време на форума  бяха обсъдени предложения, свързани с разпределяне на средствата от Европейския съюз, касаещи отделните населени места. Кметът д-р Атанас Камбитов изрази увереност, че правата ни като европейски граждани ще бъдат защитавани успешно от главния преговарящ от ЕП по политиката за сближаване в ЕС Андрей Новаков. Той подчерта и важността от провеждането на срещата дискусия. „С подобен форум участваме в общо европейския дебат за бъдещето на Кохезионната политика. Дебат за разпределението и разходването на средствата, дебат, който касае  абсолютно всеки един от нас. Аз съм представител на местната власт и съвсем отговорно мога да кажа, че през последните години, Кохезионната политика е основният финансов инструмент, чрез който общините реализират своите проекти, а също  и своята политика“, каза по време на срещата д-р Атанас Камбитов. \r\nЕвродепутатът Андрей Новаков подчерта основните ползи от членството ни в ЕС и сподели приоритетите си в посока Кохезионната политика и разпределяне на средствата от ЕС. Той бе категоричен, че правилата, по които се кандидатства по проекти трябва да бъдат максимално опростени. „Регламентът, който пишем в момента за Структурните инвестиционни фондове, предпочитам да го напишем като визионери, а не като чиновници. Кандидатстването за европейски проект трябва да е лесно, като  да си поръчаш кафе. В противен случай,  хората  с право казват, че предпочитат да изтеглят пари от банката, пред това да преминат през дълги и заложни процедури. Има, обаче, Общини, които се справят много добре. Една от тях, която се  дава за пример, за това как се работи с европейски средства, е Благоевград“, категоричен бе Андрей Новаков.   \r\nФорумът е част от национална кампания на мрежата от Областни информационни центрове в цялата страна, която се провежда през месец октомври тази година. Целта на инициативата е популяризиране на новата Многогодишна финансова рамка 2021-2027 г., популяризиране на предложената от ЕК законодателна рамка за новия програмен период и отбелязване на 30 години Кохезионна политика на Европейския съюз. По време на срещата кметове на Общини получиха грамоти за принос към прилагане на Кохезионната политика на местно ниво. На срещата присъстваха още председателят на ОбС Радослав, ръководният екип на Община Благоевград, представители на учебни заведения, бизнеса и граждани.", "date": "2018.10.31", "title": "Благоевград:  В града се проведе дискусия на тема „Бъдещето на Кохезионната политика на Европейския съюз“"}
{"url": "http://www.focus-news.net/news/2018/10/31/2584955/kaloyan-pargov-v-136-o-ou-misiyata-na-buditelite-sa-obrazovanite-grazhdani-koito-sa-badeshteto-na-balgariya.html", "text": "Мисията на будителите са образованите граждани, а те са бъдещето на България. Това каза лидерът на БСП – София Калоян Паргов, който присъства заедно с вицепрезидента Илияна Йотова на тържеството на 136-о Основно училище „Любен Каравелов“ за Деня на народните будители – 1-и ноември, съобщиха от пресцентъра на  градската структура на партията . По повод празника той подари на училищната библиотека и книги на бележити български автори-будители, сред които Христо Ботев, Пейо Яворов, Добри Чинтулов и други. \r\n„Това е едно от малкото училища на територията на София, в които има преобладаващ ромски етнос сред учениците – 97%, коментира Калоян Паргов, който е и заместник-председател на Комисията по образование, култура, наука и културно многообразие в Столична община. - Направи ми много силно впечатление правилният български език, който говорят децата. Няма как да не се просълзи човек, когато чуе „Аз съм българче“ и „Хубава си моя горо“ в изпълнение на малки дечица, които толкова много се вълнуват, докато рецитират и пеят. Няма как човек да не се почувства горд в такава обстановка. Това е пътят, по който трябва да вървим, за да възпитаваме образовани граждани. Само по този начин ще спрем негативните тенденции от последните години. Най-новите статистики показват, че едва 50% от българското население е образовано. Това е повече от тревожен факт. Преди 20-30 години този процент беше 97. Образованата нация трябва да бъде обща цел на партиите, без значение в коя част на политическото пространство се намират“. \r\nКалоян Паргов посочи също, че образованието е основен елемент от борбата със справянето с проблема с демографията в България. „За огромно съжаление „Евростат“ нареди София на последно място от всички столици в Европа по ниво на образователна и училищна инфраструктура, припомни той. - А в последните 10 години образованието е абсолютен приоритет на Столична община и на кмета Йорданка Фандъкова, която освен всичко друго, е и представител на учителската гилдия. Очевидно през тези 10 години свършеното от управляващите в СО в сферата на образованието никак не е достатъчно. Нужни са усилия и инвестиции за подобряване не само на училищната среда и условия, но и по отношение на качеството на учебния процес“.", "date": "2018.10.31", "title": "Калоян Паргов в 136-о ОУ: Мисията на будителите са образованите граждани, които са бъдещето на България"}
{"url": "http://www.focus-news.net/news/2018/10/31/2584959/ministar-mladen-marinov-provede-sreshta-na-s-poslanika-na-frantsiya-n-pr-erik-lyobedel.html", "text": "Днес министър Младен Маринов проведе среща на с Н. Пр. Ерик Льобедел, посланик на Франция в България. Това съобщиха от пресцентъра на  МВР . Двете страни споделиха висока оценка за двустранните отношения и активния диалог както на политическо, така и на експертно ниво. Направен беше кратък преглед на основните направления на двустранното сътрудничество. Обсъдена беше миграционната ситуация.  \r\nПосланик Льобедел поздрави министър Маринов по повод встъпването му в длъжност и подчерта дълбокото задоволство на Елисейския дворец от отличното сътрудничество в областта на вътрешните работи. Дипломатът изрази признание за усилията на страната ни за гарантиране сигурността на външната граница на ЕС и изтъкна доверието, с което френската страна се отнася към анализите на миграционната обстановка и ситуацията в областта на сигурността, предоставяни от българските партньори.  \r\nМинистър Маринов благодари за признанието и подчерта готовността на българската страна за задълбочаване на успешното взаимодействие с френските партньори в областта на вътрешните работи.", "date": "2018.10.31", "title": "Министър Младен Маринов проведе среща на с посланика на Франция Н. Пр. Ерик Льобедел"}
{"url": "http://www.focus-news.net/news/2018/10/31/2584958/st-komisar-atanas-ilkov-odmvr-plovdiv-prodalzhavat-remontnite-deynosti-po-sgradata-na-sektor-patna-politsiya-v-grada.html", "text": "Продължават ремонтните дейности по сградата на сектор „Пътна полиция“ в Пловдив. Това каза на брифинг директорът на Областната дирекция на МВР в Пловдив старши комисар Атанас Илков, предаде репортер на  Радио „Фокус“ – Пловдив . „След около 20 дни ще видите една изцяло обновена сграда на „Пътна полиция“ – със сменена дограма, с обновени фасади и всички други условия, които бихме могли да подобрим. В момента се извършват ремонти дейности и на две сгради на сектор „Специализирани полицейски сили“, посочи Илков. \r\nПо отношение на кадровото обезпечаване, директорът на Областната дирекция на МВР в Пловдив каза, че са обявени три конкурса. 10 са за младши изпълнителски длъжности за „Общинска полиция“, които подготвяме за 2019 година, когато Пловдив ще е европейска столица на културата. В момента са на школа. Имаме и обявен конкурс за 30 бройки, отново за младши изпълнителски длъжности, за Областната дирекция на МВР в Пловдив. Имаме и конкурс за 10 разследващи полицаи в отдел „Разследване“, посочи старши комисар Атанас Илков. \r\nТони МИХАЙЛОВ", "date": "2018.10.31", "title": "Ст. комисар Атанас Илков, ОДМВР - Пловдив: Продължават ремонтните дейности по сградата на сектор „Пътна полиция“ в града"}
{"url": "http://www.focus-news.net/news/2018/10/31/2584960/balgarski-poshti-ead-zaradi-stachni-deystviya-na-poshtenskiya-operator-v-kanada-pratki-ne-se-priemat-i-dostavyat-do-zasegnatite-rayoni.html", "text": "Заради стачни действия на пощенския оператор в Канада пратки не се приемат и доставят до засегнатите райони. Това съобщиха от  „Български пощи“ ЕАД . Обявената от Канадският съюз на пощенските работници на 22 октомври 2018 г. стачка продължава, като се провеждат ротационни стачни действия на различни места в Канада. Пратките не се приемат и доставят в засегнатите райони.  \r\nКанадската поща продължава да работи в останалата част на страната, в която в момента няма стачни действия. \r\nИнформация за нормализиране на ситуацията ще бъде публикувана на сайта на „Български пощи“ ЕАД.", "date": "2018.10.31", "title": "„Български пощи“ ЕАД: Заради стачни действия на пощенския оператор в Канада пратки не се приемат и доставят до засегнатите райони"}
{"url": "http://www.focus-news.net/news/2018/10/31/2584964/sliven-kmetat-stefan-radev-se-sreshtna-s-chuzhdestranni-predpriemachi.html", "text": "Кметът Стефан Радев се срещна с представители на бизнеса в Турция, които са на посещение в Сливен. Това съобщиха от пресцентъра на  Община Сливен . В срещата участва и председателят на Комисията по европейска интеграция, международно сътрудничество и партньорски инициативи Мартин Славов. Срещата се фокусира върху намеренията на предприемачите, свързани с бъдещи инвестиции в сливенския регион. Те заявиха желание и готовност за съвместни бизнес проекти с други инвеститори в различни отрасли и създаване на заетост. \r\nПо време на разговора стана ясно, че представителите на бизнеса в Турция развиват дейности в областта на производството търговията, логистиката, строителството и ресторантьорството. \r\nТе получиха уверението на кмета, че при заявяване на сериозни намерения от тяхна страна, ще получат съдействие във всеки етап от процеса. Той допълни още, че Община Сливен е заинтересована от всеки бъдещ инвеститор, тъй като това е пряко свързано с успешната реализация на младите хора и задържането им в града, което е сред основните й приоритети.", "date": "2018.10.31", "title": "Сливен: Кметът Стефан Радев се срещна с чуждестранни предприемачи"}
{"url": "http://www.focus-news.net/news/2018/10/31/2584965/varna-administrativniyat-sad-vazlozhi-na-veshto-litse-da-izgotvi-ekspertiza-za-sastoyanieto-i-usloviyata-v-zatvoreniya-obshtinski-priyut-za-bezstopanstveni-kucheta.html", "text": "Административният съд възложи на вещо лице да изготви експертиза за състоянието и условията в затворения общински приют за безстопанствени кучета, съобщиха от  Административен съд - Варна . Това стана ясно по време на първото заседание по делото, образувано по жалба от кмета на Община Варна против наложена принудителна административна мярка на Областна дирекция по безопасност на храните – Варна. С наложената мярка временно е преустановена дейността по залавяне и обработване на безстопанствени кучета на обект „Общински приют за безстопанствени кучета“. Жалбоподателят счита, че наложената мярка е незаконосъобразна, подлежаща на отмяна, поради несъответствие с целта на закона, противоречие с материалните разпоредби, както и поради съществено нарушение на административнопроизводствените правила.  \r\nПо искане на ответника и със съгласието на жалбоподателя, съдът допусна съдебно-техническа експертиза и постави задачи на вещото лице:  \r\n1. След като се запознае с материалите по делото и направи оглед на място, да даде отговор за техническото състояние на обекта, дали съответства на разрешението за строеж.  \r\n2. Какво е осветлението и размера на изградените клетки? Доколко е налице изкуствено осветление? От какви материали е изграден обектът? Вещото лице да изготви скица, на която да се отбележат направените констатации.  \r\nСъдът ще определи вещото лице в закрито съдебно заседание.  \r\nСъдът изслуша мнения и изказвания на граждани, които присъстваха на делото и отговори на поставените от тях въпроси.  \r\nСледващо заседание по делото е насрочено за 12 декември 14.30 часа.", "date": "2018.10.31", "title": "Варна: Административният съд възложи на вещо лице да изготви експертиза за състоянието и условията в затворения общински приют за безстопанствени кучета"}
{"url": "http://www.focus-news.net/news/2018/10/31/2584962/stara-zagora-kamernata-opera-protsesat-merilin-monro-ot-avstriyskiya-kompozitor-roland-baumgartner-shte-bade-predstavena-v-grada.html", "text": "Камерната опера „Процесът Мерилин Монро“ от австрийския композитор Роланд Баумгартнер ще представи Старозагорската опера в заседателната зала на Общински съвет - Стара Загора в последния ден на Фестивала на оперното и балетното изкуство. Това съобщи днес директорът на Операта Огнян Драганов, съобщиха от пресцентъра на  Община Стара Загора .. Сюжетът пресъздава именуването на улица във Виена на името на Мерилин Монро. Група граждани завеждат дело срещу Общината за това й решение. Сценичното действие отразява процеса, в който се представят позициите на спорещите страни. Публиката в залата ще бъде жури, което ще реши спора. \r\nЧетиридесет и деветото издание на Фестивала на оперното и балетно изкуство (ФОБИ) ще се проведе в Стара Загора от 27 ноември до 8 декември 2018 г.  \r\n„Едва ли има човек в Стара Загора и страната изкушен от музиката, който не е чувал за този емблематичен за града ни фестивал. Община Стара Загора ще продължи да подкрепя усилията на музикалната ни общност за развитието му. И нека ни завиждат музикалните институти от България и не само“, каза Диана Атанасова, началник отдел „Култура“ в Община Стара Загора. \r\n„Тази година Фестивалът е под надслов „Различният фестивал“, някои от заглавията ще се играят за пръв път на старозагорска сцена. Ще има гости от различни страни като Румъния, Италия, Македония“, информира още Огнян Драганов. \r\nНачалото на 27 ноември ще постави премиерата на класическия балет „Дон Кихот“ от Лудвиг Минкус. Постановката е дело на Аршак Галумян-солист и хореограф на Щатсбалет – Берлин. \r\nЦигуларката Теодора Късметска – Сороков, която концертира с Виенския симфоничен оркестър  ще бъде солист в Концерт за цигулка и оркестър от Лудвиг ван Бетовен на оркестър на Старозагорската опера. Диригент е Дмитрий Василиев, художествен ръководител на Международния младежки оркестър „Чайковски“.     \r\nДържавна опера Пловдив ще гостува със спектакъла на операта „Катерина Измайлова“ от Дмитрий Шостакович, а Държавна опера Варна ще представи рядко изпълняваната оперна класика „Джоконда“ от Амилкаре Понкиели. \r\nСъвременният танцов спектакъл „ In-between“ ще представи частната формация „Стрийм Денс“, а на 5 декември предстои реализацията на международния проект „Ансамбъл за съвременна музика - Люксембург“. Оркестърът на Държавна опера Стара Загора и солисти ще представят концерта „150 години след Росини“ с увертюри, арии и ансамбли от огромното творчество на италианския композитор все още слабо познати на българската публика.  \r\nМакедонската опера и балет Скопие ще гостува с класическото заглавие на Росини „Севилският бръснар“ в оригинален прочит на австрийската режисьорка Урсула Хорнер. \r\nС балета „Лешникотрошачката“ на Софийската опера и балет ще бъде закрит Фестивала. \r\nСъпъстващата програма включва фотографска изложба „Рим. Борис Христов“, прожекция на документалния филм „Сбъдването на мечти, премиера на книгата „Светът на фестивалите“ на Любомир Кутин. Майсторският клас по цигулка на Теодора Късметска-Сороков ще събере талантливи артисти от България и чужбина, ще има и оперна студия на Стефка Минева. Проф. д-р Лидия Върбанова ще води майсторски клас „От иновацията до реализацията: Съвременни тенденции и практики в стратегическото управление и предприемачеството в изкуствата“.", "date": "2018.10.31", "title": "Стара Загора: Камерната опера „Процесът Мерилин Монро“ от австрийския композитор Роланд Баумгартнер ще бъде представена в града"}
{"url": "http://www.focus-news.net/news/2018/10/31/2584963/plovdiv-prez-poslednite-dva-mesetsa-mobilnite-ekipi-na-politsiyata-sa-osashtestvili-340-sreshti-s-kmetove-kmetski-namestnitsi-i-zhiteli-na-malkite-naseleni-mesta.html", "text": "През последните два месеца мобилните екипи на полицията в Пловдив са осъществили  340 срещи с кметове, кметски наместници и жители на малките населени места. Това каза на брифинг директорът на Областната дирекция на МВР в Пловдив старши комисар Атанас Илков, предаде репортер на  Радио „Фокус“ – Пловдив . Илков поясни, че за периода са били образувани общо 32 мобилни екипа, които са посетили общо 96 малки и отдалечени населени места в Пловдивска област. „Отработени са 545 сигнала, проверени са около 1 200 лица и 915 моторни превозни средства. Оказано е съдействие в 350 случая. Съставени са 155 акта за установяване на административни нарушения по Закона за МВР, по за Закона за българските лични документи. Съставени са и 52 протокола за предупреждения по Закона за МВР. В този двумесечен период са проведени 8 срещи с кметове на населени места. На тях се обсъждат проблемите със средата за сигурност, подобряване на пътната обстановка, вече започват и проверките по снегопочистващата техника“, каза старши комисар Атанас Илков. Той добави, че през последните два месеца са проведени и няколко операции по линия на разпространението на наркотици, като са иззети наркотични вещества от различни видове, най-вече марихуана. \r\nТони МИХАЙЛОВ", "date": "2018.10.31", "title": "Пловдив: През последните два месеца мобилните екипи на полицията са осъществили 340 срещи с кметове, кметски наместници и жители на малките населени места"}
{"url": "http://www.focus-news.net/news/2018/10/31/2584967/ep-vazhno-e-kakvo-badeshte-shte-bade-izbrano-za-balgarskoto-zemedelie.html", "text": "На 31 октомври 2018 г. в Дома на Европа в София се състоя пресконференция на членовете на Европейския парламент от Комисията по земеделие и развитие на селските райони Чеслав Адам Шекерски, председател (ЕНП, Полша), Владимир Уручев (ЕНП, България) и Момчил Неков (С&Д, България), се казва в съобщение от  пресслужбата на ЕП.  Заедно със своите колеги Херберт Дорфман (ЕНП, Италия), Мария Нойхл (С&Д, Германия), Марк Тарабела (С&Д, Белгия), Лидия Сенра Родригес (ЕОЛ/СЗЛ, Испания) и Жак Коломбие (ЕНС, Франция) те бяха на официално посещение в България, за да се запознаят с опита и предизвикателствата, които срещат българските власти и заинтересовани организации във връзка с изпълнението на Общата селскостопанска политика на ЕС, както и техните позиции и предложения за бъдещото й развитие след 2020 г.  \r\nПо време на тридневното си посещение в България членовете на Комисията по земеделие се убедиха, че страната има много потенциал и уникални и висококачествени продукти, а в обединена Европа има място за всички тях и България трябва да се възползва от възможностите, които Европейският съюз предлага за това.  \r\nПредседателят на Комисията Чеслав Адам Шекерски (ЕНП, Полша), заяви: „Моята страна, Полша също е била комунистическа държава и разбираме през какво сте минали. Много е важно какво бъдеще ще бъде избрано за българското земеделие, защото то играе важна роля при борбата с климатичните изменения, обезлюдяването на регионите и поддържането на местната икономика. Членовете на Комисията по земеделие ще работят за изграждането на това бъдеще.“  \r\nОт 29 до 31 октомври делегацията на Комисията по земеделие и развитие на селските райони се срещна с министъра на земеделието Румен Порожанов, с представители на министерството на земеделието, с неправителствени организации от земеделския сектор. Членовете на Комисията проведоха и среща-дискусия с председателя на ресорната комисия в Народното събрание Десислава Танова и български депутати. Евродепутатите посетиха също така различни традиционни за България производства в страната - дестилерия за розово масло и масло от лавандула, биологичен производител на плодове и зеленчуци, пчелин, както и ще имат възможност да дегустират български вина. Евродепутатите ще вземат под внимание повдигнатите въпроси при реформирането на Общата селскостопанска политика на ЕС за периода 2021 - 2027 г  \r\nМомчил Неков (С&Д, България) заяви: „Настоявам за публичен дебат, който да излезе извън министерството на земеделието. Директните плащания за пчелно семейство, зад което застават и други евродепутати, трябва да бъдат отстоявани и от българския министър на земеделието в Брюксел. С Мария Нойхл, която е докладчик относно концентрацията на земеделска земя в ЕС, настояваме за мерки против тази порочна тенденция,  срещу която водим борба в ЕП. Както споделиха колеги, недопустимо е над 80% от субсидиите да бъдат давани на по-малко от 6% от земеделците.“  \r\nВладимир Уручев (ЕНП, България) заяви: „Мисля, че тридневната визита бе ползотворна и даде възможност на моите колеги от Полша, Италия, Франция, Германия, Белгия и Испания да се запознаят отблизо с българското земеделие и с движещата сила на този отрасъл - земеделските производители.  \r\nНай-ценна бе именно срещата с представителите на земеделския сектор от почти всички браншове, по време на която обменихме предложения за бъдещето на ОСП от гледна точка на националните специфики и нужди. Безспорно трябва да наблегнем върху обновяването на поколенията, технологичната модернизация, иновациите, както и да преодолеем психологическите бариери пред сдружаването.  \r\nНовата ОСП ще засили фокуса върху действия, свързани с опазване на климата и околната среда, биоразнообразието, както и с високо качество на произвежданата продукция. Богатите природни и климатични ресурси, съхранените почви и екологични територии са важна предпоставка страната ни да бъде сред първенците в производството на висококачествена и биологична продукция.“", "date": "2018.10.31", "title": "ЕП: Важно е какво бъдеще ще бъде избрано за българското земеделие"}
{"url": "http://www.focus-news.net/news/2018/10/31/2584970/varna-rayonen-kmet-i-obshtinski-savetnitsi-ot-gerb-podariha-obrazovatelni-karti-na-uchilishtata-v-rayon-vladislavovo.html", "text": "В навечерието на 1 ноември – Денят на народните будители, четирите училища на територията на варненския район „Владислав Варненчик” получиха образователни карти, представящи просветното и книжовно дело на светите братя Кирил и Методий – създатели на българската азбука и Съпокровители на Европа. Инициативата за дарението е на районния кмет Николай Костадинов и общинските съветници от ГЕРБ Марица Гърдева и Николай Георгиев. Това съобщиха от пресцентъра на  ПП ГЕРБ – Варна . По интересен и лесно достъпен начин историческите карти предлагат полезна информация за делото на славянските първоучители. Директорите на Първо основно училище, ОУ „Св. Патриарх Евтимий”, СУ „Пейо Кр. Яворов” и ОУ „Стоян Михайловски” благодариха за поредния жест на внимание по повод големия празник и увериха, че ценните пособия ще бъдат използвани активно в образователния процес. В ОУ „Св. Патриарх Евтимий” Николай Костадинов и общинските съветници бяха гости на тържество, посветено на Деня на народните будители. Районният кмет поздрави учениците и техните учители и ги призова да ценят и пазят националните идеали и духовното богатство на България. „Миналата година подарихме на училищата в район „Владислав Варненчик” портрети на народни будители – оригинални творби на варненския художник Живко Дончев”, припомни Марица Гърдева, която е председател на групата на общинските съветници от ГЕРБ и оглавява комисията по туризъм в ОбС. „Надяваме се традицията, на която положихме основи, да подкрепи усилията на учителите децата ни да растат като горди българи, които обичат родината си”, сподели на свой ред Николай Георгиев, който ръководи комисията по европейски въпроси и международно сътрудничество във варненския местен парламент. В инициативата за дарението се включиха и представители на организацията на ПП ГЕРБ в район „Владислав Варненчик”.", "date": "2018.10.31", "title": "Варна: Районен кмет и общински съветници от ГЕРБ подариха образователни карти на училищата в район \"Владиславово\""}
{"url": "http://www.focus-news.net/news/2018/10/31/2584969/sport-strumska-slava-stana-parviyat-chetvartfinalist-v-turnira-za-kupata-na-balgariya.html", "text": "Струмска слава стана първият четвъртфиналист в турнира за Купата на България. Отборът от Радомир победи с 3:1 Черноморец Балчик и продължава напред в състезанието. \r\nРезултатът бе открит от Александър Аспарухов с гол в 21-вата минута, а 60 секунди след това Георги Янев отбеляза второ попадение във вратата на гостите. След почивката футболистите на Георги Иванов – Геша успяха да намалят головата разлика до 2:1, но в 83-тата минута Аспарухов оформи крайния резултат от 3:1.  \r\nПредстои изиграването на още три мача от надпреварата. От 16:00 часа Черно море посреща Левски. Двубоят Етър (Велико Търново) – Верея е от 18:00 часа, а от 19:00 часа започва срещата между Лудогорец и Славия.", "date": "2018.10.31", "title": "Спорт: Струмска слава стана първият четвъртфиналист в турнира за Купата на България"}
{"url": "http://www.focus-news.net/news/2018/10/31/2584968/veliko-tarnovo-mladezhki-debat-nakade-otiva-evropa-se-provede-v-grada.html", "text": "Младежки дебат “Накъде отива Европа” се проведе във Велико Търново, предаде репортер на  Радио „Фокус“ – Велико Търново . Голяма зала на Общината събра ученици и студенти от Велико Търново и региона. Срещата се организира от Бюрото на Европейския парламент в България. Форумът бе открит от Теодор Стойчев, ръководител на Бюрото на Европейския парламент в България. „ЕП навлиза в една активна информационна кампания, тъй като предстоят избори през май 2019 година. Има много интересни политически движения. В последните дни имаше и анонс от страна на канцлера на Германия Ангела Меркел, че няма да бъде лидер на партията от съвсем скоро, което предизвика малък земетръс в Европейския съюз, защото тя беше неформалния лидер на фигурата, която водеше Европейския съюз през последните години. Предстои кампания и ние искаме да сте информирани за какво ще гласувате на европейските избори през май 2019 година. Хубаво е да знаете, какво точно правите, когато упражнявате своето право на глас. Надявам се да допринесете да имаме една висока избирателна активност на европейските избори и представители в ЕП, които да работят активно за нашите интереси“, посочи Теодор Стойчев. \r\nВ събитието участие взеха членовете на Европейския парламент Ева Майдел (ЕНП) и Светослав Малинов (ЕНП), както и доц. д-р Иво Инджов, преподавател в катедра „Журналистика и връзки с обществеността“ на Великотърновския университет „Св. св. Кирил и Методий“. Основните теми бяха как ще се отрази излизането на Великобритания от ЕС, какви приоритети да бъдат заложени в следващия европейски бюджет, какви са рисковете от дезинформацията в европейски контекст, и какви промени искат да видят в Европа младите хора след изборите за Европейски парламент догодина. \r\nСъбитието е трето от серия младежки дебати, имащи за цел да бъдат обсъдени предизвикателствата пред ЕС в средносрочен план и да предоставят платформа на младите хора да изразят своите виждания и очаквания относно бъдещото развитие на европейския проект. В началото на 2019 година резултатите от всички тези срещи ще бъдат обобщени на един голям младежки форум в столицата, който ще очертае очакванията на младите българи за изборите за Европейски парламент през май същата година. \r\nНадежда КРЪСТЕВА", "date": "2018.10.31", "title": "Велико Търново: Младежки дебат „Накъде отива Европа” се проведе в града"}
{"url": "http://www.focus-news.net/news/2018/10/31/2584972/burgas-nad-600-top-pluvtsi-ot-stranata-i-chuzhbina-shte-meryat-sili-v-park-arena-ozk-na-10-i-11-noemvri.html", "text": "Най-новият и модерен плувен комплекс в България - Парк „Арена ОЗК“ в ж. к. „Славейков“ ще стане арена на международно състезание по плуване от най-висок ранг - „Burgas Swimming open`2018“ на 10 и 11 ноември. Това съобщиха от пресцентъра на  Община Бургас . Басейнът е с олимпийски размери и отговаря на изискванията на Международната федерация по плувни спортове и на Европейската плувна лига. \r\nЗаради първото издание на супер турнира в Бургас ще пристигнат над 600 плувци и звезди на плувните спортове от страната и чужбина. Състезателите ще бъдат разпределени в четири възрастови групи - А (2008-2009); В (2007); C (2006) и D (2004-2005). Всеки от тях ще има право да участва в 4 индивидуални дисциплини и щафети. Няма ограничение за брой състезатели от клуб в една дисциплина, както и брой на състезателите в отбора. \r\nОфициалният старт на Burgas Swimming open 2018 ще бъде даден точно в 16.30 часа на 10 ноември с уникална програма. В нея, освен големите имена на плувните спортове у нас, акустиката на спортното съоръжение ще изпробва с гласа си една от най-популярните млади български изпълнителки - талантливата и чаровна певица Михаела Маринова. \r\nВодещ на събитието ще бъде коментаторът за „Евроспорт“, динамото в плувните спортове, състезател и треньор по скокове във вода - Георги Чобанов. Той е международно признат и е първият от 21 години насам наш съдия на Европейското първенство по плуване в Лондон. \r\nГлавен съдия на турнира ще бъде Велислав Цеков, който е и председател на Републиканската съдийска колегия по плуване. Вили Цеков е и председател на Професионалното сдружение на специалистите по водно спасяване към БЧК-Варна, университетски преподавател, активен участник в процесите на подготовка на големи плувни турнири и маратони. Назначаването на Велислав Цеков като главен съдия на Burgas Swimming open е още едно доказателство за тежестта на турнира в календара на плувните спортове за 2018-та г. \r\nОсвен това за първи път в историята на българското плуване ще бъдат заснети подводни кадри и видеа на състезателите по време на надпреварата. \r\nОрганизатори на Burgas Swimming open 2018 са СК \"Акулите\", Унибетони, със специалното съдействие на Българска Федерация Плувни Спортове и Община Бургас.", "date": "2018.10.31", "title": "Бургас: Над 600 топ плувци от страната и чужбина ще мерят сили в парк „Арена ОЗК“ на 10 и 11 ноември"}
{"url": "http://www.focus-news.net/news/2018/10/31/2584961/pazardzhik-nay-mnogo-sa-sluchaite-na-konfiskuvani-karutsi-s-nezakonno-dobiti-darva-v-obshtinite-velingrad-i-peshtera.html", "text": "В областта имаме множество конфискувани каруци, с които са превозвани различни количества незаконно добита дървесина. Това каза за  Радио „Фокус“ – Пазарджик  говорителят на ОДМВР Мирослав Стоянов. Той уточни, че най-голям е броят им в общините Велинград и Пещера. „Превозват се или с коне, или с конски впрягове, незаконно добити дърва за огрев. След като бъдат отнети от Регионалната дирекция по горите, тя се разпорежда дали каруцата да бъде унищожена или върната на собственика. Ако каруците са конфискувани по досъдебно производство, прокуратурата се произнася какво да се случи с тях“, обясни Стоянов. По думите му такива случаи зачестяват през есента и зимата, тъй като тогава търсенето на дърва за отопление е най-голямо. Често собствениците им ги набавят не само за собствени цели, но и за продажба. Стоянов допълни, че подобни случаи има и в останалите общини в региона. \r\nВаня НИКОЛОВА", "date": "2018.10.31", "title": "Пазарджик: Най-много са случаите на конфискувани каруци с незаконно добити дърва в общините Велинград и Пещера"}
{"url": "http://www.focus-news.net/news/2018/10/31/2584973/shumen-institutsiite-i-obshtinite-v-oblastta-sa-podgotveni-za-rabota-pri-zimni-usloviya.html", "text": "Институциите и общините в област Шумен са подготвени за работа при зимни условия. Това стана ясно по време на Областния съвет за намаляване риска от бедствия, под председателството на областния управител проф. Стефан Желев, предаде репортер на  Радио „Фокус“- Шумен . От Регионалната дирекция „Пожарна безопасност и защита на населението” и Областната дирекция на МВР докладваха за готовност за работа при зимни условия, наличната техника е изправна, екипите са оборудвани и е създадена необходимата организация за действие при усложняване на обстановката. Военно формирование 54060 поддържа модул за зимни условия, разполага с необходимата техника и при разпореждане е в готовност да се включи за оказване на помощ на бедстващи в тежки зимни условия. Задействането на модула става с разрешение от Министерството на отбраната. Личният състав действат от 7.00 до 19.00 часа, съгласно заповед на министъра. От Мрежови експлоатационен район Шумен към „ЕСО“ ЕАД и регионален център Шумен към „Електроразпределение Север“ АД докладваха, че е извършена проверка и профилактика на съоръженията, разполагат с необходимата техника, екипите са подготвени и оборудвани. По информация на Регионалната здравна инспекция е създадена организация за настаняване на болни на хемодиализа и родилки при усложняване на обстановката, на кметовете на общини са изпратени списъци с тези пациенти с цел по-добра координация и съвместни действия. От отдел „Автомобилна администрация“ посочиха, че ще бъдат изпратени писма до всички превозвачи, извършващи превоз на пътници за привеждане на автомобилите в готовност за зимата и спазване на разпорежданията за временно спиране на движение в отделни  участъци за почистване.  Автогарите са  приведени в готовност, като в края на ноември ще бъде проверено как са изпълнени дадените предписания. Във всичките 65 училища в област Шумен е извършена необходимата подготовка преди зимния сезон, казаха от Регионалното управление на образованието. В 57 от учебните заведения се обучават ученици, които пътуват от съседни населени места, но няма проблеми с осигуряването на транспорта на пътуващите ученици. Само в  училището в град Каолиново има свободен щат за медицинско лице, но има взаимодействие с местния пункт на Спешна помощ. Кметовете на общините също докладваха, че са в готовност за зимния сезон, извършена е необходимата подготвителна дейност, почистващите фирми разполагат с необходимата техника, осигурени са места за настаняване на бедстващи и нуждаещи се хора при необходимост. Александър Горчев, кмет на Община Велики Преслав посочи, че има  проблем по електропроводната мрежа в село Мастич поради зашумяване. „Трябва да се почистят клони под жиците, проблемът стои от три години, надявам се това да бъде извършено в рамките на месец ноември, за да не се стигне до прекъсване на елзахранването“, каза Горчев. От енергодружеството отговориха, че тяхно задължение е да осигурят просвет до далекопровода, но голям проблем се явява изхвърлянето на клоните и поискаха съответно съдействие от кметската администрация в Преслав. За проблем с износена пътна маркировка по третокласния път между селата Кюлевча и Косово информира кметът на община Каспичан Милена Недева.  Тя уточни, че са отправили искане до АПИ за допълнително финансиране на такъв тип пътна сигнализация. Недева посочи и необходимост от почистване на надвиснали над пътя клони в участъка между селата Косово и марково, както и в горския участък между Марково и Кюлевча. Проблем има и с речното корито на река Каменица, която минава през Каспичан и е обрасло, както и с двете точки на заустване на канализацията. Тя поиска и да бъдат възстановени горските пътища в землището на селата Марково и Кюлевча. \r\nИвелина ИВАНОВА", "date": "2018.10.31", "title": "Шумен: Институциите и общините в областта са подготвени за работа при зимни условия"}
{"url": "http://www.focus-news.net/news/2018/10/31/2584974/iliya-rachev-sba-ot-1-do-11-noemvri-avtomobilistite-mogat-da-proveryat-bezplatno-gotovnostta-na-avtomobila-si-v-punktovete-na-sba-vav-vidin-i-belogradchik.html", "text": "От 1 до 11 ноември автомобилистите могат да проверят безплатно готовността на автомобила си в пунктовете на СБА във Видин и Белоградчик. Това каза пред журналисти представителят на СБА – клон Види Илия Рачев, предаде репортер на  Радио\"Фокус\"-Видин . Той посочи, че в двата пункта по системата „отворени врати,” в рамките на обявеното работно време, ще се извършва безплатна проверка на фаровете и състоянието на гумите на автомобила. СБА е партньор на Пътна полиция в провеждането на традиционната акция „Зима“. Илия Рачев посочи, че 1500 листовки за акция „Зима“, издадени от СБА, ще бъдат раздадени в областта, като 100 листовки предостави на Пътна полиция – Видин. \r\nАнна ЛОЗАНОВА", "date": "2018.10.31", "title": "Илия Рачев, СБА: От 1 до 11 ноември автомобилистите могат да проверят безплатно готовността на автомобила си в пунктовете на СБА във Видин и Белоградчик"}
{"url": "http://www.focus-news.net/news/2018/10/31/2584976/insp-tatyana-asenova-stolichen-inspektorat-apeliram-grazhdanite-da-izpolzvat-gradski-transport-i-netvardi-goriva-v-sledvashtite-dni-v-koito-ima-risk-ot-zamarsyavane-s-fini-prahovi-chastitsi.html", "text": "Апелирам гражданите да използват градски транспорт и нетвърди горива в следващите дни, в които има риск от замърсяване с фини прахови частици. Това каза за  Агенция „Фокус“  инспектор Татяна Асенова, началник сектор „Контрол на компонентите и факторите на околната среда“ към Столичния инспекторат. По думите ѝ днес и през следващите два дни се  \r\nпрогнозират завишени стойности на фините прахови частици във въздуха, което вероятно се дължи на безветрие.   \r\n „Столичен инспекторат извършва непрекъснати проверки на територията на общината по отношение на нерегламентираното горене на отпадъци на открито. В случаите, в които установим, се съставят актове на нарушителите. Така че работим за по-чист въздух и всяко едно нещо, което правим би следвало да допринася по малко за това“, добави инсп. Асенова.  \r\nТя уточни, че улиците в София се мият от началото на месец април като се шредвижда по четири пъти миене на улици с масов градски транспорт, три пъти на улици, с обществена значимост и вътрешноквартални улици. Инсп. Асенова поясни, че в топлите летни дни е извършено оросяване заради очаквани по-високи стойности на фини прахови частици.  \r\nДеница КИТАНОВА", "date": "2018.10.31", "title": "Инсп. Татяна Асенова, Столичен инспекторат: Апелирам гражданите да използват градски транспорт и нетвърди горива в следващите дни, в които има риск от замърсяване с фини прахови частици"}
{"url": "http://www.focus-news.net/news/2018/10/31/2584979/sliven-29-godishen-mazh-e-zadarzhan-za-seriya-krazhbi-na-gorivo-ot-benzinostantsii-v-stranata.html", "text": "Сливенски криминалисти са разкрили серия кражби на гориво от бензиностанции в страната. По случая е задържан мъж на 29 години от Несебър. Това съобщиха от  ОДМВР-Сливен . Криминалистите започват работа по случая в края на месец април след получен сигнал за кражба на гориво от бензиностанция в град Сливен. Извършителят е мъж, който е заредил за сумата от 127 лева и е напуснал обекта, без да заплати горивото. Следват още три идентични случая на кражба от други бензиностанции в града на обща стойност около 600 лева. В резултата на целенасочената работа на служители на сектор „Криминална полиция“ към РУ-Сливен и след събрани достатъчно доказателства на 24 октомври в Ямбол е задържан 29-годишният С.П. с адрес в град Несебър. В хода на разследването се установява, че мъжът е поставял на лек автомобил „Ауди А6“ различни табели с чуждестранна регистрация и е зареждал е гориво, без да го заплати. След като документират престъпната дейност на С.П. по досъдебните производства в Сливен криминалисти предават задържания на органите на реда в град Бургас, където същият е извършвал идентични кражби.", "date": "2018.10.31", "title": "Сливен: 29-годишен мъж е задържан за серия кражби на гориво от бензиностанции в страната"}
{"url": "http://www.focus-news.net/news/2018/10/31/2584978/plovdiv-68-dushi-sa-zaginali-a-1009-sa-raneni-v-katastrofi-po-patishtata-na-teritoriyata-na-oblastta-ot-nachaloto-na-godinata.html", "text": "68 души са загинали в катастрофи по пътищата на територията на Пловдивска област в периода от началото на 2018 година до 30 октомври. Това каза на брифинг в сградата на Областната дирекция на МВР в Пловдив старши инспектор Йордан Милушев от сектор „Пътна полиция“ в Пловдив, предаде репортер на  Радио „Фокус“ – Пловдив . Регистрираните тежки катастрофи от началото на годината в Пловдивска област са общо 782, ранени при произшествията са 1009 души. „Най-много катастрофи – 373, с 12 загинали и 426 ранени, са възникнали в град Пловдив. В сравнение със същия период през 2017 година, броят на катастрофите е с 45 повече, на загиналите – с един по-малко, а на ранените – с 45 повече.  От тях в 116 катастрофи са загинали 8 и са били ранени 116 пешеходци“, каза Милушев. В по-малките селища на областта тежките пътнотранспортни произшествия са 166 с 11 загинали и 198 ранени. Спрямо миналата година се отчита намаление на броя на катастрофите с 5, на ранените – с 6, но увеличение при загиналите с 9. От тях в 41 катастрофи са загинали трима и са били ранени 39 пешеходци. По пътищата от областта са възникнали 243 тежки катастрофи с 40 загинали и 385 ранени. В сравнение със същия период през 2017 година, катастрофите по пътищата от областта са намалели с 14, но загиналите са се увеличили с 9, а ранените – с 4. От тях в 6 тежки катастрофи са загинали двама и са ранени четирима пешеходци. \r\nТони МИХАЙЛОВ", "date": "2018.10.31", "title": "Пловдив: 68 души са загинали, а 1009 са ранени в катастрофи по пътищата на територията на областта от началото на годината"}
{"url": "http://www.focus-news.net/news/2018/10/31/2584971/insp-tatyana-asenova-stolichen-inspektorat-stolichna-obshtina-predpriema-miene-na-ulitsi-za-da-ogranichi-raznasyaneto-na-prah.html", "text": "Столична община предприема миене на улици, за да ограничи разнасянето на прах. Това каза за  Агенция „Фокус“  Татяна Асенова, началник сектор „Контрол на компонентите и факторите на околната среда“ в Столичния инспекторат.  \r\nТя уточни, че Столична община разполага със система, която дава прогнозна информация за нивата на фини прахови частици в следващите дни. „Тази система показва, че днес, на 1 и 2 ноември ще има потенциално опасен риск от замърсяване по този показател в различни кодове“, каза Асенова. „За днес кодът е нисък, което означава стойности до и около 50 мг/куб. м“, каза още Асенова. По думите ѝ в тази връзка Столична община предприема миене на улици, за да ограничи разнасянето на прах по уличните платна. „Такова миене имаме днес в район „Триадица“ и в район „Надежда“. Преди малко приключи на ул. „Бяла Черква“. Продължава да се мие там, докато се свършат тези, които са планувани за деня. Също така хубаво е да се отбележи, че данни за показателите на атмосферния въздух постъпват в реално време и на страницата на Столична община могат да бъдат видени. Към момента, ако всеки един гражданин отвори, може да види, че в автоматичните станции, които са в район „Искър“, кв. „Дружба“, „Надежда“, „Хиподрума“ и „Павлово“ нямаме превишение по този показател – фини прахови частици. Всичко, което се прави е в рамките на нормалното“, допълни тя.  \r\nДеница КИТАНОВА", "date": "2018.10.31", "title": "Инсп. Татяна Асенова, Столичен инспекторат: Столична община предприема миене на улици, за да ограничи разнасянето на прах"}
{"url": "http://www.focus-news.net/news/2018/10/31/2584981/vidin-opredeliha-traseto-za-provezhdane-na-ralisprint-vida-2018.html", "text": "По повод провеждането на втори открит кръг на Национален шампионат ралиспринт „ВИДА 2018”, в заседателната зала на Община Видин се проведе среща под ръководството на заместник-кмета Цветан Асенов, съобщиха от пресцентъра на  общината . На нея присъстваха експерти от Общината и представители на институциите, ангажирани с  подготовката на състезанието – ОД на МВР, сектор „Пътна полиция”, Регионална дирекция „Пожарна безопасност и защита на населението”, Центъра за спешна медицинска помощ,  на Община Грамада и кметът на село Синаговци и  председател на АСК „Жико-моторспрот” Иван Иванов. Със заповед на кмета на Община Видин Огнян Ценков се определят трасето и условията за протичане на шампионата. \r\nНа 4 ноември 2018 г. ще бъде затворен път III-1413, от км 0+899 до км 12+849 (Грамада-Синаговци) за ползване на пътното платно и на земи в обхвата на пътя за провеждане на автомобилното състезание от 07:00 ч. до 15:00 ч. \r\nДвижението на моторни превозни средства ще бъде организирано в съответствие с представения и съгласуван от сектор „Пътна полиция“ при ОД на МВР – Видин и План за сигурност, като движението на моторни превозни средства се пренасочва  по следните обходни маршрути: \r\nза движещите се пътни превозни средства от гр. Видин за гр. Грамада и с. Водна (Община Грамада) и обратно: \r\n– гр. Видин – Гара Срацимир (Път I-1 /E79/; Гара Срацимир – гр. Грамада (път III-141), гр. Грамада – с. Водна  (4121) и обратно; \r\nза движещите се пътни превозни средства от гр. Кула за с. Синаговци (Община Видин) и обратно: \r\n– Кула – местност „Церова вода” – гр.Грамада – Гара Срацимир (път III-141); Гара Срацимир – гр. Дунавци (път I-1  Е 79); гр. Дунавци – с. Синаговци (път III-1413) и обратно; \r\n– гр. Кула – гр. Видин  (път II-14);  гр. Видин – пътно кръстовище гр. Дунавци (път I-1Е 79), Дунавци – Синаговци (път III-1413). \r\nЗа ограничение на движението ще бъде поставена необходимата пътна сигнализация. \r\nВ надпреварата ще участват автопилоти от съседните Сърбия и Румъния, както и шампионите на България от рали спринт за 2018 -Мирослав Ангелов/Еди Сивов, които ще се състезават с един от най- силните заводски автомобили в Европа – Шкода Фабия R5. В неделния ден скоростните отсечки ще се проведат в местността „Божурица“. Трасето се затваря в 8.00 ч., един час преди стартирането на първия състезателен автомобил. Организатори на състезанието са Община Видин, АСК „Жико-моторспрот” – Иван Иванов.", "date": "2018.10.31", "title": "Видин: Определиха трасето за провеждане на ралиспринт „ВИДА 2018“"}
{"url": "http://www.focus-news.net/news/2018/10/31/2584977/dots-d-r-valentina-todorova-institut-po-okeanologiya-varna-ustanoveni-sa-desetki-korabi-potanali-v-cherno-more-nyakoi-datirani-otpredi-2-000-godini.html", "text": "Установени са десетки кораби, потънали в Черно море, някои датирани отпреди 2 000 години. Това каза в интервю за  Радио „Фокус“ – Варна  доц. д-р Валентина Тодорова, заместник – директор по научноизследователска дейност на Института по океанология във Варна, по повод  Международния ден на Черно море, който се отбелязва на 31 октомври. На въпрос, свързан с името на Черно море, доц. д-р Валентина Тодорова посочи различни популярни хипотези, сред които и  това, че Черно море е наречено така, защото цветът на морето е по-тъмен, както и заради сероводородния слой или мъртвата зона на по-голяма дълбочина. Друга популярна хипотеза е, че Черно море е било наречено така заради честите бури, които вероятно в миналото са причинявали много корабокрушения. „През предходните две – три години беше осъществен и приключи международно финансиран проект, който установи десетки кораби, потънали на дъното на Черно море, някои датирани на 2 000 години и повече, запазили се благодарение на сероводорода тези кораби още веднъж са свидетелство, че много корабокрушения са се случвали в миналите исторически епохи по време на плаванията в Черно море“, допълни доц. д-р Валентина Тодорова. \r\nМарияна ВАЛЕНТИНОВА", "date": "2018.10.31", "title": "Доц. д-р Валентина Тодорова, Институт по океанология – Варна: Установени са десетки кораби, потънали в Черно море, някои датирани отпреди 2 000 години"}
{"url": "http://www.focus-news.net/news/2018/10/31/2584983/plovdiv-otkriha-ofitsialno-noviya-park-v-kvartal-proslav.html", "text": "Кметът на Пловдив инж. Иван Тотев и кметът на район „Западен“ Димитър Колев откриха официално нов парк в квартал „Прослав“, предаде репортер на  Радио „Фокус“- Пловдив . Той се намира в близост до Основно училище „Тодор Каблешков“ и храм „Свети Атанасий“. Бе прерязана символично лентата, след което бе засадено първото дръвче в парка. Новият парк бе изграден за кратко време върху терена на старата сграда на детската градина в Прослав. Върху площ от 5 декара са изградени 800 квадратни метра алеи и са монтирани детска площадка и фитнес на открито. Паркът разполага и с голяма беседка и чешма, осветен е със 17 лампи и се охранява от 14 видеокамери. Поставена е също така ограда, изградена е поливна система, а теренът е подготвен за залесяване и озеленяване. „Благодаря на голяма община в лицето на кмета на града инж. Иван Тотев за подкрепата, която ни оказаха. Този терен беше изключително запустял и с общи усилия го превърнахме в истинска райска градина“, заяви Димитър Колев. Той допълни, че вече се работи по още един нов парк, който по проект ще се изгради на мястото на старата сграда на детска градина „Мир“.", "date": "2018.10.31", "title": "Пловдив: Откриха официално новия парк в квартал „Прослав“"}
{"url": "http://www.focus-news.net/news/2018/10/31/2584984/bsp-sofiya-organizira-bezplatna-yuridicheska-priemna-za-grazhdani-na-1-noemvri.html", "text": "На 1 ноември в постоянната приемна на БСП – София (ул. \"Леге\" № 10, ет. 1) гражданите ще получат безплатни юридически консултации. Това съобщиха от пресцентъра на партията. Юристите ще бъдат на разположение на софиянци от 15,00 до 18,00 часа. \r\nЖелаещите може предварително да се запишат на телефон 02/987 20 86.", "date": "2018.10.31", "title": "БСП - София организира безплатна юридическа приемна за граждани на 1 ноември"}
{"url": "http://www.focus-news.net/news/2018/10/31/2584985/plovdiv-prez-septemvri-politsiyata-e-ustanovila-29-vodachi-koito-shofirat-s-nad-12-promila-alkohol-v-kravta.html", "text": "През септември полицията в Пловдив е установила 29 водачи, които шофират с над 1,2 промила алкохол в кръвта. Това съобщи на брифинг в сградата на Областната дирекция на МВР старши инспектор Йордан Милушев от сектор „Пътна полиция“ в Пловдив, предаде репортер на  Радио „Фокус“ – Пловдив . По думите му през месец септември 62 лица са управлявали моторно превозно средство с до 1,2 промила алкохол в кръвта, а 22 лица – под въздействие на наркотични вещества. При проверките през септември са установени още 113 неправоспособни водачи, 3441 водачи, шофирали с превишена скорост, 453-ма – без обезопасителен колан или каска, 129 водачи без застраховка „Гражданска отговорност“. 306 са водачите с технически неизправни моторни превозни средства. Съставени са общо 2141 актове за установяване на административни нарушения, 2930 глоби с фишове и  електронни фишове – 3432. \r\nТони МИХАЙЛОВ", "date": "2018.10.31", "title": "Пловдив: През септември полицията е установила 29 водачи, които шофират с над 1,2 промила алкохол в кръвта"}
{"url": "http://www.focus-news.net/news/2018/10/31/2584987/veliko-tarnovo-uchenitsi-ot-tsyala-balgariya-debatiraha-za-badeshteto-na-evropa-v-grada.html", "text": "Ученици от цяла България дебатираха във Велико Търново по теми, свързани с бъдещето на Европа, работата на Европейската комисия, Европейския парламент, Съвета на Европейския съюз и др. Младите хора от общо 17 града, включително и от Старата столица, участваха активно и във финалния етап на симулационни игри, свързани с работата на европейските институции. Активна бе дискусията им с евродепутатите Ева Майдел и Светослав Малинов, които са част от групата на Европейската народна партия. Това съобщиха от пресцентъра на  Община Велико Търново . \r\nИнициативата на българското представителство на Европейската комисия и на центровете „Европа директно“ бе подкрепена от Община Велико Търново и от Регионална библиотека „П. Р. Славейков“. В различните панели участие взеха заместник-кметовете на старопрестолния град Снежана Данева-Иванова и проф. Георги Камарашев. В дебатите се включиха също университетските преподаватели проф. д-р Ингрид Шикова от СУ „Св. Климент Охридски“ и доц. д-р Иво Инджов от ВТУ „Св. св. Кирил и Методий“.  \r\nПо-рано днес евродепутатът Ева Майдел и Снежана Данева-Иванова гостуваха в Природо-математическата гимназия „Васил Друмев“. Училището се включи в инициативата на Ева Майдел „Научи ме да умея“. Заедно с нея младите великотърновци говориха за предприемачеството, за ученето през целия живот, за формирането на умения за работа в екип, лидерството, глобалната дигитализация и др.  \r\nЗаместник-кметът на Велико Търново Снежана Данева-Иванова подчерта, че общината подкрепя изцяло инициативата „Научи ме да умея“, защото е насочена към младите хора, към тяхната професионална реализация и към оптимизация на връзката „образование – бизнес – пазар на труда“.", "date": "2018.10.31", "title": "Велико Търново: Ученици от цяла България дебатираха за бъдещето на Европа в града"}
{"url": "http://www.focus-news.net/news/2018/10/31/2584986/sport-key-nishikori-pobedi-adrian-manarino-v-parizh.html", "text": "Кей Нишикори победи представителя на домакините Адриан Манарино със 7:5, 6:4 в двубой от последния за годината турнир от сериите „Мастърс“ – в Париж. Така японецът  запази шансовете си за класиране за финалите на АТП в Лондон. В момента Нишикори се намира на девето място в годишната класация, а в борбата за заветните седмо и осмо място са Марин Чилич, Доминик Тийм и Джон Иснър. \r\nСледващият опонент на Нишикори в Париж ще бъде определен от срещата между Кевин Андерсън и Николос Басилашвили. \r\nДжон Иснър също остава в битката за заключителния турнир на осемте най-добри тенисисти след победа Михаил Кукушкин с 6:3, 6:7, 7:6. В следващата фаза на надпреварата той ще играе срещу Карен Хачанов.", "date": "2018.10.31", "title": "Спорт: Кей Нишикори победи Адриан Манарино в Париж"}
{"url": "http://www.focus-news.net/news/2018/10/31/2584988/blagoevgrad-natovaren-e-trafikat-v-tsentralna-gradska-chast-na-mesta-se-obrazuvat-koloni-ot-avtomobili.html", "text": "Натоварен е трафикът в централна градска част, на места се образуват колони от автомобили, предаде репортер на  Радио „Фокус“ – Пирин . До този момент няма регистрирани катастрофи в Благоевград. Задръствания се образуват по пътя в района на жп гарата и автогарата в посока първи корпус на ЮЗУ „Неофит Рилски“, на кръговото кръстовище при Зърнени храни. Натоварен трафик има ѝ по булевардите „Св. Димитър Солунски“ и „Васил Левски“, както и по улиците „Менча Кърничева“, „Владо Черноземски“ и „14-ти полк“. Градския транспорт се движи без отклонения от редовния си маршрут и по график. Ремонт се извършва на улица „Марица“, като движението в по-голямата ѝ част е преустановено, затова се използват обходни маршрути. \r\nЛивия НИНОВА", "date": "2018.10.31", "title": "Благоевград: Натоварен е трафикът в централна градска част, на места се образуват колони от автомобили"}
{"url": "http://www.focus-news.net/news/2018/10/31/2584989/plovdiv-otneha-svidetelstvoto-za-pravoupravlenie-na-shofyor-na-uchenicheski-avtobus-zaradi-upotreba-na-alkohol.html", "text": "Отнеха свидетелството за правоуправление на шофьор на ученически автобус, заради употреба на алкохол. Това съобщи за  Радио „Фокус“-  Пловдив  говорителят на  ОДМВР . Тази сутрин пътни полицаи предприели проверка на техническото състояние на три автобуса, ангажирани от ръководството на ОУ “Душо Хаджидеков” в Пловдив да извършат превоз на ученици. Преди тръгване водачите на моторните превозни средства били тествани с дрегер за алкохол и при единия от мъжете, на 58 години,  апаратът отчел наличие на 0,56 промила. На шофьора е издаден акт за установеното административно нарушение, като му е било отнето и свидетелството за правоуправление. Автобусът, който щял да управлява, е спрян от движение и му е иззето свидетелството за регистрация. \r\nЦветана ТОНЧЕВА", "date": "2018.10.31", "title": "Пловдив: Отнеха свидетелството за правоуправление на шофьор на ученически автобус, заради употреба на алкохол"}
{"url": "http://www.focus-news.net/news/2018/10/31/2584966/dots-d-r-valentina-todorova-institut-po-okeanologiya-varna-cherno-more-ima-ponizheno-biologichno-raznoobrazie.html", "text": "Заради особеностите на физикохимичните условия Черно море има понижено биологично разнообразие. Това каза в интервю за  Радио „Фокус“ – Варна  доц. д-р Валентина Тодорова, заместник-директор по научноизследователска дейност на Института по океанология във Варна, по повод Международния ден на Черно море, който се отбелязва на 31 октомври. Доц. Тодорова даде пример с това, че разнообразието на различните групи организми в Черно море е от три до пет пъти по-ниско от това в Средиземно море. Тя подчерта, че организмите, които обитават Черно море, основно могат да бъдат разделени на три типа по техния произход. Едните са черноморските ендимити – тези, които са останали от последният сладководен период в развитието на Черно море преди последното свързване чрез Босфора. Такива например са попчетата. След възстановяване на връзката със Средиземно море са навлезли и средиземноморски видове – хамсия, лефер, паламуд, които са и преобладаващия състав на флората и фауната в днешно време. Третата група са студенолюбиви видове, като трицоната. \r\nМарияна ВАЛЕНТИНОВА", "date": "2018.10.31", "title": "Доц. д-р Валентина Тодорова, Институт по океанология – Варна: Черно море има понижено биологично разнообразие"}
{"url": "http://www.focus-news.net/news/2018/10/31/2584975/nezavisen-makedoniya-nyama-da-ima-vip-kiliya-za-nikola-gruevski.html", "text": "Администрацията на затвора в Шутка, където бившият министър-председател на Македония Никола Груевски ще изтърпи двугодишната си присъда за лишаване от свобода, поясни, че съоръжението не разполага с ВИП килии, съобщава електронното издание на скопския вестник  „Независен“ . \r\nДиректорът на затвора Гьоко Котевски, казва, че в частта, в която Груевски трябва да бъде настанен, няма ВИП килии. „Ние не разделяме хората на ВИП и обикновени граждани. Така че всички осъдени тук получават еднакво третиране. Основната задача на всеки затвор е да работи за ресоциализация на осъдените \", казва Котевски. \r\nГруевски няма да има възможност да бъде настанен в т.нар. хагски стаи, изградени по искане на Европейския съюз за нуждите на трибунала в холандския град. Според самите осъдени условията в тази част на затвора са много по-прилични от тези в останалите килии.  Тереза Герова", "date": "2018.10.31", "title": "„Независен“ (Македония): Няма да има ВИП килия за Никола Груевски"}
{"url": "http://www.focus-news.net/news/2018/10/31/2584990/pazardzhik-na-1-noemvri-ot-10-do-12-chasa-shte-bade-narusheno-vodopodavaneto-v-grad-septemvri-poradi-lipsa-na-elektrozahranvane.html", "text": "Пазарджик. На 1 ноември от 10.00 до 12.00 часа в град Септември, ще бъде нарушено водоподаването, съобщиха за  Радио „Фокус“ – Пазарджик  от ВиК. От дружеството уточниха, че възможните нарушения или ниско налягане по високите етажи, са поради липса на електрозахранване в района. От ВиК-Пазарджик се извиняват на абонатите си за причиненото неудобство.", "date": "2018.10.31", "title": "Пазарджик: На 1 ноември от 10 до 12 часа ще бъде нарушено водоподаването в град Септември, поради липса на електрозахранване"}
{"url": "http://www.focus-news.net/news/2018/10/31/2584992/blagoevgrad-31-oktomvri-e-krayniyat-srok-za-podavane-na-zayavleniya-deklaratsii-za-otpuskane-na-tseleva-pomosht-za-otoplitelen-sezon-2018-2019-g.html", "text": "Днес е крайният срок за подаване на заявления – декларации за отпускане на целева помощ за отоплителен сезон 2018 – 2019 г.. Това каза пред  Радио „Фокус“ – Пирин  Станка Михова, експерт в Регионална дирекция „Социално подпомагане“ – Благоевград. По думите ѝ приемът на документи е стартирал на 1 юли. „Новият месечен размер на помощта, определен със заповед на министъра на труда и социалната политика, е 74.83 лв. или 374.15 лв. за целия отоплителен сезон“, каза още Михова. Тя добави, че към настоящия момент са подадени 16 960 молби, като от тях са отпуснати 14 050, отказани са 2 279, останалите са в процес на обработване. „По всички подадени заявления – декларации, по които има заповед за отпускане на целева помощ за отопление се начислява и изплаща цялата дължима сума за петте месеца на отоплителния сезон“, допълни Михова. \r\nЛивия НИНОВА", "date": "2018.10.31", "title": "Благоевград: 31 октомври е крайният срок за подаване на заявления – декларации за отпускане на целева помощ за отоплителен сезон 2018 – 2019 г."}
{"url": "http://www.focus-news.net/news/2018/10/31/2584993/ognyan-tsenkov-kmet-na-obshtina-vidin-uvelicheni-sa-prihodite-na-obshtinata-za-devette-mesetsa-s-nad-400-000-lv-v-sravnenie-sas-sashtiya-period-na-minalata-godina.html", "text": "Увеличени са приходите на общината за деветте месеца с 427 266 лв. в сравнение със същия период на миналата година, каза на пресконференция Огнян Ценков, кмет на Община Видин, предаде репортер на  Радио „Фокус“ – Видин . Той посочи, че увеличението са дължи на предприетите мерки от страна на общинската администрация за погасяване на стари задължения от юридически и физически лица, длъжници на общината. „Приходите бяха увеличени без да се увеличават местните данъци и такси от началото на мандата ни. В местната хазна са постъпили почти 6 милиона лв., като от тях най-голям дял имат събраните пари от таксата за битови отпадъци – над 2 милиона и 80 хиляди лв. и от данъка върху превозните средства – малко повече от 1 милион и 600 хиляди лв.“, заяви Огнян Ценков. Той посочи, че за следващата 2019 година държавната субсидия в бюджета на Община Видин е увеличена с повече от 10 %. 3 856 000 лева е увеличението, заложено в държавния бюджет на страната, което ще получи Видинската община. Издръжката на общинската администрация се увеличава с 200 500 лв. Тя ще бъде насочена към увеличение на заплатите на общинската администрация, кметовете и кметските наместници от общината. \r\nАнна ЛОЗАНОВА", "date": "2018.10.31", "title": "Огнян Ценков, кмет на Община Видин: Увеличени са приходите на общината за деветте месеца с над 400 000 лв. в сравнение със същия период на миналата година"}
{"url": "http://www.focus-news.net/news/2018/10/31/2584982/anton-krastev-kmet-vsichki-prevozni-sredstva-s-zhivotinska-tyaga-na-teritoriyata-na-selo-ledenik-sa-registrirani-i-izryadni-nyamame-problemi-ili-intsidenti.html", "text": "Всички конски каруци на територията на великотърновското село Леденик са регистрирани и изрядни. Това съобщи за  Радио „Фокус“ – Велико Търново  кметът на населеното място Антон Кръстев. По думите му регистрираните конски каруци са около 12 броя. „Абсолютно всички са чекирани, каруците са  с номера и под регистрация, животните си имат паспорти и са приведени в изряден вид“, обясни Антон Кръстев. Той посочи, че е създадена организация съвместно със служители на полицията и са съставени протоколи на собствениците за преминала проверка, раздадени са им и карти с печати на кметството, че каруците и конете са редовни и могат да се движат по улиците на селото. Антон Кръстев допълни, че не са регистрирани инциденти с този вид превозни средства, не се провеждат и състезания на територията на селото. \r\nМария НЕДЕВА", "date": "2018.10.31", "title": "Антон Кръстев, кмет: Всички превозни средства с животинска тяга на територията на село Леденик са регистрирани и изрядни, нямаме проблеми или инциденти"}
{"url": "http://www.focus-news.net/news/2018/10/31/2584991/anadolu-agency-dzhamal-hashogi-e-bil-udushen-tyaloto-mu-e-bilo-razchleneno-malko-sled-ubiystvoto.html", "text": "Журналистът Джамал Хашоги е бил удушен малко след влизането му в сградата на Генералното консулство на Саудитска Арабия в Истанбул, предава турската държавна информационна агенция  Anadolu Agency . \r\nПо данни на Прокуратурата на Истанбул малко след убийството тялото на саудитеца е било разчленено, след което отделните парчета от него са били унищожени. \r\nХашоги, кореспондент на американското издание The Washington Post, изчезна на 2 октомври, след като влезе в консулството на Саудитска Арабия в Истанбул, за да получи необходимите документи, за да се ожени за годеницата си – турска гражданка. Седмици наред Рияд отричаше да знае нещо за съдбата му.  Тереза Герова", "date": "2018.10.31", "title": "Anadolu Agency: Джамал Хашоги е бил удушен, тялото му е било разчленено малко след убийството"}
{"url": "http://www.focus-news.net/news/2018/10/31/2584994/eva-maydel-evrodeputat-v-momenta-evropa-ima-nuzhda-ot-edna-golyama-doza-doverie.html", "text": "В момента Европа има нужда от една голяма доза доверие. Това каза по време на провелия се младежки дебат “Накъде отива Европа” във Велико Търново евродепутатът Ева Майдел, предаде репортер на  Радио „Фокус“ – Велико Търново . Тя подчерта, че младите хора могат да дадат своето доверие на Европейския съюз, гласувайки на изборите за Европейски парламент през май 2019 година. „През последните 20 години участвахме в редица дебати, бяха написани много книги за това колко е уникален европейският проект. Смятам, че до този момент Европейският съюз наистина успя да постигне една от основните си цели, а тя е именно да поддържа мира в Европа, а освен това да помогне на много държави, на една част от тях да излязат от дупката на Втората Световна война, а на една друга част от държави, като нашата, да излязат от дупката на комунизма. И въпреки това днес тази красива идея на обединеното голямо европейско семейство често е поставяна под въпрос и пред много и редица изпитания. Има редица хора на много места из Европа, които смятат че ние вече нямаме нужда от ЕС и че основните принципи на ЕС не работят. Аз смятам, че вашата задача на предстоящите европейски избори през май 2019 година, до голяма степен е  да дадете отговор на тези въпроси“, обърна се към младите хора Ева Майдел. По думите и предстоящите избори за Европейски парламент са много важни, защото ще покажат какво е доверието на жителите на Европа към Европейския съюз. „До изборите през май месец ще има много хора, които ще се опитат да ви убедят в различни неща. Едно от посланията ми е да не трябва да вярваме непременно на всяко едно нещо, което четем, което чуем или което видим. В епохата на фалшиви новини, дезинформация, алтернативни факти, смятам, че здравият разум може да бъде вашият най-голям приятел. Точно  затова е важно да задаваме въпроси и да търсим отговори на тези въпроси. В следващите месеци ще има много хора, които ще ви предложат едни лесни решения. По правило тези лесни решения винаги са за най-трудните и най-сложните ни проблеми. Ще ви предложат стени, било то мисловни, или физически, зад които да се скриете. Моят апел е да помислите дали да ги приемете. Много е вероятно да ви предложат и много страхове. Тези страхове в повечето случаи са за невидимите неща. Не позволявайте някой да ви уплаши, не разрешавайте някой да всява страх във вас. Без да сме видели света около нас няма смисъл да се страхуваме от него“, допълни Ева Майдел. Тя посочи, че въпреки че  ЕС е най-хубавото нещо, което се е случило на Европа през последните години, той в никакъв случай не е перфектен и може да бъде критикуван. „Това е съвсем нормално, защото със сигурност има много неща, които във всеки един нас не  ни харесват в Европа. Тогава трябва да се замислим какво можем да променим ние. Животът може би до голяма степен е най-интерес, когато имаме едни големи цели, когато не се вглеждаме непременно в дребните и малките неща, когато сме визионери и когато искаме да се борим за нещо, а не против нещо. Аз смятам, че си заслужава. Силата на демокрацията е в това, че една малка група от хора, със силното си желание, заставяйки зад конкретни идеи, могат да направят едни неочаквани обрати. Каквото и да изберете най-важното е да имате позиция, която да отстоявате, да имате мнение, защото много хора ще ви плашат и много хора ще искат да боравят с фалшиви новини, дезинформация“, обърна се към младите хора евродепутатът. \r\nНадежда КРЪСТЕВА", "date": "2018.10.31", "title": "Ева Майдел, евродепутат: В момента Европа има нужда от една голяма доза доверие"}
{"url": "http://www.focus-news.net/news/2018/10/31/2584996/plovdiv-nova-mobilna-kamera-za-zasichane-na-skorostta-shte-bade-postavena-na-otsechkata-mezhdu-plovdivskite-sela-trud-i-graf-ignatievo-na-patya-za-karlovo.html", "text": "Нова мобилна камера за засичане на скоростта ще бъде поставена на отсечката между пловдивските села Труд и Граф Игнатиево. Това каза на брифинг директорът на Областната дирекция на МВР в Пловдив старши комисар Атанас Илков, предаде репортер на  Радио „Фокус“ – Пловдив . Той поясни, че камерата ще бъде от нов тип и ще изчислява средната скорост на движение по цялото трасе. „Това е отсечка, избрана от ГД „Национална полиция“. Става въпрос за една от най-натоварените отсечки, един от най-рисковите участъци на пътя за Карлово. Разумно е камерата да бъде поставена там. Надявам се съвсем камерата да бъде поставена и да заработи“, каза Илков. Към момента полицията в Пловдив разполага с една камера за засичане на превишена скорост. Лазерното устройство работи при всякакви метеорологични условия, в тъмната и светлата част на денонощието, като заснема автомобилите дори и по три пътни платна. За разлика от обикновените камери, тази дава много добра възможност, като единственият човешки фактор е при монтирането и настройването на камерата за работа. Оттам нататък в продължение на часове камерата може да работи на автономен режим, като във всеки един момент данните чрез 4G се получават в компютър и сървър. Мобилната камера бързо може да бъде преместена и поставена на невралгична пътна отсечка. \r\nТони МИХАЙЛОВ", "date": "2018.10.31", "title": "Пловдив: Нова мобилна камера за засичане на скоростта ще бъде поставена на отсечката между пловдивските села Труд и Граф Игнатиево, на пътя за Карлово"}
{"url": "http://www.focus-news.net/news/2018/10/31/2584998/oblastniyat-upravitel-na-vidin-albena-georgieva-be-gost-na-predstavyaneto-na-monografichnoto-izsledvane-vladikino-selo-vladichentsi.html", "text": "Областният управител на Видин Албена Георгиева бе гост на представянето на монографичното изследване „Владикино село Владиченци“ и филма „Селска орисия“, което се състоя в Конферентния център на Областна администрация Видин. Това съобщиха от пресцентъра на  областната администрация . За оказаната подкрепа и сътрудничество при реализирането на днешното събитие, Георгиева бе удостоена с Благодарствена грамота от името на организаторите Ивелина Николова, ръководител на подекип „Религия и теология“ и Христина Кирилова, външен сътрудник по проекта и уредник в Регионален исторически музей – Видин. Областният управител благодари за оказаната чест и пожела много нови професионални и творчески успехи на всички работили по осъществяването на проекта. По време на събитието беше представена информация за извършената практическата дейност, за събраните материали, както и водещи мотиви и съдържателни акценти от филма „Селска орисия“. На представянето стана ясно, че с подкрепата на Негово Високопреосвещенство Видински митрополит Даниил е започната процедура за бъдещо изграждане на храм в село Владиченци.", "date": "2018.10.31", "title": "Областният управител  на Видин Албена Георгиева  бе гост на представянето на монографичното изследване „Владикино село Владиченци“"}
{"url": "http://www.focus-news.net/news/2018/10/31/2584997/todor-chepov-bivsh-rakovoditel-na-kukerska-grupa-koziyat-rog-kukerskiyat-praznik-se-otbelyazva-s-tsel-izgonvane-na-zlite-duhove-i-zimata-i-s-tsel-plodorodie-i-zdrave.html", "text": ". Кукерският празник е зимен празник, който се отбелязва с цел изгонване на злите духове и зимата и с цел плодородие и здраве. Това каза за  Радио „Фокус“ – Бургас  Тодор Чепов, бившият ръководител на кукерската група „Козият рог“. По думите му в град Бургас няма определена дата за отбелязване на този празник, обикновено той се чества последната или предпоследната седмица на месец февруари. „Въпреки, че вече не съм ръководител на „Козият рог“, винаги помагам с каквото е необходимо. Смятам, че младите трябва да се интересуват повечето от ядрото на този празник, от неговата същност“, добави Чепов. Той посочи още, че при отбелязването на кукерския празник участват и жени, които понякога се обличат в тежките традиционни кукерски облекла. „В нашия край това не е прието, но лично аз смятам, че това също е един от начините, чрез които можем да покажем на по-младите, че българските традиции и обичаи трябва да се спазват, за да се запазят и съхранят във времето“, допълни още Тодор Чепов. \r\nМария КУРТЕВА", "date": "2018.10.31", "title": "Тодор Чепов, бивш ръководител на кукерска група „Козият рог“: Кукерският празник се отбелязва с цел изгонване на злите духове и зимата и с цел плодородие и здраве"}
{"url": "http://www.focus-news.net/news/2018/10/31/2585002/smolyan-dokumentalna-izlozhba-izsledovatelyat-na-rupchos-shte-bade-predstavena-v-darzhaveniya-arhiv-na-1-noemvri.html", "text": "Документална изложба „Изследователят на Рупчос“ ще бъде представена в Държавен архив – Смолян на 1 ноември от 16:00 часа. Това съобщиха от  Архива . Тя е посветена на 100 години от рождението на Георги Вулджев. По време на събитието Елена Бедрова ще запознае гостите с подробности от живота и дейността на учителя, краеведа, родоизследователя и фолклориста. В изложбата и мултимедийната презентация са включени оригинални документи от личния фонд на Георги Вулджев, които се съхраняват в Държавния архив и ще бъдат представени от Елена Стоянова.", "date": "2018.10.31", "title": "Смолян: Документална изложба „Изследователят на Рупчос“ ще бъде представена в Държавения архив на 1 ноември"}
{"url": "http://www.focus-news.net/news/2018/10/31/2585001/daily-sabah-turtsiya-zapochva-rabota-za-proizvodstvo-na-sobstvena-sistema-za-pro.html", "text": "Турция предприема стъпки за  производство на собствена система за противовъздушна отбрана, наречена „Сипер“. Това обяви държавният глава на страната Реджеп Тайип Ердоган, съобщава турският вестник  Daily Sabah .  \r\nПървата доставка на системата е планирана за 2021 г., поясни Ердоган пред участниците в церемонията по откриването на Националната технология за инфраструктурно развитие към Института за научни изследвания и технологично развитие на Турция в столицата Анкара. \r\nТурция закупи ракети земя-въздух за системите „С-400“ от Русия. Министърът на отбраната Хулуси Акар поясни миналата седмица, че разполагането на системите ще започне през октомври догодина.  \r\nВътрешният коефициент на приноса за отбранителната промишленост достигна 65%, заяви същевременно Ердоган, добавяйки, че правителството има за цел да увеличи това съотношение. Тереза Герова", "date": "2018.10.31", "title": "Daily Sabah: Турция започва работа за производство на собствена система за ПРО"}
{"url": "http://www.focus-news.net/news/2018/10/31/2585003/pp-abv-obsadi-s-predstaviteli-na-upravlyavashtata-partiya-na-livan-dvizhenie-za-badeshte-zadalbochavaneto-na-otnosheniyata-mezhdu-balgariya-i-arabskata-darzhava.html", "text": "Ръководството на АБВ проведе среща с Ахмед Ал Рахвани - отговорник по външната политика на управляващата партия на Ливан „Движение за бъдеще“. Това съобщина от пресцентъра на  ПП АБВ . По време на разговора, на който присъства и съветника на Алтернатива за българско възраждане по въпросите на Арабския свят Анастас Терзобалиев, бяха обсъдени възможностите за развитие на сътрудничеството между България и Ливанската република в областта на икономиката, образованието, културата и туризма.  \r\nРазгледани бяха и опциите за цялостното задълбочаване на отношенията между АБВ и ливанската ПП „Движение за бъдеще“, както и поставяне на начало на сътрудничество и партньорство между младежките организации на двете партии.  \r\nВ средата на месец ноември ще бъде проведен българо-ливански бизнес форум, на който ще се очаква да присъстват министър-председателят на Ливанската република Саад Харири и премиерът на България Бойко Борисов.", "date": "2018.10.31", "title": "ПП АБВ обсъди с представители на управляващата партия на Ливан - „Движение за бъдеще“, задълбочаването на отношенията между България и арабската държава"}
{"url": "http://www.focus-news.net/news/2018/10/31/2585005/burgas-riosv-shte-zatvori-prechistvatelnata-stantsiya-v-rayona-na-vakantsionno-selishte-elenite-po-ukazanie-na-okrazhnata-prokuratura.html", "text": "Окръжна прокуратура – Бургас указа на РИОСВ – Бургас да предприеме принудителна административна мярка - да затвори пречиствателна станция, намиращата се в района на Ваканционно селище Елените. Това съобщиха от  Окръжна прокуратура- Бургас . Действията на Прокуратурата са продиктувани съобразно чл.158, т.3 и т.4 от ЗООС (възникване на непосредствена опасност за увреждане на околната среда или увреждане на здравето или имуществото на хората; предотвратяване или преустановяване на административни нарушения, свързани с опазване на околната среда, както и предотвратяване и/или отстраняване на вредните последици от тези нарушения) и чл.60 и следващите от АПК. С оглед на последното Окръжна прокуратура – Бургас е дала срок на РИОСВ – Бургас да уведоми  наблюдаващия прокурор  за предприетите свои действия в срок до 5 ноември. Съобщаваме, че Окръжна прокуратура – Бургас е предприела същите действия и през месец октомври 2017 г. В отговор Директорът на РИОСВ Бургас е посочил, че е преценено да не се използва този инструментариум, за да не бъде  доведен до риск туристическия сезон през 2018г.", "date": "2018.10.31", "title": "Бургас: РИОСВ ще затвори пречиствателната станция в района на Ваканционно селище Елените по указание на Окръжната прокуратура"}
{"url": "http://www.focus-news.net/news/2018/10/31/2584995/vmro-vsichki-namesili-partiyata-i-lidera-y-krasimir-karakachanov-v-skandala-s-dabch-dalzhat-izvinenie.html", "text": "Всички, намесили името на ВМРО и на лидера ѝ Красимир Каракачанов в скандалната схема с търговия с българско гражданство, по която тече проверка на спецпрокуратурата, дължат най-малкото извинение за уронване на престижа. Това се посочва в  позиция  на ВМРО, изпратена до медиите. \r\n\"От днешната пресконференция на Специализираната прокуратура, на която бяха обявени данни за разследването за измами с документи за български произход и арестите в Държавната агенция за българите в чужбина, стана ясно, че няма никакви сведения ВМРО и Красимир Каракачанов да са съучастници по някакъв начин\", посочват от партията. От ВМРО уточняват, че заместник-главният прокурор Иван Гешев в отговор на журналистически въпроси е обявил, че „…към момента от събраните доказателства няма връзка на министър Каракачанов с описаната престъпна дейност…“ и „…няма данни да е замесена партията ВМРО или адресът на централата ѝ…“. \r\n\"Ние, Патриотите от ВМРО, продължаваме да държим, че лицата от български етнически произход трябва да получават българско гражданство по облекчена процедура. Това е наша кауза, вярваме, че е национална кауза – България да бъде истинска майка за всички свои чеда, от всички български етнически землища!\", коментират от ВМРО. \r\n\"Припомняме и категоричната си позиция, че всеки, позволил си да спекулира и да се облагодетелства на гърба на нашите сънародници, които искат българско гражданство, трябва да бъде преследван с цялата строгост на закона\", се казва още в позицията.", "date": "2018.10.31", "title": "ВМРО: Всички, намесили партията и лидера й Красимир Каракачанов в скандала с ДАБЧ, дължат извинение"}
{"url": "http://www.focus-news.net/news/2018/10/31/2585007/shumen-prodalzhavat-remontite-na-uchastatsi-ot-tri-tretoklasni-i-edin-republikanski-pat-na-teritoriyata-na-oblastta.html", "text": "Продължават ремонтите на участъци от три третокласни и един републикански път на територията на област Шумен,  стана ясно по време на Областния съвет за намаляване риска от бедствия, предаде репортер на  Радио „Фокус“- Шумен . Работи се по пътя Нови пазар- Никола Козлево. Почти е завършена работата в отсечката Шумен- Царев брод- Златна нива до Върбяне, поставя се вертикална сигнализация и се полага маркировка. По пътя Хитрино- Тимарево- Струйно се полага асфалтобетон. Работи се и по стария път за Варна, от Каспичан до граница с ОПУ- Варна. Ришки проход се привежда в експлоатация при зимни условия, каза пред Радио „Фокус“- Шумен след заседанието Димитър Ковачев, директор на Областно пътно управление- Шумен. Ще бъде извършено изкърпване, там където е необходимо. На опорните пунктове при село Радко Димитриево и Риш- Конак преди област Бургас, е разположена необходимата техника, базите са заредени  с инертни материали. Димитър Ковачев посочи, че Ришки проход е от ниво А за зимно поддържане, както и  магистрала „Хемус“. Той посочи, че се е случвало през зимния период временно движението да бъде спирано за почистване, но проходът не е затварян за дълго време. Димитър Ковачев обърна внимание, че когато през зимата Котленският проход бъде затворен за автомобили над 12 тона, тежкият трафик минава именно през Ришки. По думите му, натоварването през прохода е голямо. „След направената рехабалитиция през 2014 година целият тежкотоварен трафик от граничните пунктове Лесово и Свиленград за Дунав мост се пренасочи през Ришки проход. Трафикът е интензивен, тежък, преминават автомобили над 12 тона,  това води до разрушаване на асфалта. Ришки проход вече  е даден в АПИ за основен ремонт. Докато бъде извършено проектирането, обществената поръчка и възлагането на рехабилитацията, ще го поддържаме по линия на текущия ремонт“, заяви Димитър Ковачев. Дължината на прохода е 90 км., от които 43  км. на територията на област Шумен, останалите – в област Бургас.  Димитър Ковачев напомни, че Върбишки проход е затворен целогодишно.  „До град Върбица проходът е нормално проходим, но от курорта край Върбица нагоре пътят няма необходимия габарит, има и 3-4 свлачища. Поддържаннето му не е рентабилно. Поставена са бариера, инертни материали, има табели и в сайтовете е посочено, че Върбишки проход е изцяло затворен целогодишно“, каза още Димитър Ковачев. \r\nИвелина ИВАНОВА", "date": "2018.10.31", "title": "Шумен: Продължават ремонтите на участъци от три третокласни и един републикански път на територията на областта"}
{"url": "http://www.focus-news.net/news/2018/10/31/2585006/vitsepremierat-ekaterina-zaharieva-48-e-rastat-na-targovskiya-stokoobmen-mezhdu-balgariya-i-azerbaydzhan-za-perioda-2016-2017-g.html", "text": "България изключително много разчита на Азербайджан за постигане на диверсификация на газовите доставки. Това каза вицепремиерът и министър на външните работи Екатерина Захариева след среща с колегата ѝ от Република Азербайджан Елмар Мамадяров, предаде репортер на  Агенция „Фокус“ . „Поздравявам вашите сънародници от Азербайджан по случай 100 години от създаването на демократичната република. Пожелавам да продължите своето мирно демократично развитие, както и да продължаваме да развиваме топлото приятелско и стратегическо партньорство между нашите два народа. Днес за първи път Комисията по стратегически диалог проведе заседание. Обсъдихме много конкретни проекти, свързани с икономиката, енергетиката, транспорта и се разбрахме да използваме огромните възможности, които все още не сме оползотворили напълно във всичките сфери, които изброих. България изключително много разчита на Азербайджан за постигане на диверсификация на газовите доставки и 2020 г., когато бъде завършен интерконекторът България-Гърция, ще имаме възможност да внасяме и газ, както имаме подписан договор с Азербайджан по южния газов коридор“, заяви Захариева. Тя посочи, че са обсъждали и идеята от посещението на премиера Бойко Борисов тази година в Баку във връзка с възможности за инвестиции от страна на СОКАР в газификацията на българските домове. „В момента се извършва такова предпроектно проучване от страна на СОКАР и се надяваме наистина в скоро време да се придвижи и тази идея. В областта на търговията установихме, че имаме разминаване в статистическите данни, които имаме от нашите национални статистически институти, но сме единни, че търговията всяка година отбелязва ръст. Между 2016 и 2017 г. имаме 48% ръст на търговския стокообмен. Разчитаме смесената икономическа комисия, която ще се състои следващата седмица да даде тласък още повече на търговските отношения“, допълни тя. „По отношение на външната политика установихме, че за България и Азербайджан е много важно споразумението за стратегическо партньорство с ЕС да приключи преди изборите за Европейски парламент следващата година“, каза още Екатерина Захариева.  \r\nЛюба АЛЕКСИЕВА", "date": "2018.10.31", "title": "Вицепремиерът Екатерина Захариева: 48% е ръстът на търговския стокообмен между България и Азербайджан за периода 2016-2017 г."}
{"url": "http://www.focus-news.net/news/2018/10/31/2585000/vitsepremierat-valeri-simeonov-se-sreshtna-s-poslanika-na-ukrayna-v-balgariya.html", "text": "България държи на приятелските контакти с Украйна и държавата ни ще изпълни поетите ангажименти във връзка с осигуряването на сграда за украински културен център в София. Това заяви вицепремиерът Валери Симеонов по време на срещата си в Министерския съвет с извънредния и пълномощен посланик на Украйна в Република България Виталий Москаленко, съобщиха от  правителствената информационна служба . Според Валери Симеонов българската страна вече е започнала процеса по осигуряване на подходяща сграда и пое ангажимент още днес да я посети и инспектира заедно с посланик Москаленко. Изграждането на украински културен център в България беше договорено в началото на настоящия месец октомври, в рамките на отбелязването на 160-годишнината на гимназия „Г.С. Раковски“ в Болград, на което присъства и вицепремиерът Симеонов. Тогава България и Украйна се споразумяха и за създаването на българско училище в Одеса.", "date": "2018.10.31", "title": "Вицепремиерът Валери Симеонов се срещна с посланика на Украйна в България"}
{"url": "http://www.focus-news.net/news/2018/10/31/2584980/spetsializiranata-prokuratura-vnese-v-sada-iskane-za-myarka-za-neotklonenie-zadarzhane-pod-strazha-spryamo-trima-ot-obvinenite-po-sluchaya-s-dabch.html", "text": "Специализираната прокуратура внесе в съда искане за мярка за неотклонение „Задържане под стража“ спрямо трима от обвинените по случая с ДАБЧ. Това съобщиха от пресцентъра на  Прокуратурата . \r\n\"Фокус\" припомня, че по-рано днес наблюдаващият прокурор по делото Ангел Кънев коментира, че е внесено искане за мярка за неотклонение \"задържане под стража\" за трима от обвиняемите, тъй като четвъртият е с тежко онкологично заболяване.", "date": "2018.10.31", "title": "Специализираната прокуратура внесе в съда искане за мярка за неотклонение „Задържане под стража“ спрямо трима от обвинените по случая с ДАБЧ"}
{"url": "http://www.focus-news.net/news/2018/10/31/2584999/kyustendil-tri-sa-registriranite-patni-intsidenti-prichineni-ot-bezstopanstveni-zhivotni-oblastta.html", "text": "Три са регистрираните пътни инциденти, причинени от безстопанствени животни в Кюстендил. Това съобщи за  Радио „Фокус” –Кюстендил  Катя Табачка, говорител на Областна Дирекция на МВР – Кюстендил. Единият от инцидентите е възникнал в землището на село Раненци. Безстопанствен кон е бил причина за пътното произшествие. Другият случай е от землището на село Гърляно, където причина за произшествието е безстопанствено теле, което е било на пътното платно. В село Копиловци коза, излязла от имота на стопанина, разхождайки се по пътното платно е станала причина за пътно транспортно произшествие. На тримата собственици са съставени актове за административно нарушение. Законът предвижда глоба от 100 лева за тези случаи. \r\nВенцеслав ИЛЧЕВ", "date": "2018.10.31", "title": "Кюстендил: Три са регистрираните пътни инциденти, причинени от безстопанствени животни областта"}
{"url": "http://www.focus-news.net/news/2018/10/31/2585008/sport-grigor-dimitrov-zapochna-s-pobeda-uchastieto-si-v-parizh.html", "text": "Григор Димитров започна с победа участието си на последния за годината турнир от сериите „Мастърс“ -  в Париж. В двубой от втори кръг най-добрият български тенисист се наложи над Роберто Баутиста Агут със 7:6, 6:4. \r\nС победата Димитров се класира за третия кръг на турнира, където ще играе срещу петия поставен в схемата Марин Чилич. Освен това той защити точките от миналата година, когато бе отстранен от надпреварата от американеца Джон Иснър.", "date": "2018.10.31", "title": "Спорт: Григор Димитров започна с победа участието си в Париж"}
{"url": "http://www.focus-news.net/news/2018/10/31/2585009/predsedatelyat-na-narodnoto-sabranie-tsveta-karayancheva-shte-prisastva-na-otkrivaneto-na-pametna-plocha-na-yordan-sokolov-na-1-noemvri.html", "text": "Председателят на Народното събрание Цвета Караянчева ще присъства на откриването на паметна плоча на Йордан Соколов, съобщиха от пресцентъра на  парламента . Събитието ще се състои в 12.00 часа на 1 ноември на бул. „Александър Стамболийски“ № 26. Поставянето на паметната плоча е по предложение на Инициативен комитет с председател Евдокия Манева. Йордан Соколов е юрист, политик и държавник, народен представител и министър на вътрешните работи. През 1997 г. е избран за председател на 38-ото Народно събрание.", "date": "2018.10.31", "title": "Председателят на Народното събрание Цвета Караянчева ще присъства на откриването на паметна плоча на Йордан Соколов на 1 ноември"}
{"url": "http://www.focus-news.net/news/2018/10/31/2585010/plovdiv-politsiyata-e-predvidila-reditsa-meropriyatiya-za-zasilvane-na-kontrola-varhu-vodachite-po-vreme-na-aktsiya-zima-koyato-zapochva-na-1-noemvri.html", "text": "Полицията в Пловдив е предвидила редица мероприятия за засилване на контрола върху водачите по време на акция „Зима“, която започва на 1 ноември. Това каза на брифинг старши инспектор Йордан Милушев от сектор „Пътна полиция“ в Пловдив, предаде репортер на  Радио „Фокус“ – Пловдив . Той каза, че акция „Зима“ ще премине в три етапа. „Първият етап е до 10 ноември и ще бъде под надслов „За безопасно пътно превозно средство през зимата“. Втория период ще продължи от 11 до 20 ноември, като кампанията е наречена „Пешеходци и водачи – за толерантност на пътя“. Третият период е до края на ноември, като кампанията е озаглавена „За безопасно шофиране през зимата“. През всички тези периоди сме създали организация за засилване на превантивната дейност и и контрола над участниците в движението, като за тази цел сме предвидили различни мероприятия“, посочи старши инспектор Йордан Милушев. \r\n„Рисков фактор през предстоящите зимни месеци е намалената светла част на денонощието и характерните за този сезон заледявания, заснежавания или хлъзгава настилка в резултат на дъжд. В тази връзка е много важно автомобилите на водачите да бъдат подготвени за тези условия. Затова част от мероприятията по време на акция „Зима“ ще бъдат насочени стриктни проверки на техническото състояние на автомобилите. Считаме, че това е важно за безопасното поведение на пътя. По отношение на техническото състояние на автомобилите за зимните месеци, наблягаме на няколко основни неща. Напомняме за задължението на водачите след 15 ноември да управляват със зимни гуми или гуми с дълбочина на протектора не по-малка от 4 мм. Санкцията за това нарушение е 50 лв. Друго много важно за зимните месеци е изправността на стъкломиялните устройства и стъклочистачките, също отоплителната система на автомобила. От изключителна важност през зимния сезон  е и осветителната уредба на колата да бъде в изправност. За неизправни светлини глобата е 50 лева, а за невключени – 20 лева“, каза старши инспектор Йордан Милушев от „Пътна полиция“. \r\nТони МИХАЙЛОВ", "date": "2018.10.31", "title": "Пловдив: Полицията е предвидила редица мероприятия за засилване на контрола върху водачите по време на акция „Зима“, която започва на 1 ноември"}
{"url": "http://www.focus-news.net/news/2018/10/31/2585011/mgerb-blagoevgrad-provedoha-initsiativa-po-sluchay-denya-na-narodnite-buditeli-1-noemvri.html", "text": "МГЕРБ – Благоевград проведоха инициатива по случай Деня на народните будители – 1 ноември. Това съобщиха от пресцентъра на  ПП ГЕРБ – Благоевград . Младите хора посетиха училищата и културните институции в града и връчиха поздравителни адреси и специално изработен мултимедиен диск, на който е записан кратък филм с някои от най-известните будители, информация и цитати от тях. Директорите на институциите искрено се зарадваха на инициативата и пожелаха на младежите да продължават да провеждат такива кампании, защото е изключително важно младите хора да си спомнят за будителите, които България е имала и продължава да има. „Първи ноември е не просто празник, това е ден, който всеки един българин усеща дълбоко в сърцето си! Този празник ни кара да си спомним за великото дело на всички будители, които са спомогнали за нашата култура и просвещение през вековете. На този ден трябва да отдадем и заслуженото на всички български учители и преподаватели, които продължават великото дело на българските просветители“, коментира общинският ръководител на МГЕРБ-Благоевград Вили Вучева.", "date": "2018.10.31", "title": "МГЕРБ – Благоевград проведоха инициатива по случай Деня на народните будители – 1 ноември"}
{"url": "http://www.focus-news.net/news/2018/10/31/2585012/veliko-tarnovo-patuvashtata-ekspozitsiya-alkohol-i-ambalazh-na-istoricheski-muzey-gorna-oryahovitsa-gostuva-v-general-toshevo.html", "text": "Пътуващата експозиция „Алкохол и Амбалаж” на Исторически музей – Горна Оряховица гостува в Генерал Тошево. Тя е част от популярната поредица „Пороците”, заедно с колекциите „Тютюн, амфие и сие“ и „Захар, кафе и сие“. Пламен Мадемов, директор на културната институция уточни за  Радио „Фокус“ – Велико Търново , че тематиката е свързана с едно закачливо послание, посветено на трите различни човешки слабости, които изкушават човечеството от време оно. „В Генерал Тошево откриваме изложбата „Алкохол и Амбалаж“, която е най – старата от трите . За повече от десет години е обиколила десетки музеи в България. В нея са включени различни видове алкохолни бутилки, гарафи, сервизи , чаши, халби, производствени етикети. Показваме оригиналността на първите бирени бутилки, които са с  характерен надпис върху самото стъкло, няма го още хартиения етикет. В експозицията могат да се видят старите лимонадени шишета със закопчалка тип „кронка”. Показани са и други нестандартни методи за затваряне на бутилки“, обясни Пламен Мадемов. Той посочи, че са положени усилия експозицията да е свързана с историята на горнооряховското производство , различните производители от началото на 20 век и една от най-ранните пивоварни фабрики в България,  съществувала от края на 19-ти до средата на 20-ти век в Горна Оряховица. „Интересно е, че в началото алкохола е продаван в доста по – малки разфасовки, не като съвременните бутилки. Производителите са се старали да има някаква естетика. Експозицията включва и уникални луксозни бутилки, произведени в Италия , друг интересен експонат  е   помпа за бира, една от първите, които са донесли нашите градинари гурбетчии в края на 19-ти век. Изложбата също така включва множество черно-бели снимки и фотографии с различно „алкохолно” послание. Върху някои от тях са изобразени типично български кръчмарско-юнашки сюжети с неочакван край“, допълни Пламен Мадемов. \r\nИзложбата ще остане в Генерал Тошево до края на януари 2019 г., след което ще се насочи към Варна. \r\nМария НЕДЕВА", "date": "2018.10.31", "title": "Велико Търново: Пътуващата експозиция „Алкохол и Амбалаж” на Исторически музей – Горна Оряховица гостува в Генерал Тошево"}
{"url": "http://www.focus-news.net/news/2018/10/31/2585016/boyko-borisov-za-mia-stiskame-paltsi-i-pozhelavame-uspeh-na-makedoniya.html", "text": "В интервю за  Македонската информативна агенција (МИА)  министър-председателят на България Бойко Борисов пожела успех на Македония и увери, че й „стиска палци“.  \r\nДоговорът с България и споразумението с Гърция са открили голяма перспектива за Македония, заяви Борисов, който участва в европейска среща на върха през последните два дни, която се проведе в гръцката столица. \r\nБорисов заяви, че „стискам палци и й пожелавам успех на Македония\", а коментирайки последните събития в региона, в които Скопие е главен герой, българският премиер подчерта, че най-важното е да няма намеса във вътрешните й работи.  \r\n„Винаги съм внимателен да не се намесвам в делата на никоя друга страна“, увери Борисов. „Договорът за добросъседство - въпреки силните нападения срещу него, показахме воля и го подписахме. И той даде перспектива да се тръгне в тази посока. След това, по време на Европейския съвет в София, т.е. българското председателство на ЕС, Софийската декларация, бе начинът, по който Западът, САЩ и Европейския съюз, подкрепиха всякакви постъпки на нашите лидери, като решенията, които съответно постигнаха властите в Скопие както в договора с България, така и с Гърция, откриха огромна перспектива за вас. Така че това, което зависеше от България, като добросъседска, най-близка страна за Вас, го направихме. Стискаме палци и пожелаваме успех. Всяка друга намеса не е правилна, дори да изразя своето мнение“, заяви Борисов. \r\nВ разговор с кореспондента на МИА в Атина българският премиер подчерта, че инфраструктурната свързаност между балканските страни е особено важна и бе категоричен, че „колкото по-скоро се свързваме, толкова по-добре\". \r\n„Тук няма политика, това означава връзка, това означава успех, това означава бизнес, това означава туризъм - културен, религиозен, всякакъв туризъм и свързаност на Балканите. Сега работим със Световната банка и с други финансови институции, Европейската банка за възстановяване и развитие, Европейската инвестиционна банка, и според мен София-Скопие -Тирана е един проект, който трябва да започне да се реализира, веднага да се направи“, обяснява Борисов. \r\nБългарският премиер допълни, че на срещата на върха в Гърция обсъдена и газовата свързаност, включително и на Балканите. Тереза Герова", "date": "2018.10.31", "title": "Бойко Борисов за MИА: Стискаме палци и пожелаваме успех на Македония"}
{"url": "http://www.focus-news.net/news/2018/10/31/2585014/varna-za-parvi-pat-prez-tazi-godina-nyama-postapil-signal-za-zamarsyavane-na-shokaroviya-kanal-na-ofitserskiya-plazh.html", "text": "За първи път през тази година няма постъпил сигнал за замърсяване на Шокъровия канал на Офицерския плаж във Варна. Това каза в интервю за  Радио „Фокус“ – Варна  Десислава Консулова, директор на Басейнова дирекция „Черноморски район“. Основните източници на замърсители на Черно море  са аутрофикация, химично замърсяване, замърсяване с нефтени разливи, както и от наземно базирани източници. Във връзка с предотвратяването  на замърсяванията в националното законодателство са въведени закони, наредби, които компетентните органи контролират. „За нашето черноморско крайбрежие качеството на водите върви към тенденция на устойчиво подобряване. Видим е резултат от извеждането на дълбоководните зауствания от действията, които бяха предприети в рамките на оперативната програма  2007-2013 г. с реконструкцията и модернизацията на пречиствателните станции по черноморското крайбрежие. Все повече се засили работата на общинските администрации по отношение на контрол на нерегламентирани зауствания в деретата. Тази година Община Варна установи 5 незаконни зауствания, а след взетите мерки,  те бяха отстранени“, допълни още Десислава Консулова.", "date": "2018.10.31", "title": "Варна: За първи път през тази година няма постъпил сигнал за замърсяване на Шокъровия канал на Офицерския плаж"}
{"url": "http://www.focus-news.net/news/2018/10/31/2585013/azerbaydzhanskiyat-vanshen-ministar-elmar-mamadyarov-dvustrannite-ni-otnosheniya-sa-pechelivshi-kakto-za-balgariya-taka-i-za-azerbaydzhan.html", "text": "Двустранните ни отношения са печеливши както за България, така и за Азербайджан. Това каза министърът на външните работи на Република Азербайджан Елмар Мамадяров след среща с българския министър на външните работи Екатерина Захариева, предаде репортер на  Агенция „Фокус“ . „Много сте постигнали със своята столица. На 5 юни 1992 година установихме дипломатически отношения между двете страни. Медиите отразиха 25-годишнината ни миналата година като история на успеха. В рамките на едно поколение успяхме да установим такива приятелски отношения на взаимно разбирателство и още повече на доверие. Двустранните ни отношения са печеливши както за България, така и за Азербайджан. На първо място е важно, че през януари тази година, през първите месеци на Българското председателство, премиерът Бойко Борисов посети Азербайджан и всички подписани документи и дискусии в Баку бяха изключително важни“, заяви той. Според него единството между България и Азербайджан е много силно. „Смятаме, че България ни разбира много по-добре отколкото, който и да е друг наш партньор, включително и тези в ЕС“, каза още той.  \r\nЛюба АЛЕКСИЕВА", "date": "2018.10.31", "title": "Азербайджанският външен министър Елмар Мамадяров: Двустранните ни отношения са печеливши както за България, така и за Азербайджан"}
{"url": "http://www.focus-news.net/news/2018/10/31/2585017/veliko-tarnovo-obshtinata-organizira-tarzhestvo-za-mladite-uchiteli-v-starata-stolitsa-posveteno-na-denya-na-narodnite-buditeli-1-noemvri.html", "text": "Община Велико Търново организира тържество за младите учители в Старата столица, посветено на Деня на народните будители – 1 ноември. Това съобщиха от пресцентъра на  Община Велико Търново . Жестът към младите педагози е по инициатива на кмета Даниел Панов и екипа му, отговарящ за образователната и младежка политика.  \r\nТържеството ще бъде навръх празника и ще започне в 10.00 ч. в голямата конферентна зала на общината. Младите учители ще бъдат посрещнати от Даниел Панов, а гост по време на събитието ще бъде историкът и почетен гражданин на Велико Търново проф. Пламен Павлов.  \r\nНад 90 са учителите, които тази есен за първи прът прекрачиха прага на класните стаи в училищата в града и населените места от областта. Интересът към благородната професия расте – за втора поредна година е отчетен ръст на младите педагози, който е около 10%.", "date": "2018.10.31", "title": "Велико Търново: Общината организира тържество за младите учители в Старата столица, посветено на Деня на народните будители – 1 ноември"}
{"url": "http://www.focus-news.net/news/2018/10/31/2585019/milen-nikolov-rim-burgas-cherno-more-e-narichano-taka-tay-kato-pri-burya-vodata-ot-sinya-stava-cherna.html", "text": "Черно море е наричано така, тъй като при буря водата от синя става черна. Това каза за  Радио „Фокус“ – Бургас  Милен Николов, директор на Регионалния исторически музей-Бургас по повод Международния ден на Черно море. По думите то е наричано от гърците – Евксинския понт, което означава Гостоприемно море. По крайбрежието на Черно море има открити, вече залети от морето, тъй като сушата потъва, много праисторически селища от неолитната, енеолитната, бронзовата епоха“, каза още Николов. Той добави още, че са открити много котви от къснобронзовата епоха, от края на 12 век, което според Николов показва,че има сериозно корабоплаване в тази зона през тези години. „Разбира се има и много тракийски селища от късножелязната епоха, от средата на първото хилядолетие пр. Хр. , в Несебър, вероятно и Созопол, също и в Поморие има едно много голямо селище“, каза още Николов. Според него следващият етап е през Класическата епоха, когато се извършва т. нар. процес Великата гръцка колонизация. Тогава много градове от Древна Гърция са били пренаселени и нямало толкова земя. „Единствения начин, за да задоволени гражданите е бил да се избере ново място за заселване. Затова градовете събират пари, закупуват кораби, пращат колонизатор, които идват и създават много градове“, уточни Николов. По думите му това са много по Черноморието – при Балчик, при Одесос -днешна Варна, Несебър – Древната Месабрия, Анхиало – днешното Поморие, Созопол, Ахтопол. „След Христа тези градове са усвоени  от римляните, които идват на тези места, превръщат се градовете в мощни крепости по време на рана Византия и през Средновековието те продължават да се развиват, като по време на османския период те са много оживени пристанища, които са свързани с вътрешната черноморска търговия на османската империя“, допълни директорът на РИМ-Бургас. \r\nДеница ДИМИТРОВА", "date": "2018.10.31", "title": "Милен Николов, РИМ-Бургас: Черно море е наричано така, тъй като при буря водата от синя става черна"}
{"url": "http://www.focus-news.net/news/2018/10/31/2585018/plovdiv-arheologicheski-prouchvaniya-dokazvat-che-karlovo-e-vazniknalo-varhu-staro-selishte-ot-kasnoto-srednovekovie.html", "text": "Археологически проучвания доказват, че Карлово е възникнало върху старо селище от късното Средновековие. Това съобщи за  Радио „Фокус”- Пловдив  зам.-кметът на Карлово Антон Минев. „Досега Карлово винаги е бил рекламиран като град, създаден през 15 век около Куршум джамия, която е била първата сграда. Около нея е възникнал градът и е бил създаден от Карлъ Али бей, затова носи името му”, каза Минев. „Смятало се е, че в града няма никакви останки от Средновековието, или от Древността. И по тази причина никога не са били извършвани проучвания там. Дори в официалните разработки, направени през последните 100 години се казва, че Куршум джамия е построена през 1485 година, а около нея възниква селището, което носи името на този, който го е създал – Карлъ Али бей”, разказа Антон Минев. Едва преди три години общината решава да финансира първите теренни проучвания в рамките на обекта Куршум джамия, който се намира в централната градска част. „Решихме все пак да направим сондаж и проучвания и се обърнахме към Националния археологически институт в София, който е оторизиран да извършва разкопки. Получихме съдействие от известния български археолог проф. Маргарита Ваклинова, сключихме договор с института и проведохме първият етап на разкопките”, каза Минев. Първият етап е само сондаж във вътрешната част на Джамията, за да се види какви пластове има под нея. „Има предания, които досега не са се вземали насериозно в науката, че джамията е построена върху старо селище, или върху постройки от периода на Средновековието. Още първите сондажи, които бяха направени вътре в нея, и около нея показаха, че наистина има културни пластове от периода на Второто българско царство -12-14 век”, разказа още Антон Минев. На следващата година общината прави вторият етап на проучването, което продължава с разкриването на тези пластове. „Бяха намерени малко предмети, но все пак доказващи този период”, добави Минев. Преди седмица е приключил и третият етап от  разкопките във вътрешната част на сградата, също финансиран от общината. Направени са сондажи и са открити артефакти от периода на 12-14 век, т.е. от късното българско Средновековие, преди идването на османците на територията на Балканския полуостров, с което се доказва, че Карлово е построено върху старо селище от преди този период. „Според археолозите, за да се разкрие изцяло истината за това, което лежи в пластовете под града, трябва да се направят разкопки в целия комплекс, който е в Куршум джамия  – в парковата част, тъй като те се надяват там да има дори и тракийска могила с погребение”, каза още Антон Минев. По думите му такива податки има засега. Тъй като тези разкопки ще бъдат по-мащабни, предвидено е в общинския бюджет за следващата година да бъдат заложени отново средства, с които археологическите проучвания да продължат. Последните са били проведени в рамките на 10 работни дни. Археолозите са направили последният сондаж и са установили наличие на огнища, намерени са и фрагменти от монети от периода 12-13 век. \r\nДокладът от проучването ще бъде връчен на общината след няколко месеца. Смята се още, че Куршум джамия е била построена върху съществуващ преди нея манастир, или църква, която е била разрушена и от техните материали е била издигната джамията. \r\nЦветана ТОНЧЕВА", "date": "2018.10.31", "title": "Пловдив: Археологически проучвания доказват, че Карлово е възникнало върху старо селище от късното Средновековие"}
{"url": "http://www.focus-news.net/news/2018/10/31/2585020/kazanlak-po-iskane-na-rayonnata-prokuratura-sadat-opredeli-myarka-za-neotklonenie-zadarzhane-pod-strazha-spryamo-dvama-mazhe-privlecheni-kato-obvinyaemi-za-huliganstvo.html", "text": "Днес, 31 октомври 2018 г., по искане на Районна прокуратура - Казанлък съдът определи  мярка за неотклонение „задържане под стража“ спрямо Ш.А., на 37 г., и Е.Ч., на 24 г., привлечени като обвиняеми за това, че извършили непристойни действия, грубо нарушаващи обществения ред и изразяващи неуважение към обществото, като деянието е съпроводено със съпротива срещу орган на властта, изпълняващ задължения по опазване на обществения ред, и се отличава с изключителен цинизъм и дързост – престъпление по чл. 325 ал. 2 във вр. ал.1 от Наказателния кодекс. Спрямо двамата са образувани две отделни досъдебни производства. Това съобщиха от пресцентъра на  Апелативна прокуратура - Пловдив . \r\nДо момента е установено, че на 28 октомври 2018 г., двамата обвиняеми извършили непристойни действия и оказали съпротива спрямо полицейски служители, които били повикани във връзка с получен сигнал за незаконни състезания с каруци между с. Черганово и с. Овощник, общ. Казанлък.  \r\nОпределението на Районен съд - Казанлък подлежи на протест и обжалване пред Окръжен съд-Стара Загора.", "date": "2018.10.31", "title": "Казанлък: По искане на Районната прокуратура съдът определи мярка за неотклонение „задържане под стража“ спрямо двама мъже, привлечени  като обвиняеми за хулиганство"}
{"url": "http://www.focus-news.net/news/2018/10/31/2585021/vidin-kmetat-na-obshtinata-ognyan-tsenkov-poluchi-blagodarstvena-gramota.html", "text": "Монографичното изследване „Владикино село Владиченци” и филмът „Селска орисия” бяха представени днес в конферентната зала на Областна администрация – Видин, съобщиха от  общинския пресцентър . Те са част от една по-мащабна инициатива на  Пловдивския университет „Паисий  Хилендарски“ и на Философско-историческия факултет, с ръководител доцент д-р Симеон Кацаров и се нарича „Трансформиращото (се) село“. Монографичното изследване е  дело на гл. ас. д-р Ивелина Николова, ръководител на подекип „Религия и теология”. Представяне на практическата дейност направи Христина Кирилова, външен сътрудник по проекта и уредник в Регионален исторически музей – Видин. Фокусът на проекта е върху малки села със затихващи функции и е осъществен с подкрепата на Видинската света митрополия, Държавен архив  – Видин, Регионален исторически музей и Регионалната библиотека „Михалаки Георгиев“. По време на събитието бе връчена благодарствена грамота за кмета на Община Видин Огнян Ценков, която прие от негово име Емилия Николова – началник отдел „Хуманитарни дейности” в Общината. Отличието се дава във връзка с подкрепата и сътрудничеството при реализирането на монографичното изследване от страна на видинския кмет и неговия екип.", "date": "2018.10.31", "title": "Видин: Кметът на общината Огнян Ценков получи благодарствена грамота"}
{"url": "http://www.focus-news.net/news/2018/10/31/2585026/veliko-tarnovo-zamestnik-oblastniyat-upravitel-inzh-detelina-borisova-uchastva-v-zasedanie-na-regionalniya-savet-za-razvitie-na-severen-tsentralen-rayon.html", "text": "Заместник областният управител на Велико Търново инж. Детелина Борисова участва в заседание на Регионалния съвет за развитие на Северен централен район. Той се проведе днес в сградата на Областна администрация – Силистра, съобщават от пресцентъра на  Областната управа  в града. В заседанието участваха представители на министерства, областни управители на областите от Северен централен район, на общините от областите в СЦР, на организациите на работодателите и на работниците, и служителите на национално равнище. Настоящото заседание бе свикано и открито от Ивелин Статев – областен  управител на област Силистра, председател на РСР на СЦР. На заседанието Ивайло Стоянов – началник на сектор в Главна дирекция „Стратегическо планиране и програми за регионално развитие“ в МРРБ, разясни новите подходи в националната политика за регионално развитие – концепция и приоритети, разясняване на двустепенния модел на управление на съветите за регионално развитие.  Ани Караджова – управител на Областен информационен център – Силистра, представи информация за изпълняваните и реализирани значими проекти на територията на област Силистра в сферата на образованието, околната среда, регионалното развитие, земеделието, икономиката и социалната политика.  Определени бяха двама представители: Мирослав Тодоров – зам.-кмет на община Силистра, д-р по икономика, и Божидар Борисов – кмет на община Две могили, от членовете на Регионалния съвет за развитие на Северен централен район, за участие в регионалните срещи по представяне на „Концепция за регионални иновационни центрове с участието на представители на работодателските и браншовите организации, бизнеса, висшите училища и научните организации, неправителствените организации, местната и регионалната власт“, организирани от Управляващия     орган на Оперативна програма „Иновации и конкурентоспособност“ в Министерство на икономиката, Изпълнителна агенция „Оперативна програма „Наука и образование за интелигентен растеж“ и дирекция „Централно координационно звено“ към Администрацията на МС.", "date": "2018.10.31", "title": "Велико Търново: Заместник областният управител инж. Детелина Борисова участва в заседание на Регионалния съвет за развитие на Северен централен район"}
{"url": "http://www.focus-news.net/news/2018/10/31/2585025/azerbaydzhanskiyat-vanshen-ministar-elmar-mamadyarov-radvame-se-na-razbirane-ot-strana-na-balgariya-nato-i-es-po-problema-ni-s-armeniya.html", "text": "Един от най-големите проблеми за Азербайджан е конфликтът с Армения. Това каза министърът на външните работи на Република Азербайджан Елмар Мамадяров след среща с българския министър на външните работи Екатерина Захариева, предаде репортер на  Агенция „Фокус“ . „Радваме се на разбиране от страна на България, НАТО и ЕС в съответствие с международното право и мнението на Съвета за сигурност на ООН. Изразявам своята признателност за силната позиция на България и международните организации за неприкосновеността на нашите граници в съответствие с международното право\", коментира той. \"От икономическа гледна точка много важни са дискусиите в енергетиката. Надяваме се, че в началото на 2020 г. ще може вече азербайджанският газ да достига България. Говорим за 1 млрд. кубични метра. Това, което обсъдихме днес е как да процедираме. Разбира се, има идеи за съхранение на газ, за газификация и всички тези идеи могат да намерят приложение от азербайджанска гледна точка“, обясни Мамадяров и уточни, че двете страни ще си сътрудничат с българското правителство за диверсификацията на газоснабдяването на България. „Това е крачка към допълнително развитие към Балканите. Освен това, проведохме задълбочена дискусия за транспортните връзки между страните. Това са важни връзки между Изтока и Запада, Севера и Юга, Юг и Запада. Много активно развиваме коридор и приехме някои стъпки, които България много скоро ще обяви. Те са в интерес на българския бизнес. Има много голям потенциал за взаимно благотворни връзки между България и Азербайджан. Обсъдихме и туризма, образованието. Не на последно място отправих официална покана към Екатерина Захариева да посети Азербайджан или официално, или като част от различни събития в Баку“, каза още той.  \r\nЛюба АЛЕКСИЕВА", "date": "2018.10.31", "title": "Азербайджанският външен министър Елмар Мамадяров: Радваме се на разбиране от страна на България, НАТО и ЕС по проблема ни с Армения"}
{"url": "http://www.focus-news.net/news/2018/10/31/2585027/blagoevgrad-dvizhenieto-po-glaven-pat-e-79-v-uchastaka-ot-selo-zheleznitsa-do-paten-vazel-brezhani-se-izvarshva-v-edna-lenta-poradi-remontni-deynosti.html", "text": "Движението по главен път Е-79  от км 371+000 до км 380+000 в участъка от село Железница до пътен възел „Брежани“ се осъществява в една лента за движение, поради частични ремонтни дейности на асфалтовата. Това съобщиха за  Радио „Фокус“ – Пирин  от Областно пътно управление – Благоевград. Ограничението е в сила до 06.00 часа на 2 ноември. Водачите трябва да се движат с повишено внимание и съобразена скорост в свободната лента, съобразно създадената организация на движение. В област Благоевград няма въведени други ограничения за движението на леки и товарни автомобили, не се извършват и ремонтни дейности по второкласната и третокласната пътна мрежа. Трафикът по автомагистрала „Струма“ и главен път Е-79 е интензивен. Нормално пък се извършва движението по второкласен път – 19 Симитли – Гоце Делчев. През целия есенно-зимен сезон повишена опасност от падащи камъни има в Кресненското дефиле и в района на прохода Предел. Няма данни за регистрирани тежки пътни инциденти през деня. \r\nЛивия НИНОВА", "date": "2018.10.31", "title": "Благоевград: Движението по главен път Е-79 в участъка от село Железница до пътен възел „Брежани“ се извършва в една лента, поради ремонтни дейности"}
{"url": "http://www.focus-news.net/news/2018/10/31/2585028/predsedatelyat-na-ns-tsveta-karayancheva-shte-prisastva-na-ofitsialnata-tseremoniya-na-koyato-shte-badat-vracheni-petite-godishni-nagradi-buditel-na-godinata-2018.html", "text": "Председателят на Народното събрание Цвета Караянчева ще присъства на връчването на петите годишни награди „Будител на годината“ 2018. Тържествената церемония ще бъде на 1 ноември 2018 г. от 19.00 часа в резиденция „Тера“. Това съобщиха от пресцентъра на  Народното събрание . \r\nТази година за първи път БНР е организатор на престижната кампания, която фокусира вниманието върху личности, направили през годината нещо стойностно и значимо, със силно духовно послание и отзвук в медийното пространство. Номинираните за отличието са избрани между 17 предложения на журналистическия екип на програма „Христо Ботев“ на БНР и над 120 предложения, дадени в писма на слушатели на радиото.", "date": "2018.10.31", "title": "Председателят на НС Цвета Караянчева ще присъства на официалната церемония, на която ще бъдат връчени петите годишни награди „Будител на годината“ 2018"}
{"url": "http://www.focus-news.net/news/2018/10/31/2585029/obshtina-veliko-tarnovo-organizira-tarzhestvo-za-mladite-uchiteli-v-starata-stolitsa-posveteno-na-denya-na-narodnite-buditeli.html", "text": "Община Велико Търново организира тържество за младите учители в Старата столица, посветено на Деня на народните будители – 1 ноември. Това съобщават от пресцентъра на  Общината . Жестът към младите педагози е по инициатива на кмета Даниел Панов и екипа му, отговарящ за образователната и младежка политика. Тържеството ще бъде навръх празника и ще започне в 10,00 ч. в голямата конферентна зала на общината. Младите учители ще бъдат посрещнати от Даниел Панов, а гост по време на събитието ще бъде историкът и почетен гражданин на Велико Търново проф. Пламен Павлов. Над 90 са учителите, които тази есен за първи прът прекрачиха прага на класните стаи в училищата в града и населените места от областта. Интересът към благородната професия расте – за втора поредна година е отчетен ръст на младите педагози, който е около 10%.", "date": "2018.10.31", "title": "Община Велико Търново организира тържество за младите учители в Старата столица, посветено на Деня на народните будители"}
{"url": "http://www.focus-news.net/news/2018/10/31/2585022/dobrich-obshtinata-e-predpriela-promeni-v-naredbata-za-dvizhenie-na-teritoriyata-na-grada-kasaeshti-prevozni-sredstva-s-zhivotinska-tyaga.html", "text": "Общината е предприела промени в Наредбата за движение на територията на града, касаещи превозни средства с животинска тяга. Това съобщи Ася Кръчмарова, секретар на Община град Добрич, предаде кореспондентът на  Радио „Фокус” – Варна . Целта е чрез съществуването на нормативен акт Общината, заедно с органите на реда да следят изпълнението на разпоредбите. \"Има променени текстове в Наредбата, приети през тази година\", посочи Ася Кръчмарова. В основните зони на града, с изключение на кв. „Рилци“, е забранено движението на каруци, както и на превозни средства с животинска тяга без престилки за животински отпадъци или необорудвани. Наредбата забранява воденето на селскостопански животни по всички улици на града. Сигнали за нарушения могат да се подават от гражданите чрез „Зеления телефон“, чийто номер е публикуван на сайта на Общината, също чрез Фейсбук страницата на администрацията или до полицията. Ася Кръчмарова допълни, че на територията на града вече работи общинска полиция, която също следи за спазване на разпоредбите, включително и тази, касаеща движението на каруци. Регистрацията на каруци се извършва в Центъра за информация и услуги на първо работно място. Това става с подаване на заявление до кмета на Общината за притежаване на такъв транспорт. \"До момента са регистрирани три каруци, едната от които е декоративна\", каза секретарят на Общината. Еднократната такса, която се заплаща, е 14,00 лв. без ДДС, като тя включва стойността на регистрационната табела.  \r\nЖулиета НИКОЛОВА", "date": "2018.10.31", "title": "Добрич: Общината е предприела промени в Наредбата за движение на територията на града, касаещи превозни средства с животинска тяга"}
{"url": "http://www.focus-news.net/news/2018/10/31/2585033/zhelyo-boychev-bsp-minalata-godina-400-mln-lv-dopalnitelno-tazi-500-mln-lv-a-dogodina-kolko.html", "text": "Предлаганият бюджет предвижда близо 490 млн. лв. само за НЗОК. Крайно несериозно е да се иска увеличение от няколко стотин милиона и то да не бъде съпроводено, най-малкото, от сериозна заявка за реформа и по-засилен контрол на разходването на средства. Какъв ще е ефектът от разходването на тези средства?. Това заяви народният представител от ПГ на „БСП за България“ Жельо Бойчев, съобщиха от пресцентъра на  БСП . Той подчерта, че миналата година бюджетът е увеличен с 400 млн. лв., тази година са 500 млн. лв. „Догодина къде ще стигнем? Този подход е неприемлив – не се знае тези средства къде ще отидат, за какво ще бъдат харчени, какъв ще бъде ефектът от тях, за да е ясно- кой каква отговорност носи“, допълни Жельо Бойчев. Според него разговорът трябва да започне от това, какво е направено с 400 млн. лв. от миналата година, за да не се окаже, че ефектът и от тези 500 млн. лв. ще бъде съшият. Той бе категоричен, че е задължително искането на такива средства да бъде придружено от ясни и категорични мерки и действия за засилване на финансовия и медицински контрол в сектора. \r\nНародният представител Стефан Бурджев подчерта, че наливането на допълнителни средства в НЗОК няма никакъв краен ефект, след като от пазара у нас изчезват важни лекарства за онкоболни, болни от диабет.  \r\nЗам.-председателят на ПГ на „БСП за България“ Христо Проданов попита зам.-министър Начева: „Кога казвахте истината – когато казвахте че няма задължения на НЗОК към чужди каси или когато залагате 160 млн. лв. допълнителни средства, за да платите тези задължения? Правилно ли беше отстранен проф. Плочев или бе отстранен, защото каза истината?“", "date": "2018.10.31", "title": "Жельо Бойчев, БСП: Миналата година 400 млн. лв. допълнително, тази 500 млн. лв., а догодина колко"}
{"url": "http://www.focus-news.net/news/2018/10/31/2585030/narodniyat-predstavitel-ot-pg-na-bsp-za-balgariya-prof-rumen-gechev-kam-upravlyavashtite-izlagahte-za-dalgovete-na-nzok-kam-chuzhdi-kasi-za-takiva-lazhi-se-iskat-ostavki.html", "text": "Проф. Плочев каза, че НЗОК има 160 млн. лв. задължения към чужди здравни каси. Здравният министър излезе и пред цяла България обяви, че няма такива. За такива лъжи ще ви искаме оставката в пленарна зала. По-добре си я подайте още сега. С тези думи се обърна народният представител от ПГ на „БСП за България“ проф. Румен Гечев към зам.-министъра на здравеопазването Жени Начева по време на обсъждането на бюджета на НЗОК на съвместно заседание на икономическа комисия и комисията за борба със сивата икономика, съобщиха от пресцентъра на  БСП . „Вие излъгахте българския народ - как искате да ви вярва някой?“, попита той. Гечев припомни, че заради думите си проф. Плочев е бил уволнен, а заради неплатените дългове много българи са загубили живота си. \r\nПроф. Гечев заяви, че има 500 млн. лв. дългове на държавните и общински болници. Той попита как ще се покрият те. По думите му дори и да бъдат покрити, при същия модел, болниците ще генерират нови дългове. Социалистът коментира, че всички отчитат, че се наливат повече пари в здравеопазването, а качеството намалява - расте броят на закритите болници, на закритите отделения, растат и проблемите на българското население, което пътува десетки километри, за да отиде на лекар. „Вие искате да налеете следващата година още половин милиард в този модел, в една агонизираща здравна система, а някои шефове на болници декларират множество апартаменти и стотици хиляди депозити, най-нагло. Каква ни е гаранцията, че няма да им дадете по още 10 апартамента“, обърна се той към управляващите.", "date": "2018.10.31", "title": "Народният представител от ПГ на  \"БСП за България\" проф. Румен Гечев към управляващите: Излъгахте за дълговете на НЗОК към чужди каси, за такива лъжи се искат оставки"}
{"url": "http://www.focus-news.net/news/2018/10/31/2585032/vidin-s-normalna-intenzivnost-e-trafikat-v-posoka-za-granichen-punkt-dunav-most-2.html", "text": "С нормална интензивност е трафикът  в посока за  граничен пункт „Дунав мост 2“, каза за  Радио „Фокус“ – Видин  дежурният  в Областно пътно управление. Движат се предимно тежко товарни автомобили, като трафикът е най-натоварен в отсечката Видин-Дунавци.  Към  другите два гранични пункта във Видинска област – „Връшка чука“ и „Брегово“ трафикът е спокоен.    Движението по път II-14 Видин – Кула – Връшка чука е ограничено поради укрепване на свлачище.   Обходният маршрут се осъществява по съществуващия  стар път  в непосредствена близост до път II-14. Движението се регулира с вертикална сигнализация. Във Видин трафикът е натоварен в централната градска част, на входно изходните артерии на града и по бул.“Панония. \r\nАнна ЛОЗАНОВА", "date": "2018.10.31", "title": "Видин: С нормална интензивност е трафикът в посока за  граничен пункт „Дунав мост 2“"}
{"url": "http://www.focus-news.net/news/2018/10/31/2585035/kyustendil-poradi-propadane-na-patnoto-platno-e-vaveden-obhoden-marshrut-za-tovarnite-avtomobili-po-patya-smolichano-pelatikovo.html", "text": "Поради пропадане на пътното платно е въведен обходен маршрут за товарните автомобили по пътя Смоличано – Пелатиково. Това съобщи за  Радио „Фокус” – Кюстендил  дежурният в Областно пътно управление – Кюстендил. Ограничението важи за участъка от километър 10 до километър 14 от пътя. Мястото е сигнализирано с пътни знаци. Въведеният обходен маршрут е Згурово – Невестино – Друмухар – Ваксево. Срокът е до 31 октомври. С нормална интензивност е трафикът по автомагистрала „Струма”, по път Е-79, както и по направлението София – Кюстендил. Слабо натоварен е трафикът по посока ГКПП – „Гюешево”. \r\nВенцеслав ИЛЧЕВ", "date": "2018.10.31", "title": "Кюстендил: Поради пропадане на пътното платно е въведен обходен маршрут за товарните автомобили по пътя Смоличано – Пелатиково"}
{"url": "http://www.focus-news.net/news/2018/10/31/2585023/dots-d-r-valentina-todorova-institut-po-okeanologiya-varna-rabotim-po-mnogo-proekti-s-mezhdunarodno-finansirane.html", "text": "Институтът по океанология във Варна, който през 2018 отбеляза 45 години от основаването си, работи по много и различни проекти с международно финансиране. Това каза в интервю за  Радио „Фокус“ – Варна  доц. д-р Валентина Тодорова, заместник – директор по научноизследователска дейност на Института по океанология във Варна, по повод  Международния ден на Черно море, който се отбелязва на 31 октомври. Доц. Валентина Тодорова отбеляза, че Институтът по океанология във Варна е на трето или четвърто място в системата на БАН по приходи от международно финансирани проекти. „Проектната ни дейност допринася за до 80% от бюджета, с който ежегодно оперираме, само 20% е държавното бюджетно финансиране. Бих искала хората да знаят, че българските учени работим сериозно и самофинансираме дейността си, а не представляваме паразитираща върху държавния бюджет система, която източва средства“, посочи доц. Валентина Тодорова. Тя допълни, че институтът по океанология е с дългогодишна история на развитие и с широк кръг от тематики и научно -изследователски направления. „Това е интердисциплинарен институт, в който се извършват както фундаментални, така и приложни научни изследвания в областта на морската физика, морската химия, морската геология, морската биология и екология. Правят се също изследвания на динамиката на бреговата зона. В допълнение на този широк кръг от дейности в Института се разработват технологии и апаратура за изследване на морето“, каза още доц. Валентина Тодорова. Институтът извършва и консултантска експертна дейност към различни държавни институци, консултативни съвети и работни групи, както и екологичен мониторинг на морските води и морската околна среда, който се прави в изпълнение на европейските директиви в областта на морската околна среда и водите – Рамкова директива за водите и Рамкова директива за морска стратегия. \r\nМарияна ВАЛЕНТИНОВА", "date": "2018.10.31", "title": "Доц. д-р Валентина Тодорова, Институт по океанология – Варна: Работим по много проекти с международно финансиране"}
{"url": "http://www.focus-news.net/news/2018/10/31/2585015/ombudsmanat-maya-manolova-predupredi-za-zasegnati-prava-v-zakonoproektite-za-darzhavniya-byudzhet-i-darzhavnoto-obshtestveno-osiguryavane.html", "text": "Омбудсманът Мая Манолова внесе в Народното събрание отрицателни становища по предлаганите от Министерския съвет законопроекти за държавния бюджет –   и държавното обществено осигуряване за 2019 г., в които се засягат социално-икономически права на гражданите –  . Това съобщиха от  пресофиса на омбудсмана на Р България . Ден по-рано Манолова отново в становище до парламента заяви и острата си позиция по проектобюджета на Националната здравноосигурителна каса -  \r\n „Като омбудсман, призван да насърчава и защитава правата и свободите на гражданите, застъпвам позицията, че при обсъждане и приемане на бюджетните закони следва да се съблюдават принципите за предвидимост и откритост, както и да не се допуска приемане на нормативни разпоредби, ограничаващи и нарушаващи граждански права“, пише Мая Манолова в становищата си. Тя акцентира, че въпреки демографската криза няма промяна в средномесечния доход по Закона за семейните помощи за деца - 450 лв. и в размерите на месечните помощи за деца, при отглеждане на близнаци, на еднократната помощ при бременност и при раждане, което не стимулира раждаемостта у нас. „В същото време е предвидено увеличение на минималния размер на основната заплата на 560 лв. от 1 януари 2019 г., повишена е линията на бедността на 348 лв., а и чувствително е намаляла покупателната способност на гражданите. Нито един от тези фактори не е взет предвид при оставения непроменен размер на горните плащания“, допълва омбудсманът. Според Манолова в бюджета за 2019 г. месечната помощ за децата - сираци, отпускана в случаите, когато не отговарят на условията за получаване на наследствена пенсия, е в размер едва на 115 лв., което е крайно недостатъчно. „Образованието е един от приоритетите на бюджетния закон за 2019 г. Средствата от държавния бюджет основно са насочени към финансиране на системата, съгласно Закона за предучилищното и училищното образование, както и към финансиране на обучението на студенти и докторанти, определено въз основа на комплексната оценка на качеството на обучение. Не са предвидени обаче повече средства за обезпечаване на необходимия брой специалисти във всяко училище, работещи по проблемите на приобщаващото образование с деца със специални образователни потребности. Също така не се предвижда държавно субсидиране на таксите за детски градини или премахването им за гражданите“, подчертава още общественият защитник. В становището си тя обръща внимание, че на общините се възлагат все повече допълнителни ангажименти, които обаче остават финансово необезпечени в бюджета на държавата за следващата година. Манолова е силно обезпокоена от опита, чрез бюджетните закони, в противоречие с действащата нормативна уредба, да се изменят други закони, които имат пряко отношение към живота на българските граждани. Редът за изработване на проекти на нормативни актове е разписан в Закона за нормативните актове, който регламентира необходимостта от извършване на предварителна оценка на въздействието и обществено обсъждане на нормативния акт. „Добре е, че за приоритетните сектори - социална политика, образование, политика по доходите - се отпускат повече средства, но това би следвало да става чрез програмно бюджетиране, т.е. да е ясно какви са целите и очаквания ефект“, посочва още общественият защитник. Тя отбелязва, че в проекта на Закона за ДОО се отменя заложеното в действащото законодателство отпадане на максималния размер на получаваните една или повече пенсии, което засяга правата на голяма част от вече придобилите право на пенсия български граждани. Тази група хора отлагаха пенсионирането си за периода след 1 януари 2019 г., защото след тази дата няма да има максимален размер от пенсиите. Друг акцент в становището на омбудсмана по ДОО е предвиденото увеличение на размера на най-ниските пенсии с 5,7%, което реално, според Манолова, няма да доведе до съществени промени в живота на пенсионерите, а дори напротив, с тази малка стъпка ще продължи да се задълбочава и увеличава разликата между най-ниските и най-високите пенсии. По този начин броят на пенсионерите с пенсии под линията на бедността ще продължи да нараства, още повече, че с минималния размер на пенсиите е обвързан и размерът на пенсиите за инвалидност. „Увеличаването на осигурителния доход за земеделските стопани и тютюнопроизводителите от 350 лв. на 560 лв., също не е разчетено с възможностите на българския земеделски производител и получаваните от него приходи, и при вземането на това решение не става ясно кое налага това увеличение, нито критерия за конкретната сума, на който той е променен.“, подчертава още Мая Манолова. Според нея в проекта на ЗБДОО е предвидено месечният размер на изплащаните от Фонда за гарантирани вземания суми за 2019 г. да бъдат в размер на 1 400 лв. Този размер на гарантираните плащания обаче неправомерно ограничава правата на служителите със заплати над тази сума. Омбудсманът изрази становището си и по предложенията на Асоциацията на индустриалния капитал в България, които са против увеличаването на минималната работна заплата, запазването на „клас прослужено време“, увеличаването на заплатите в бюджетния сектор с 10%, повишаването на максималния осигурителен доход, запазване на 410 дни отпуск за бременност и раждане и други социални права и стимули за гражданите. Тя е категорично против така направените предложения, които не са в интерес на хората. „Като национален омбудсман не мога да приема гражданите да бъдат лишени от възможност да изразят мнение и направят предложения по важни за всеки въпроси. В тази връзка, предлагам на Народното събрание да обсъди предложените законопроекти относно бюджета за 2019 година и да разгледа всички останали предложения за промени в други закони отделно, съобразно предвидения в Конституцията и законите ред за това, след извършване на предварителните оценки и обществено обсъждане“, пише в заключение омбудсманът. Тя изразява надежда, че при разглеждането и гласуването на законопроектите народните представители ще съобразят изложените в становищата аргументи и мотиви и няма да допуснат със Закона за държавния бюджет и Закона за бюджета на държавното обществено осигуряване за 2019 г., да се създадат предпоставки за нарушаване на граждански права.", "date": "2018.10.31", "title": "Омбудсманът Мая Манолова предупреди за засегнати права в законопроектите за държавния бюджет и държавното обществено осигуряване"}
{"url": "http://www.focus-news.net/news/2018/10/31/2585034/azerbaydzhanskiyat-vanshen-ministar-elmar-mamadyarov-balgarskoto-pravitelstvo-zayavi-interesa-si-kakto-za-gazifikatsiya-taka-i-za-tranzit-na-gaz.html", "text": "Нещата са в ход. Само 3% от вашите домакинства са газифицирани, а СОКАР има голям опит с газификацията. Това каза министърът на външните работи на Република Азербайджан Елмар Мамадяров след среща с българския министър на външните работи Екатерина Захариева, предаде репортер на  Агенция „Фокус“ . „Българското правителство днес заяви интереса си както за газификация, така и за транзит на газ, които да допълнят енергийния пейзаж в България\", обясни Мамадяров. \"По отношение на образованието, повечето университети в Азербайджан си сътрудничат с български. Най-много млади хора в Азербайджан от славянските филологии имат интерес да учат български. Когато и да ни посетите в Баку, ще може да кажете колко добре учат български език те“, коментира той.  \r\nВицепремиерът Екатерина Захариева посочи, че връзката с газов хъб „Балкан“, който е подкрепян от ЕК, наистина е голям потенциал. „Нашето желание е колкото може по-скоро това да се случи. В момента СОКАР прави прединвестиционни проучвания и бях информирана от Азербайджан, че съвсем скоро ще бъдат пред избор на консултант“, тя. По думите ѝ газификацията на домовете в България ще подобри качеството на въздуха.   \r\nЛюба АЛЕКСИЕВА", "date": "2018.10.31", "title": "Азербайджанският външен министър Елмар Мамадяров: Българското правителство заяви интереса си както за газификация, така и за транзит на газ"}
{"url": "http://www.focus-news.net/news/2018/10/31/2585031/desislava-konsulova-baseynova-direktsiya-chernomorski-rayon-kachestvoto-na-vodata-po-chernomorskoto-kraybrezhie-varvi-kam-tendentsiya-na-podobryavane.html", "text": "Проведеният от Басейнова дирекция мониторинг на морските води показва, че се запазва устойчивата тенденция към подобряване състоянието на крайбрежните води по изследваните биологични и физикохимични елементи за качество. Това каза за  Радио „Фокус“ – Варна  Десислава Консулова, директор на Басейнова дирекция „Черноморски регион“.  Мрежата за мониторинг на състоянието на крайбрежните води включва пунктове, които са разположени на поне  400-500 м от бреговата ивица и на 300 м от зоните за къпане, с цел да се извърши обективна оценка на състоянието на водите спрямо оказвания натиск от сухоземните източници.  За втора поредна, съвместно с Изпълнителната агенция по рибарство и аквакултури, се извършиха проверки и на мидените ферми. По Северното Черноморие те са 20 на брой. За констатирани нарушения по Закона за водите са дадени 6 предписания и 2 акта за установено административно нарушение за непредставен доклад за 2017 г. по изпълнение на на условията в издаденото разрешително и за непредставен план за собствен мониторинг. Представените резултати от проведения собствен мониторинг на мидените ферми потвърждават липсата на замърсяване на крайбрежните морски води“, допълни още директорът на Басейнова дирекция „Черноморски район“.", "date": "2018.10.31", "title": "Десислава Консулова, Басейнова дирекция „Черноморски район“: Качеството на водата по черноморското крайбрежие върви към тенденция на подобряване"}
{"url": "http://www.focus-news.net/news/2018/10/31/2585036/sofiya-obshtinata-napomnya-na-grazhdanite-da-izhvarlyat-starite-si-avtomobilni-gumi-samo-na-obosobenite-za-tselta-mesta.html", "text": "Във връзка със сезонната смяна на автомобилни гуми от домакинствата, Столична община напомня на гражданите да изхвърлят старите си автомобилни гуми единствено на обособените за целта места. Това съобщиха  от пресцентъра на  Столична община . Правилното изхвърляне на автомобилни гуми е важна мярка за по-чист въздух и сигурна превенция срещу нерегламентираното събиране и последващото им изгаряне за отопление, което би имало сериозни последствия върху качеството на атмосферния въздух.  \r\nСтарите автомобилни гуми могат да бъдат оставяни, както на място – в центровете за смяна на гуми, така и на специално разкритите от Столичния инспекторат пунктове (площадки) в 13 района на Столична община. Точните адреси на площадките, могат да бъдат намерени на сайта на Столичния инспекторат или на sofia.bg/waste .", "date": "2018.10.31", "title": "София: Общината напомня на гражданите да изхвърлят старите си автомобилни гуми само на обособените за целта места"}
{"url": "http://www.focus-news.net/news/2018/10/31/2585037/shumen-na-narodnite-buditeli-nancho-popovich-dobri-voynikov-i-vasil-drumev-beshe-posveten-otkritiyat-urok-po-rodolyubie.html", "text": "На шуменските будители Нанчо Попович, Добри Войников и Васил Друмев беше посветен откритият урок по родолюбие, проведен в областната администрация, предаде репортер на  Радио „Фокус“- Шумен . Проявата, с участието на седмокласници от II Основно училище “Д-р Петър Берон”, с ръководител ст. учител Явор Якимов, е посветена на Деня на народните будители- 1 ноември. Заедно с децата бяха педагозите Дафинка Атанасова, Недялка Митич и директорът на училището Павел Павлов. Гости на открития урок бяха областният управител проф. Стефан Желев, както и заместниците му- Петко Шаренков и Ширин Вели. Учениците Веселин Георгиев, Георги Боев и Мартин Джелебов бяха подготвили презентации за будителите на Шумен. В началото на урока на проф. Желев бе дадена думата да представи презентацията, посветена на Нанчо Попович.  „Нанчо Попович е роден преди 200 години. Тогава по своето развитие Шумен е бил вторият град в българските земи след Русе. Самият Попович се ражда пет години след като именно в Шумен е организирано първото гражданско честване на Деня на Светите братя Кирил и Методий. 1 ноември е много важен празник за целия български народ,  защото на този ден се  тачи паметта на онези хора, допринесли за духовното ни изграждане“, каза проф. Желев. След презентациите, областният управител даде и  блиц интервю на седмокласничката Полина Петрова. „Моята дума за празника 1 ноември е величествен. Всички, които подобряват живота на хората са будители. Всички онези български просветители, книжовници, революционери, всички, които са отдали сили за възраждане на националния дух са достойни за уважение“, каза проф. Желев. В края на урока той покани всички ученици в своя кабинет. \r\nИвелина ИВАНОВА", "date": "2018.10.31", "title": "Шумен: На народните будители Нанчо Попович, Добри Войников и Васил Друмев беше посветен откритият урок по родолюбие"}
{"url": "http://www.focus-news.net/news/2018/10/31/2585038/smolyan-normalno-se-osashtestvyava-dvizhenieto-po-patishtata-v-oblastta.html", "text": "Сухи и нормално проходими са пътищата в област Смолян, съобщи за  Радио „Фокус“ – Смолян  дежурният в Областно пътно управление – Смолян. Времето е ясно. През деня не са получавани сигнали за инциденти по републиканските направления в областта. Пропаднали пътни банкети и пътни платна затрудняват движението на няколко места по направлението Хвойна – Чепеларе – местност Рожен, както и по направленията Широка лъка – Девин, Рудозем – Бяла река, Рудозем – Смилян. Движението по път ІІІ-866 Девин – Михалково, в отсечката от новопостроения път при строителството на язовир „Цанков камък“ собственост на НЕК, която не се поддържа от ОПУ-Смолян се осъществява с повишено внимание, съобразно създадената организация на движение, поради опасност от паднали камъни и свлечени земни маси върху платното за движение. Движението по пътя Смолян – Мадан, при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. Заради пресечения релеф на областта е повишена опасността от падащи камъни и свличане на земни маси по всички пътища в област Смолян, затова водачите трябва да шофират внимателно и със съобразена скорост. В Смолян пътните настилки са сухи. Автомобилният трафик в края на работния ден е интензивен по централния бул. „България“, прилежащите към него улици и кръстовища и  и по входно-изходните артерии на града. \r\nНели ГЕРГЬОВСКА", "date": "2018.10.31", "title": "Смолян: Нормално се осъществява движението по пътищата в областта"}
{"url": "http://www.focus-news.net/news/2018/10/31/2585042/plovdiv-startira-proektat-za-vazstanovyavaneto-i-oblagorodyavaneto-na-halm-bunardzhika.html", "text": "Стартира проектът за възстановяването и облагородяването на хълм Бунарджика в Пловдив. Това съобщиха за Радио  „Фокус”- Пловдив  от общината. Кметът на Пловдив инж. Иван Тотев и кметът на район „Централен“ Георги Стаменов ще направят утре, 1 ноември, от 10.30 часа, първата копка, с което ще дадат символичното начало на проекта. Обществената поръчка за изпълнението на проекта е в размер на около 1,7 млн. лева без ДДС, като в бюджета има осигурени 1 000 000 лв. за тази година. Предвижда се обрушаване на опасни скали, укрепване, ремонт на акведуктите, ново осветление по алеите, обновяване на алеите, прекарване на вода до върха на тепето и зони за отдих и игра. Максималната стойност на дейностите, които ще се извършват е за 2 000 000 лева. Срокът за изпълнение е до 30 октомври 2019 година. \r\nЦелта е върхът, който е любимо място на пловдивчани, да бъде оживен. Предвижда се и пускането на атракционно влакче. Цената на билета вече беше гласувана от Общинския съвет на Пловдив. Срещу сумата от 1 лев пловдивчани ще могат да се изкачат до върха с него. Влакчето ще вози по следния маршрут – от паметника на Васил Левски, по алеята на север към ресторант „Малък Бунарджик“, по паважната улица до кръговото в подножието на Альоша. Цената е само в едната посока. \r\nЦветана ТОНЧЕВА", "date": "2018.10.31", "title": "Пловдив: Стартира проектът за възстановяването и облагородяването на хълм Бунарджика"}
{"url": "http://www.focus-news.net/news/2018/10/31/2585040/plovdiv-shte-se-otnemat-pomeshteniyata-na-chitalishteto-v-k-s-izgrev.html", "text": "Ще се отнемат помещенията на читалището в к-с „Изгрев“, каза за  Радио „Фокус“-Пловдив  Сашка Гъделева, председател на Общинското сдружение на читалищата в Пловдив. Причината е, че те са жилищни апартаменти, които се намират на първия етаж, и в тях ще се настанят хора. Все още не се знае къде ще бъде преместена културната институция. „Но ние сме в много добър диалог с местната власт. Винаги имаме подкрепата на Общината в лицето на кмета Иван Тотев, в лицето на зам.-кмета с ресор „Култура у туризъм“ инж. Александър Държиков, така че се надяваме във времето , че желанията ни ще се сбъднат“, каза още Гъделева. По думите й повечето помещения, които се ползват от читалищата, се намират в подблокови пространства. Липсват многофункционални зали за танци, събития. В читалищата в Пловдив работят постоянно около 80 души. Има и много преподаватели, които работят на хонорар. Според Гъделева читалището е доказало своята значимост. „Стъпвайки на традицията и приемайки предизвикателствата на новото време, мисля, че читалищата успешно доказаха своята значимост. Това са духовни средища, места за срещи, за творчество, за изява, дори и за учене през целия живот. При нас са формите, където от най-малки до 80- годишни могат да намерят своята възможност за удовлетворение на духовните потребности“, каза още председателят. \r\nМария РУСЕВА", "date": "2018.10.31", "title": "Пловдив: Ще се отнемат помещенията на читалището в к-с „Изгрев“"}
{"url": "http://www.focus-news.net/news/2018/10/31/2585043/veliko-tarnovo-s-praznichen-plener-detsa-ot-tsentara-za-podkrepa-za-lichnostno-razvitie-v-gorna-oryahovitsa-posreshtat-denya-na-narodnite-buditeli.html", "text": "С празничен пленер деца от Центъра за подкрепа за личностно развитие в Горна Оряховица посрещат Деня на народните будители . Това съобщиха за  Радио „Фокус“ – Велико Търново  от пресцентъра на Община Горна Оряховица. В Младежкия дом в града твориха момчета и момичета от клуб „Графично ателие“ с ръководител Илия Банков, а изпод ръцете на младите художници излязоха образите на български будители. Свои творби на пленера показаха: Дамяна Димитрова, Андреа Аврамова, Никол Савова, Габриела Хайгърова, Розалба Петрова, Десислава Стоянова, Светла Александрова, Гергана Марчева, Ивона Цвяткова, Кристо Кушев, Евгения Крусева, Илияна Стоянова. \r\nРъководителят на клуб „Земята и ние“ Жанета Никифорова представи декоративни пана изработени от децата от летни дейности 2018г. Децата от групите по народно пеене, с ръководител Гергана Пашова поздравиха всички присъстващи с 4 песни. Младите техници от Клуб „Приложна електроника и Роботика“, които работят под ръководството на Виолина Стоянова, представиха електронни компоненти, изработени също по време на летните дейности. Всички участници в пленера бяха поздравени от директора на Центъра за подкрепа за личностно развитие Димитър Михнев и от Румяна Матеева, директор на дирекция „Образование, култура, младежки дейности и спорт, социални дейности и здравеопазване, международни връзки“ в Община Горна Оряховица. \r\nМария НЕДЕВА", "date": "2018.10.31", "title": "Велико Търново: С празничен пленер деца от Центъра за подкрепа за личностно развитие в Горна Оряховица посрещат Деня на народните будители"}
{"url": "http://www.focus-news.net/news/2018/10/31/2585041/shumen-kmetat-na-obshtinata-lyubomir-hristov-i-poslanikat-na-ungariya-tekla-harangozo-otkriha-obnovenata-kashta-muzey-layosh-koshut.html", "text": "Кметът на община Шумен и извънредният и пълномощен посланик на Унгария у нас  Текла Харангозо откриха обновената къща-музей „Лайош Кошут“. Това съобщиха от  Община Шумен . Комплексът е изцяло реновиран и вече посреща посетители в една модерна и много по-привлекателна обстановка, каза при откриването Любомир Христов. „Радвам се да Ви посрещна точно тук, в тази сграда, която е символ на нашето приятелство,“ – с тези думи кметът Христов поздрави Нейно превъзходителство г-жа Харангозо.  По думите й показателно е, че това се случва в Европейската година на културното наследство. Обновяването на музея е резултат от съвместните усилия на българската и унгарската държава и най-хубавото е, че нашите две страни успяват да запазят добрите културни взаимотношения вече десетилетия наред, да ги укрепят и развият, каза на тържеството Текла Харангозо. Ремонтът е на стойност 40 000 лева, като малко повече от половината са предоставени от унгарската държава, а останалите 14 хил. лв. – от община  Шумен. Подменени са покривите на старата и новата сграда, ремонтирани са санитарните възли, осъвременени са интериорът на експозиционните помещения и конферентната зала, изградена е нова библиотека, закупени са нови столове. Сградата се стопанисва от Регионалния исторически музей и по думите на директора на музея Даниел Руменов реновирането на сградата става в навечерието на 70-годишнината от създаването на музейната сбирка през 1949-та година. В празничната програма по случая се включиха младите изпълнители Хелга Дебцени-Киш и Кристиан Дьомен, студенти в Музикалната академия „Ференц Лист“, които пристигнаха специално за откриването. Импровизираният концерт създаде много приятелска атмосфера с изпълненията на цитра по мотиви от народна музика, джаз и съвременна музика. Ученици от Второ основно училище „Д-р Петър Берон“ поздравиха гостите на унгарски език и с унгарски песни, които те са научили под ръководството на лектора по унгарски език и култура Шарлота Папай.", "date": "2018.10.31", "title": "Шумен: Кметът на общината Любомир Христов и посланикът на Унгария Текла Харангозо откриха обновената къща-музей „Лайош Кошут“"}
{"url": "http://www.focus-news.net/news/2018/10/31/2585044/sliven-s-poreditsa-ot-initsiativi-yambol-otbelyazva-denya-na-narodnite-buditeli.html", "text": "Община Ямбол ще отбележи един от най-светлите български празници – 1 ноември, Ден на народните будители с поредица от събития. Това съобщиха от пресцентъра на  Община Ямбол . Днес в 17:00 часа ще се състои традиционната церемония по награждаване на млади таланти по повод Деня на будителите. Тя ще се проведе в Културно-информационен център „Безистена“. Отличията се присъждат на изявени ямболски ученици и техните преподаватели за завоювани призови места в международни и национални конкурси, съгласно Правилника за наградите и отличията на община Ямбол. На празника бе посветен и театралният акт „Разпитът“, с участието на Христо Мутафчиев и Веселин Плачков, който жителите и гостите на Ямбол можеха да гледат през вчерашния ден. Tържественото честване на празника ще се състои на 1 ноември, от 11,00 часа пред барелефа на Ради Колесов (на сградата на читалище „Съгласие-1862”). В него ще се включат представителни групи на ямболските училища и детски градини. Другото основно събитие по повод Деня на народните будители ще бъде премиерата на книгата на Георги Господинов „Всичките наши тела“ на 1 ноември в 18:00 часа в Художествена галерия „Жорж Папазов“.", "date": "2018.10.31", "title": "Сливен: С поредица от инициативи Ямбол отбелязва Деня на народните будители"}
{"url": "http://www.focus-news.net/news/2018/10/31/2585049/veliko-tarnovo-50-godini-ot-sazdavaneto-si-chestva-istoricheskiya-fakultet-pri-vtu-sv-sv-kiril-i-metodiy.html", "text": "50 години от създаването си чества Историческия факултет при Великотърновския университет „Св. Св. Кирил и Методий“. Това е най-старата подобна академична структура, извън столицата, обобщи в предаването „Царевград Търнов – славата и величието на България“ на  Радио „Фокус“  временно изпълняващия длъжността декан доц. д-р Николай Кънев. Той припомни, че за последните 50 години факултетът се е утвърдил като най-важното средище на историческото познание извън София. „В последните години успехите на историческата наука в България наистина са впечатляващи. Доказателство за това са големите научни прояви, които организира факултетът. На първо място бих искал да поставя честването на 830-годишнината от възстановяването на българската държава от Петър и Асен, през 2015 година. То беше ознаменувано с една огромна научна конференция, едва ли не конгрес. Тя събра в Търново не само представителите на цялата българска медиевистика, но и именити учени от различни страни в Европа, Азия и Америка. Имаше представители на САЩ, половината европейски страни и Казахстан“, каза още доц. Николай Кънев. Като друг пример той посочи приключилия преди броени дни форум, посветен на 60-годишнината на историка проф. Пламен Павлов, под надслов „Владетел, държава и църква на Балканите“. Към момента в Историческия факултет на ВТУ работят около 60 преподаватели, по-голямата част, от които хабилитирани, тоест професори, доценти и няколко доктори. \r\nЛуиза ТРАНЧЕВА", "date": "2018.10.31", "title": "Велико Търново: 50 години от създаването си чества Историческия факултет при ВТУ „Св. Св. Кирил и Методий“"}
{"url": "http://www.focus-news.net/news/2018/10/31/2585048/ministar-temenuzhka-petkova-i-amerikanskiyat-poslanik-erik-rubin-obsadiha-aktualni-temi-ot-energiyniya-sektor.html", "text": "Българската страна разглежда възможността да участва като акционер в реализацията на проекта за изграждане на терминал за втечнен природен газ до Александруполис. По този начин ще осигурим доставки на природен газ за България от различни източници, включително и от Съединените американски щати. Този проект е в пълна синергия с газовата връзка Гърция - България и тяхното изграждане ще допринесе в значителна степен за осигуряване на енергийната сигурност за България и региона. Това каза енергийният министър Теменужка Петкова по време на среща с американския посланик Ерик Рубин днес, съобщиха от пресцентъра на  Министерството на енергетиката . По думите на Петкова до края на 2018 г. се очаква страната ни да финализира участието си в проекта за LNG терминал до Александруполис. По отношение на интерконектора с Гърция, тя поясни, че всички тръжни процедури са в ход и през втората половина на 2020 г. газовата връзка ще бъде въведена в търговска експлоатация.  \r\nПо време на срещата бе дискутирана и темата с работата на двете американски топлоелектрически централи у нас – „Ей И Ес Гълъбово“ и „Контур Глобал“. „Двете централи са базова мощност за българската енергетика. Уверена съм, че благодарение на конструктивния диалог, който водим с колегите, ще намерим приемливо и за двете страни решение, що се отнася до дългосрочните договори“, отбеляза министър Петкова.", "date": "2018.10.31", "title": "Министър Теменужка Петкова и американският посланик Ерик Рубин обсъдиха актуални теми от енергийния сектор"}
{"url": "http://www.focus-news.net/news/2018/10/31/2585051/sliven-opasnost-ot-padashti-kamani-ima-po-patya-sliven-ichera-gradets.html", "text": "Опасност от падащи камъни има по пътя Сливен – Ичера – Градец. Натоварено е движението  по пътищата в Сливенска област. Пътните настилки са сухи и нормално проходими, съобщиха от  Областно пътно управление . Затворени за тежки автомобили над 10 т. са проходите Твърдишки и Вратник. Котленският  проход е отворен за всички превозни средства. Опасност от падащи камъни има по пътя Сливен – Ичера – Градец. Ремонти има по планинските пътища в района на Котел и в община Нова Загора. \r\nДвижението по път ІІ-57 в участъка от село Пет могили до село Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Ремонтът ще приключи в края на  февруари 2019 г.", "date": "2018.10.31", "title": "Сливен: Опасност от падащи камъни има по пътя Сливен – Ичера – Градец"}
{"url": "http://www.focus-news.net/news/2018/10/31/2585052/varna-taksimetrovi-shofyori-izlyazoha-na-spontanen-protest-po-tsentralni-bulevardi-na-grada.html", "text": "Около 300 таксиметрови автомобила са излезли на спонтанен протест по централни булеварди във Варна срещу отказа на Общинския съвет в града да подложи на обсъждане намаляването на алтернативния данък. Това каза за  Радио „Фокус“ – Варна  председателят на Независимия синдикат „Авто – 94“, Димчо Иванов. По думите му проявата в пиковите следобедни часове не е била точно протест. Според него с надути клаксони шофьорите са се „Разходили“ от Дом „Младост“ до сградата на Общината. Протестиращите настояват освен за намаляване на алтернативния данък от 690 лева на 300 лева и за по-високи тарифи за превоз. Той е категоричен, че участниците в проявата ще искат среща с представители на таксиметровите централи в града, с които да се споразумеят за общо повишаване на цените за превоз. Димчо Иванов припомни, че шофьорите искат дневната тарифа за километър превоз да се увеличи на 1 лев, а нощната на 1.2 лева. \r\nДиана СТОЕВА", "date": "2018.10.31", "title": "Варна: Таксиметрови шофьори излязоха на спонтанен протест по централни булеварди на града"}
{"url": "http://www.focus-news.net/news/2018/10/31/2585047/faz-spored-fridrih-merts-hds-se-nuzhdae-ot-obnovlenie-i-probuzhdane.html", "text": "От гледна точка на бившия лидер на фракцията на Съюза (ХДС/ХСС) Фридрих Мерц, Християндемократическият съюз (ХДС) се нуждае от „обновление и пробуждане“, съобщава националният ежедневник  Die Frankfurter Allgemeine Zeitung . \r\nНа партията е необходима „ориентирана към бъдещето политическа дискусия\", подчерта Мерц в рамките на специална пресконференция, на която обяви официално решението си да се кандидатира за наследник на Ангела Меркел на ръководния пост в ХДС. \r\nМерц е известен като един от политическите опоненти на канцлера Ангела Меркел и според мнозина анализатори избирането му за лидер на ХДС ще доведе до проблеми в сътрудничеството с Канцлерството в Берлин.  \r\nКонгресът на ХДС ще се проведе на 7 декември в северния ханзейски град Хамбург. Освен Мерц, за поста предендират още здравният министър на Германия Йенс Шпан и Анегрет Крамп-Каренбауер. Тереза Герова", "date": "2018.10.31", "title": "FAZ: Според Фридрих Мерц ХДС се нуждае от „обновление и пробуждане“"}
{"url": "http://www.focus-news.net/news/2018/10/31/2585046/kom-nedelcho-rachev-odmvr-burgas-na-teritoriyata-na-obshtina-burgas-v-poslednite-5-godini-problemat-s-karutsite-e-generalno-reshen.html", "text": "На територията на Община Бургас в последните 5 години проблемът с каруците е генерално решен. Това каза за  Радио „Фокус“ – Бургас  началник на сектор „Охранителна полиция и КАТ” към ОДМВР – Бургас. По думите му случаите на забелязани нарушители са изключително малко – не повече от 2-3 на година. „Отдавна е взета генерална мярка по този въпрос. Когато се установи, че нарушители се движат по неопределените за това места и не по реда, който е установен, каруцата се конфискува, конфискува се впрегатния добитък и се съставят съответните актове“, каза още Рачев. Той добави, че, макар и редки, случаите на нарушители, са локализирани само в някои от квартали. „Няма констатиран инцидент с каруца или движение на такава на територията на Бургас за последните години“, каза също Рачев. По думите му във всички от случаите се работи съвместно с органите на Общинска полиция. „Тези правила са заложени в Закона за движение по пътищата и в Наредбата на Общината“, допълни още ком. Рачев.  \r\nМария ГЕОРГИЕВА", "date": "2018.10.31", "title": "Ком. Неделчо Рачев, ОДМВР – Бургас: На територията на Община Бургас в последните 5 години проблемът с каруците е генерално решен"}
{"url": "http://www.focus-news.net/news/2018/10/31/2585053/ministar-kiril-ananiev-se-sreshtna-s-patriarh-neofit-vav-vrazka-s-nasarchavane-na-donorstvoto.html", "text": "Министърът на здравеопазването Кирил Ананиев се срещна днес с Негово Светейшество Българският патриарх Неофит в сградата на Софийска св. митрополия. Това съобщиха от пресцентъра на  Министерството . Министър Ананиев отправи молба към Светейшия патриарх за това Българската православна църква да насърчи и подкрепи донорството на органи при настъпила мозъчна смърт, за да могат хората, които чакат за трансплантация, да получат шанс да живеят.  \r\nПо време на срещата стана въпрос за ситуацията, пред която е изправена страната ни по отношение на липсата на достатъчно донори. Министър Ананиев уточни още, че в момента в листата на чакащите за трансплантация български граждани са 1137 души, като най-голям е броят на чакащите за трансплантация на бъбрек – 1024. \"За да получат всички тези хора шанс да продължат да живеят, е необходима обществена съпричастност\", заяви министър Ананиев и посочи, че трябва да се работи за преодоляване на предубежденията и преосмисляне на донорството като начин да се помогне на ближния. Затова Министерството на здравеопазването търси подкрепата и на Българската православна църква, която да призове миряните да бъдат съпричастни с чакащите за трансплантация и техните семейства.  \r\nОт своя страна, Негово Светейшество патриарх Неофит запозна министъра с позицията на Св. Синод на БПЦ-БП по отношение на трансплантацията на органи и донорството. Министър Ананиев пое ангажимент към Негово Светейшество патриарх Неофит и писмено да отправи молбата си до Св. Синод, която ще бъде разгледана по време на предстоящата зимна сесия.  \r\nМинистър Ананиев изложи пред Негово Светейшество всички мерки, които Министерството на здравеопазването е предприело за решаване на проблема, сред които са Национална програма за развитие на донорството и Пътна карта към нея, работа с координаторите по места и развиване на трансплантационната мрежа в страната.  \r\nНа срещата присъстваха Техни Преосвещенства Мелнишки епископ Герасим, главен секретар на Св. Синод и Белоградчишки епископ Поликарп, викарий на софийския митрополит, ик. Николай Георгиев, началник на Отдел \"Връзки с обществеността\" при Св. Синод, водещи специалисти в областта на трансплантологията – проф. Никола Владов, проф. Любомир Спасов и проф. Генчо Начев, както и членове на политическия екип на Министерството на здравеопазването.", "date": "2018.10.31", "title": "Министър Кирил Ананиев се срещна с патриарх Неофит във връзка с насърчаване на донорството"}
{"url": "http://www.focus-news.net/news/2018/10/31/2585055/dots-ivo-indzhov-prepodavatel-falshivite-novini-i-dezinformatsiyata-shte-obgrizhvat-razpredelenieto-na-silite-na-predstoyashtite-izbori-za-evropeyski-parlament.html", "text": "Фалшивите новини и дезинформацията ще обгрижват разпределението на силите на предстоящите избори за Европейски парламент. Това каза по време на провелия се младежки дебат “Накъде отива Европа” доц. д-р Иво Инджов, преподавател в катедра „Журналистика и връзки с обществеността“ на Великотърновския университет „Св. Св. Кирил и Методий“, предаде репортер на  Радио „Фокус“ – Велико Търново . Той подчерта, че няма как да се избяга от фалшивите новини и дезинофмацията.По думите му в същото време това е абстрактно понятие. Доц. Инджов допълни, че в предстоящите избори ще има сблъсък на три визии за ЕС – за Европа на елитите и на брюкселската бюрокрация,за Европа на отечествата и за суверенитета на националните държави, за повече междудържавно сътрудничество в рамките на Европейския съюз. По думите му ще се чуе по-плахо тезата за Европа на гражданите, овластяване на гражданите чрез дебюрократизиране на Ес и преодоляване на неговия демократичен дефицит. Преподавателят по журналистика подчерта, че в основата на демократичния дефицит е лошия медиен образ на Европейския съюз. „Тези три визии за Европейския съюз ще се сблъскат, но като цяло ще има сблъсък на либерална и консервативна гледна точка“, допълни доц. Инджов. По думите му евроскептицизмът в България нараства. „Европейският съюз се представя като нещо далечно, мътно, неясно, а то е дало много на България, но не се знае добре. Със сигурно в тази европейска кампания ще има много антиевропейски послания. Трябва да се опитвате да отсявате рационалното, където има аргументирана критика, от фалшивите новини и от откровените измислици.  Как може да се прави антиевропейска пропаганда в една европейска страна, в една утвърдена медийна система, показаха британските таблоиди по време на кампанията за Брекзит. Когато говорим за фалшиви новини, трябва да имаме предвид, че това не е явление, което е възникнало с руската политика по отношение на Украйна или с президентските избори в САЩ и с Брекзит. Това си е едно състояние на част от европейските медии, най-вече британските, което ги характеризира през последните десетилетия. Ще има фалшиви новини и тук е важно да се знае кое е аргументирана, обоснована, легитимна критика и кое е опашата измислица“, посочи доц. Инджов. Той цитира данни от изследван, според което 72% от българите разпознават фалшивите новини. 36% от българите се информират от онлайн медиите и социалните медиите, а почти 100% заявяват, че научават новините от телевизиите. Той посочи, че младите хора са постоянно в социалните медии, което ги прави най-уязвимата група хора по отношение на фалшивите новини и дезинофмрацията. Преподавателят посочи, че една част от фалшивите новини в България са антиевропейските и проруските новини. Има фалшиви новини и против политици, общественици и шоумени, както и на здравни и потребителски теми. \r\nНадежда КРЪСТЕВА", "date": "2018.10.31", "title": "Доц. Иво Инджов, преподавател: Фалшивите новини и дезинформацията ще обгрижват разпределението на силите на предстоящите избори за Европейски парламент"}
{"url": "http://www.focus-news.net/news/2018/10/31/2585054/sofiya-ot-1-noemvri-se-promenyat-granitsite-na-sinya-i-zelena-zona-na-parkirane.html", "text": "От 1 ноември се променят границите на „Синя“ и „Зелена“ зона на паркиране. Това съобщиха от пресцентъра на  Столична община . „Синя зона\"  - оградена от булевардите - \"Христо Ботев\", бул. \"Тодор Александров\", бул. \"Княз Ал. Дондуков\", бул. \"Васил Левски\", бул. \"Ген. М. Д. Скобелев\". По граничните булеварди посочващи обхвата на зоната, действа режим на почасово платено паркиране \"Синя зона\". „Зелена зона\"  - зоната извън описаните граници на \"СИНЯ ЗОНА\", оградена от булевардите и улиците - бул. \"Княгиня Мария Луиза\", ул. \"Белоградчик\", ул. \"Веслец\", ул. \"Клокотница\", ул. \"Будапеща\", ул. \"Козлодуй\", ул. \"Константин Стоилов\", бул. \"Ген. Данаил Николаев\", бул. \"Ситняково\", бул. „Михай Еминеску\", бул. \"Цариградско шосе\", бул. „Евлоги и Христо Георгиеви\", бул. „Драган Цанков\"', ул. „Митрополит Кирил Видински\", ул. \"Йосиф Петров\", пл. „Велчова завера\", ул. „Стоян Михайловски\", бул. \"Пейо Яворов\", бул. „Никола Й. Вапцаров\", ул. „Атанас Луков\", ул. \"Люба Величкова\", ул. \"Сребърна\", ул. \"Хенрих Ибсен\", ул. „Козяк'', ул. „Св. Осий Кордобски\", ул. \"Св. Атанасий Велики\", ул. „Козяк\", ул. „Света Троица\", ул. \"Никола Образописов\", ул. „Епископ Протоген\", граница на \"Южен Парк\", бул. \"Арсеналски\", бул. „Черни връх\", бул. \"България\", бул. \"Пенчо Славейков\", бул. \"Витоша\"/ до ул. \"Бяла черква\" и обратно до бул. \"България\"/, бул. \"България\", бул. \"Академик Иван Е. Гешов\", ул. \"Хан Пресиян\", ул. \"Здраве\", бул. \"Пенчо Славейков\", ул. \"Св. Георги Софийски\", бул. \"Академик Иван Е. Гешов\", бул. \"Ген. Едуард И. Тотлебен\", ул. \"Йоаким Кърчовски\", ул. „Камен Андреев\", ул. \"Охридско езеро\", ул. \"Гюешево\", бул. „Инж. Иван Иванов\", бул. \"Ал. Стамболийски\", ул. Димитър Петков\" /до ул. „Д-р Калинков\" и обратно/, бул. \"Ал. Стамболийски\", бул. \"Константин Величков\", бул. \"Сливница\", ул. \"Опълченска\". По граничните булеварди посочващи обхвата на зоната, действа режим на почасово платено паркиране „Зелена зона\".   \r\nУдостоверяването на заплащането за почасово платено  паркиране се извършва чрез хартиени талони за паркиране, талони издадени от електронно устройство за самотаксуване тип „паркомат“ - защитени с холограмен знак и кратки текстови телефонни съобщения (SMS), на номера указани за съответната зона на указателните табели. Паркирането в зоните за почасово платено паркиране се извършва чрез самотаксуване.  Начините за заплащане в зоните за почасово платено паркиране са: -Чрез талон за почасово платено паркиране  със „скреч“ покритие. Водачът на пътно превозно средство /ППС/ трябва да разполага с предварително закупени талони за почасово платено паркиране със „скреч“ покритие и да извърши заплащане за паркирането  ВЕДНАГА, след заемане от ППС на мястото за паркиране, преди  водачът да е напуснал автомобила, като отбележи началото на паркиране чрез изтриване на „скреч“ покритието от полетата на  зона, в която е паркирано пътното превозно средство, на годината, месеца, деня, часа и минутите така, че да се виждат ясно съответните бели цифри отдолу.  -Чрез кратки текстови телефонни съобщения  (SMS). Водачът на ППС извършва заплащане за паркирането, чрез кратко текстово телефонно съобщение (SMS),  съдържащо точния регистрационен номер на ППС, в пълно съответствие със свидетелството му за регистрация,  на номера указан за съответната зона на указателните табели, ВЕДНАГА след заемане от ППС на мястото за паркиране, преди  водачът да е напуснал автомобила и след като е получил потвърждение за приетото заплащане за паркиране; -Чрез талон издаден от електронно устройство за самотаксуване тип „паркомат“ . Водачът на ППС извършва заплащане с талон, издаден от електронно устройство за самотаксуване тип „паркомат“, за съответната зона за почасово платено паркиране, намиращ се в близост,  ВЕДНАГА след заемане от ППС на мястото за паркиране. Максимално разрешеното време за паркиране в различните зони за почасово платено паркиране е както следва: - За „синя зона“   - в работни дни в часовия интервал от 08.30 ч. до 19.30 ч. и в събота -  в часовия интервал от 08.30ч. до 18.00ч., максимално допустимото време за паркиране е 2/два/ часа;   - За „зелена зона“  - в работни дни в часовия интервал от 08.30 ч. до 19.30 ч., максимално допустимото време за паркиране е  4/четири/ часа .  \r\nОбщата продължителност на еднократно паркиране, заплатено чрез талони за почасово платено паркиране, чрез талон издаден от електронно устройство за самотаксуване тип „паркомат“ и SMS  за паркиране, не може да бъде по-голяма от указаната на пътния знак за указване на режима на паркиране в съответната зона. Разширението на платените участъци за паркиране е в следните подзони: Синя зона – подзони \r\nПодзона 1. Бул. \"Христо Ботев\", бул. \"Тодор Александров\", бул. \"Цар Освободител\", ул. \"Княз Александър I Батенберг\", ул. \"Алабин\". \r\nПодзона 2. Бул. \"Христо Ботев\", ул. \"Алабин\", бул. \"Витоша\", бул. \"Ген. М. Д. Скобелев\". \r\nПодзона 3. Бул. \"Витоша\", ул. \"Алабин\", ул. \"Граф Игнатиев\", бул. \"Васил Левски\", бул. \"Ген. М. Д. Скобелев\". \r\nПодзона 4. Ул. \"Граф Игнатиев\", ул. \"Алабин\", ул. \"Княз Александър I\", бул. \"Цар Освободител\", бул. \"Васил Левски\". \r\nПодзона 5. Бул. \"Княз Александър Дондуков\", бул. \"Васил Левски\", бул. \"Цар Освободител\". Зелена зона – подзони \r\nПодзона 6. Бул. \"Христо Ботев\", бул. \"Сливница\", бул. \"Княгиня Мария Луиза\", бул. \"Тодор Александров\". \r\nПодзона 7. Ул. \"Опълченска\", бул. \"Сливница\", бул. \"Христо Ботев\", бул. \"Тодор Александров\". \r\nПодзона 8. Бул. \"Ген. М. Д. Скобелев\", бул. \"Тодор Александров\", бул. \"Христо Ботев\". \r\nПодзона 9. Бул. „Ген. Едуард И. Тотлебен\", бул. „Ген. М. Д. Скобелев\", бул. \"Прага\", бул. \"Пенчо Славейков\". \r\nПодзона 10. Бул. \"Прага\", бул. \"Ген. М. Д. Скобелев\", ул. \"Проф. Фритьоф Нансен\", бул. \"България\", бул. \"Пенчо Славейков\". \r\nПодзона 11. Бул. \"Васил Левски\", бул. \"Цар Освободител\", бул. \"Евлоги и Христо Георгиеви\", ул. \"Проф. Фритьоф Нансен\". \r\nПодзона 12. Бул. \"Васил Левски\", бул. \"Янко Сакъзов\", бул. \"Евлоги и Христо Георгиеви\", бул. \"Цар Освободител\". \r\nПодзона 13. Бул. \"Васил Левски\", бул. \"Княз Александър Дондуков\", бул. \"Ген. Данаил Николаев\", ул. \"Проф. Милко Бичев\", бул. \"Евлоги и Христо Георгиеви\", бул. \"Янко Сакъзов\". \r\nПодзона 14. Бул. \"Васил Левски\", бул. \"Ген. Данаил Николаев\", бул. \"Княз Александър Дондуков\". \r\nПодзона 15. Бул. \"Сливница\", бул. \"Васил Левски\", бул. \"Княз Александър Дондуков\", ул. \"Георги С. Раковски\". \r\nПодзона 16. Бул. \"Княгиня Мария Луиза\", бул. \"Сливница\", ул. \"Георги С. Раковски\", бул. \"Княз Александър Дондуков\". \r\nПодзона 17. Бул. \"Княгиня Мария Луиза\", ул. \"Белоградчик\", ул. \"Веслец\", ул. \"Клокотница\", ул. \"Козлодуй\", ул. \"Константин Стоилов\", бул. \"Сливница\". \r\nПодзона 18. Бул. \"Христо Ботев\", бул. \"Княгиня Мария Луиза\"- локално платно пред Централна гара, бул. \"Сливница\". \r\nПодзона 19. Ул. \"Опълченска\", бул. \"Княгиня Мария Луиза\", бул. \"Христо Ботев\", бул. \"Сливница\". \r\nПодзона 20. ул. \"Здраве\", ул. \"Хан Пресиян\", бул. \"Академик Иван Е. Гешов\", бул. \"България\", бул. „Витоша\" /до ул. „Бяла черква\" и обратно до бул. \"Пенчо Славейков\"/, бул. \"Пенчо Славейков\" \r\nПодзона 21. Бул. „Черни връх\", бул. „Джеймс Баучър\", ул. \"Света Троица\", ул.\"Никола Образописов\", ул.\"Епископ Протоген\", граница на Южен парк, ул. „Богатица\", ул. „Славище\", бул. \"Арсеналски\". \r\nПодзона 22. Бул. „Джеймс Баучър\", бул. „Свети Наум\", бул. „Черни връх\". \r\nПодзона 23. Бул. „Евлоги и Христо Георгиеви\", бул. „Черни връх\", бул. „Свети Наум\", ул. \"Милин камък\". \r\nПодзона 24. Бул. „Евлоги и Христо Георгиеви\", ул. „Милин камък\", бул. „Св. Наум\", ул. „Йосиф Петров\", ул. „Митрополит Кирил Видински\", бул. \"Драган Цанков\".  \r\nПодзона 25. Бул. „Евлоги и Христо Георгиеви\", бул. „Цариградско шосе\", бул. „Михай Еминеску\", ул. „Хан Омуртаг\", ул. „Мизия\", \r\nПодзона 26. Бул. „Джеймс Баучър\", бул. „Черни връх\", ул. „Хенрик Ибсен\", ул. \"Козяк\", ул. „Осий Кордобски\", ул. „Св. Атанасий Велики\", ул. \"Козяк\". \r\nПодзона 27. Бул. „Джеймс Баучър\", пл. „Велчова завера\", бул. \"Стоян Михайловски\", бул. „П. К. Яворов\", бул. „Никола Й. Вапцаров\", ул. „Плачковица\". \r\nПодзона 28.  Бул. „Джеймс Баучър\", ул. „Плачковица\", бул. „Никола Й. Вапцаров\", бул. „Черни връх\". \r\nПодзона 29.  Бул. „Никола Й. Вапцаров\", ул. „Атанас Дуков\", ул. \"Люба Величкова\", ул. \"Сребърна\", бул. „Черни връх\". \r\nПодзона 30.  Бул. „Пенчо Славейков\", ул. „Св. Георги Софийски\", бул. \"Академик Иван Е. Гешов\", бул. \"Ген. Едуард И. Тотлебен\". \r\nПодзона 31.  Бул. \"Ген. Едуард И. Тотлебен\", ул. \"Йоаким Кърчовски\", ул „Добруджански край\", бул. „Ген. М. Д. Скобелев\". \r\nПодзона 32. Бул. „Ал. Стамболийски\", бул. \"Ген. М. Д. Скобелев\", ул. \"Добруджански край\", ул. „Камен Андреев\", ул. „Охридско езеро\", ул. „Гюешево\". \r\nПодзона 33.  Бул. „Ал. Стамболийски\", бул. „Инж. Иван Иванов\", бул. „Сливница\", ул. „Опълченска\". \r\nПодзона 34. Бул. „Инж. Иван Иванов\", бул. \"Ал. Стамболийски\", ул. „Димитър Петков\" /до ул. „Д-р Калинков\" и обратно/, бул. \"Ал. Стамболийски\", бул. „Константин Величков\", бул. „Сливница\". \r\nПодзона 35.  Бул. \"Евл. и Хр. Георгиеви\", ул. „Проф. Милко Бичев\", бул. \"Ген. Данаил Николаев\", бул. „Ситняково\", ул. „Черковна\", ул. „Султан Тепе\". \r\nВ  четвъртък и петък (1 и 2 ноември 2018 г.) няма да се извършва контрол на паркирането в новите присъединени части на „зелена зона\" в кварталите Горен Лозенец, Оборище, Възраждане и Красно село . Причината е, получени много нови онлайн заявления за стикери, които се обработ. Гражданите не бива да се притесняват, че ще бъдат санкционирани преди да получат стикерите си.", "date": "2018.10.31", "title": "София: От 1 ноември се променят границите на „Синя“ и „Зелена“ зона на паркиране"}
{"url": "http://www.focus-news.net/news/2018/10/31/2585050/vasil-edrev-kmet-na-obshtina-aytos-znachitelno-sme-namalili-sluchaite-s-karutsi-na-teritoriyata-na-obshtinata.html", "text": "Значително сме намалили случаите с каруци на територията на Община Айтос. Това каза за  Радио „Фокус“ – Бургас  Васил Едрев, кмет на Айтос. „Пишат се актове и нарушителите се санкционират“, добави Едрев. По думите му през месеците септември и октомври се правят регистрации и преглед, а инциденти с каруците няма. Според кмета на Община Камено проблемът с каруците е, че когато има поставени глоби, рядко се плащат. „По главната улица на Камено е забранено движението на каруци, налагат се санкции по наредба номер 1 на Община Камено и има доста наложени глоби, но не всички ги плащат. Каруците ни са регистрирани, боядисани и са номерирани“, каза Жельо Вардунски. \r\nМария КУРТЕВА", "date": "2018.10.31", "title": "Васил Едрев, кмет на Община Айтос: Значително сме намалили случаите с каруци на територията на Общината"}
{"url": "http://www.focus-news.net/news/2018/10/31/2585056/mrrb-investira-140-mln-lv-za-ukrepvane-na-svlachishta-prez-2019-g.html", "text": "140 млн. лв. ще бъдат инвестирани в укрепване на участъци от републиканската пътна мрежа, които са засегнати от геодинамични процеси и явления, предвижда проектобюджетът за 2019 г. Това съобщи министърът на регионалното развитие и благоустройството Петя Аврамова при представянето и обсъждането на законопроекта за държавния бюджет на България за 2019 г. в парламентарната Комисия по регионална политика, благоустройство и местно самоуправление, съобщиха от пресцентъра на  МРРБ . \r\nЗаложените средства са 7 пъти повече от 2018 г., когато в Бюджета на Министерството на регионалното развитие и благоустройството за борба със свлачищните процеси бяха заделени 19,354 млн. лв.  \r\nНуждите са огромни – изчисленията показват, че за укрепване на всички свлачища в страната са необходими над 1 млрд. лв., затова ресурсът ще бъде насочен в най-невралгичните точки. Това са 22 свлачища на територията на Областните пътни управления Видин, Враца, Габрово, Велико Търново, Кюстендил, Монтана, Плевен, Пловдив, Сливен, Смолян, София и Търговище, които заплашват важна пътна инфраструктура. Сред тях е едно от най-големите свлачища в България – по второкласния път Видин – Лом, което е с дължина близо 8 км, индикативната стойност на укрепителните мероприятия е 25 млн. лв.  \r\n\"Това е дейност, която Агенция „Пътна инфраструктура“ беше принудена да извършва, за да спаси републиканката пътна мрежа от свлачищни процеси, но нямаше отделно перо, с което да оперира\", подчерта регионалният министър.  \r\nПредвидените приходи в бюджета на МРРБ за 2019 г. са в размер на 306 558 100 лв. Те са с 66 015 000 лв. по-малко спрямо 2018 г. Причина за това са намалените постъпления от винетни такси с 65 млн. лв. заради въвеждането тол системата за тежкотоварни автомобили от средата на 2019 г. Приходите от тол такси след 16 август 2019 г. ще постъпват в централния бюджет, откъдето след това ще бъдат предоставяни на МРРБ за поддръжка на пътища.  \r\nРазходите по бюджета на министерството през 2019 г. са планирани в изпълнение на три области на политики и девет бюджетни програми. Те са общо 516 693 600 лв., което е с 98,33 млн. лв. повече спрямо 2018 г. От тях 420 млн. лв. са за Агенция „Пътна инфраструктура“, 7 568 100 лв. за Дирекция „Национален строителен контрол“ и 20 695 600 лв. за Агенцията по геодезия, картография и кадастър.  \r\nЗа текущ ремонт и поддръжка в проектобюджета на МРРБ са предвидени 137 019 200 лв., които ще се използват за осигуряване на проходимост на републиканската пътна мрежа, отстраняване на повреди по пътната настилка, подмяна на знаци, предпазни огради и др. и преасфалтиране на пътни участъци. За основни ремонти и изграждане на пътища и свързаните с тях отчуждителни процедури са заложени 240 194 000 лв.  \r\nСредствата за ВиК отрасъла са 18 252 500 лв., които ще се изразходват за проекти, свързани с подобряване на водоснабдяването и качеството на питейните води. Това е ресурс, който ще се изразходва по проекти на общините с финансиране от бюджета на министерството. От средствата ще могат да се възползват и малките населени места.  \r\nВ отговор на депутатски въпрос за спазване на изискванията за достъпност на средата за хора с увреждания при приемането на различни обекти министър Аврамова заяви, че ще бъде направена проверка.   \r\nПо повод Националната програма за енергийна ефективност на многофамилни жилищни сгради тя  коментира, че до средата на 2019 г. се очаква да бъдат санирани всички 2022 сгради, за които има отпуснати средства. Тепърва се обсъждат варианти и ще се решава как да продължи програмата.", "date": "2018.10.31", "title": "МРРБ инвестира 140 млн. лв. за укрепване на свлачища през 2019 г."}
{"url": "http://www.focus-news.net/news/2018/10/31/2585057/abv-rumen-petkov-podari-tsenen-portret-na-nikola-rakitin-na-plevensko-chitalishte-noseshto-imeto-na-poeta.html", "text": "Портрет на поета Никола Ракитин, изработен от художничката Дора Бонева, подари председателят на АБВ Румен Петков на читалището, носещо неговото име в Плевен. Това съобщиха от пресцентъра на  партията . На срещата присъстваха проф. Иван Маразов, издателят Иван Гранитски, проф. Стоян Райчевски, доц. Георги Кючуков, областният председател на АБВ и общински съветник Цветан Антов. “За нас е много важно да уважим Деня на будителите, защото това е един от най-светлите празници на българската идентичност. Ние като политическа партия имаме традиции – за нас е много важно да бъде съхранено българското културно наследство”, подчерта Петков. Те бяха посрещнати от председателя Чавдар Луканов, работещи в читалище „Ракитин” и други читалища в града. Заедно с портрета на читалището бяха подарени и книги на български класици от издателство „Захарий Стоянов”. „За пореден път с лични усилия благодарение на Румен Петков книги от български автори постъпват във фонда на читалищна библиотека. Сред тях са книги на проф. Райчевски и проф. Маразов”, поясни Гранитски. Той разказа и предисторията за идването на портрета в Плевен. ”Дора Бонева е един от майсторите на съвременния портрет, има цяла серия с портрети на български писатели. При една среща на Петков и Дора Бонева преди месец се роди тази великолепна идея да получите този ценен портрет на Николай Ракитин. Няма по-подходящо място от това читалище”,заяви той. В тон с предстоящия празник на будителите Иван Гранитски  сподели идеята, заедно с професорите да направят предложение до БАН Никола Ракитин да бъде включен в учебните програми на по-горните класове. Румен Петков подари на читалището и разделители за книги, изработени по идея на АБВ младежи. На част от тях младите хора са формулирали проблемите на българското общество и са дали вариант как да бъдат разрешени. Един от разделителите съдържа имената на български будители, с буквите от чиито имена е образувана българската азбука. Разделители Петков подари и на Регионална библиотека „Христо Смирненски”.", "date": "2018.10.31", "title": "АБВ: Румен Петков подари ценен портрет на Никола Ракитин на плевенско читалище, носещо името на поета"}
{"url": "http://www.focus-news.net/news/2018/10/31/2585061/blagoevgrad-bez-zabavyaniya-se-izvarshva-dvizhenieto-prez-gkpp-ilinden.html", "text": "Без забавяния се извършва движението през ГКПП „Илинден“. Това съобщиха за  Радио „Фокус“ – Пирин  от Главна дирекция „Гранична полиция“. На граничен пункт „Кулата“ трафикът е интензивен за товарните автомобили на вход и изход. На българо – македонската граница движението е обичайно натоварено за делничен ден. \r\nЛивия НИНОВА", "date": "2018.10.31", "title": "Благоевград: Без забавяния се извършва движението през ГКПП „Илинден“"}
{"url": "http://www.focus-news.net/news/2018/10/31/2585058/d-r-georgi-mitev-direktor-babh-burgas-ima-sluchai-na-registrirani-kone-v-oblast-burgas-no-te-ne-sa-kontsentrirani-na-teritoriyata-na-obshtinata.html", "text": "Има случаи на регистрирани коне в Област Бургас, но те не са концентрирани на територията на общината. Това каза за  Радио „Фокус“ – Бургас  д-р Георги Митев, директор на Областна дирекция на Българската агенция по безопасност на храните – Бургас. По думите му в града няма случаи на впрегнат добитък, а, ако има, те са преходящи. „Когато полицията попадне на такъв случай, първото нещо, което трябва да се провери, дали каруцата е регистрирана и дали конят е регистриран при нас“, каза още д-р Митев. Той добави, че конете първо се чипират при ветеринарен лекар, а след това се регистрират в Българската агенция по безопасност на храните. „Ако конете не са чипирани, следва санкция, понякога и на унищожение“, допълни още директорът. По думите му, ако се случи инцидент с някое от тези животни, първо се издирва собственикът, по чипа, който е поставен на коня. „Ако не е животното няма чип, става сложно, тъй като собственикът остава неизвестен. Това е и причината да провеждаме акции за това дали на всички животни има поставен чип“, допълни още д-р Митев. Той добави, че санкцията за нечипиран кон е конфискация, а в някои от случаите и евтаназия. \r\nМария ГЕОРГИЕВА", "date": "2018.10.31", "title": "Д-р Георги Митев, директор БАБХ- Бургас: Има случаи на регистрирани коне в Област Бургас, но те не са концентрирани на територията на общината"}
{"url": "http://www.focus-news.net/news/2018/10/31/2585060/veliko-tarnovo-14-zaboleli-ot-varitsela-sa-registrirani-prez-izminalata-sedmitsa-v-oblastta.html", "text": "14 заболели от варицела са регистрирани през изминалата седмица във Велико Търново. Това съобщиха за  Радио „Фокус“ – Велико Търново  от  Регионалната здравна инспекция . Броят на заболелите се е увеличил двойно в сравнение с предходната седмица, когато те са били 7. Варицелата е вирусна заразна болест, от която се заразяват главно деца до 10 години. Тя протича леко с обрив по кожата, без да оставя следи. Инкубационният период е между 11 и 21 дни. В седмицата от 22 до 28 октомври са регистрирани по един случай на вирусен менингит и скарлатина и по три случая на вирусен хепатит и туберкулоза. Пациентите с ентероколити са седем, а с остри респираторни заболявания – 11. \r\nНадежда КРЪСТЕВА", "date": "2018.10.31", "title": "Велико Търново: 14 заболели от варицела са регистрирани през изминалата седмица в областта"}
{"url": "http://www.focus-news.net/news/2018/10/31/2585059/tsgm-na-1-i-2-noemvri-nyama-da-se-osashtestvyava-kontrol-v-novite-prisaedineni-plateni-zoni-za-parkirane.html", "text": "В четвъртък и петък (1 и 2 ноември 2018 г.) няма да се извършва контрол на паркирането в новите присъединени части на „зелена зона\" в кварталите „Горен Лозенец“, „Оборище“, „Възраждане“ и „Красно село“. Това съобщиха от пресцентъра на  Център за градска мобилност  (ЦГМ). Причината е получените много нови онлайн заявления за стикери, които се обработват. Гражданите не бива да се притесняват, че ще бъдат санкционирани преди да получат стикерите си. \r\nКак точно се променя обхватът на платените зони може да прочетете  .", "date": "2018.10.31", "title": "ЦГМ: На 1 и 2 ноември няма да се осъществява контрол в новите присъединени платени зони за паркиране"}
{"url": "http://www.focus-news.net/news/2018/10/31/2585062/pregled-na-mezhdunarodnite-novini-do-18-chasa-agentsiya-fokus.html", "text": "Журналистът Джамал Хашоги е бил удушен малко след влизането му в сградата на Генералното консулство на Саудитска Арабия в Истанбул, предава турската държавна информационна агенция  Anadolu Agency . \r\nПо данни на Прокуратурата на Истанбул малко след убийството тялото на саудитеца е било разчленено, след което отделните парчета от него са били унищожени. \r\nХашоги, кореспондент на американското издание The Washington Post, изчезна на 2 октомври, след като влезе в консулството на Саудитска Арабия в Истанбул, за да получи необходимите документи, за да се ожени за годеницата си – турска гражданка. Седмици наред Рияд отричаше да знае нещо за съдбата му. \r\n***  От гледна точка на бившия лидер на фракцията на Съюза (ХДС/ХСС) Фридрих Мерц, Християндемократическият съюз (ХДС) се нуждае от „обновление и пробуждане“, съобщава националният ежедневник  Die Frankfurter Allgemeine Zeitung . \r\nНа партията е необходима „ориентирана към бъдещето политическа дискусия\", подчерта Мерц в рамките на специална пресконференция, на която обяви официално решението си да се кандидатира за наследник на Ангела Меркел на ръководния пост в ХДС. \r\nМерц е известен като един от политическите опоненти на канцлера Ангела Меркел и според мнозина анализатори избирането му за лидер на ХДС ще доведе до проблеми в сътрудничеството с Канцлерството в Берлин.  \r\nКонгресът на ХДС ще се проведе на 7 декември в северния ханзейски град Хамбург. Освен Мерц, за поста предендират още здравният министър на Германия Йенс Шпан и Анегрет Крамп-Каренбауер. \r\n***  Турция предприема стъпки за  производство на собствена система за противовъздушна отбрана, наречена „Сипер“. Това обяви държавният глава на страната Реджеп Тайип Ердоган, съобщава турският вестник  Daily Sabah .  \r\nПървата доставка на системата е планирана за 2021 г., поясни Ердоган пред участниците в церемонията по откриването на Националната технология за инфраструктурно развитие към Института за научни изследвания и технологично развитие на Турция в столицата Анкара. \r\nТурция закупи ракети земя-въздух за системите „С-400“ от Русия. Министърът на отбраната Хулуси Акар поясни миналата седмица, че разполагането на системите ще започне през октомври догодина.  \r\nВътрешният коефициент на приноса за отбранителната промишленост достигна 65%, заяви същевременно Ердоган, добавяйки, че правителството има за цел да увеличи това съотношение. \r\n***  Регионалното правителство на Лигурия е поискало от централните власти в Рим да обявят извънредно положение в следствие на екстремните климатични условия, причиняващи големи щети в региона, както и в много други части на Италия, предава информационната агенция  ANSA . \r\nВ разпространено съобщение се пояснява, че ръководителят на администрацията на областта Джовани Тоти е разговарял с Джанкарло Джорджети, отговарящ за кабинета на премиера, и той се е „съгласил за стъпките, които трябва да предприемат\". \r\nОбщо 12 души загубиха живота си в резултат на бурите, които удариха Италия в последните дни. Северозападният регион   Лигурия бе най-силно засегнат от изключително лошото време. \r\nНад 20 000 души останаха без електричество, летището в Генуа остава затворено, а курортите, включително Портофино и Рапало, остават изолирани поради свлачище. \r\n***  Ръководителят на Косовските сили за сигурност (КСС) генерал-лейтенант Рахман Рама отрече твърденията, че Прищина ще формира армия на 28 ноември, когато се отбелязва Денят на албанското знаме, предава македонската информационна агенция  „Макфакс“ . \r\nКакто съобщиха местните медии, Рама е подчертал, че е необходимо да се изчака с приключването на съответните процедури в парламента.  \r\n„Видях това изявление, но като представител на институцията нямаме информация кога ще се случи това, това е въпрос към парламента, там знаят повече. Ние сме тези, които работиха върху изготвянето на закона, докато решенията са взети от някой друг\", са думите на Рама, които цитира агенцията. \r\nЗаместник-министърът на КСС Агим Чеку също заяви, че решението зависи от парламента и че не е свързано с никаква дата.  \r\nДържавният глава на Сърбия Александър Вучич заяви във вторник, че разполага с информация, съгласно която косовската армия ще бъде създадена на 28 ноември, Деня на албанското знаме. \r\n***  Следственият комитет на Руската федерация квалифицира експлозията в сграда на Федералната служба по сигурност (ФСБ) в Архангелск като терористичен акт, предава  TACC , като се позовава на прессъобщение. \r\nВ текста се пояснява, че взривното устройство е внесено в сградата от подрастващ, който е загинал при задействането му. „По предварителни данни, в резултат на експлозията на място е загинал 17-годишен местен жител, който сам е внесъл взривното устройство. Самоличността му се установява“, се казва в разпространеното съобщение.  \r\nПри инцидента пострадаха трима души, които са настанени в болница. \r\n***", "date": "2018.10.31", "title": "Преглед на международните новини до 18 часа (Агенция „Фокус“)"}
{"url": "http://www.focus-news.net/news/2018/10/31/2585064/sport-rafael-nadal-i-milosh-raonich-se-otkazaha-ot-turnira-parizh-novak-dzhokovich-e-noviyat-nomer-edno-v-sveta.html", "text": "Трима тенисисти се отказаха от участие в последния за годината турнир от сериите „Мастърс“ – в Париж. Първи направи изявление испанецът Рафаел Надал, който аргументира решението си с болки в корема. Това означава, че от следващата седмица начело в световната ранглиста ще се завърне сръбският тенисист Новак Джокович. \r\nОт участие в Париж се отказаха също Милош Раонич и Мартон Фучович, които трябваше да се играят съответно срещу Роджър Федерер и Фабио Фонини. Последните двама се класираха директно за третия кръг на състезанието, където ще играят един срещу друг.", "date": "2018.10.31", "title": "Спорт: Рафаел Надал и Милош Раонич се отказаха от турнира Париж, Новак Джокович е новият номер едно в света"}
{"url": "http://www.focus-news.net/news/2018/10/31/2585066/babh-izvarshi-proverki-vav-vrazka-s-kachestvoto-na-kashkaval-v-detski-gradini-i-uchebni-zavedeniya.html", "text": "Областната дирекция по безопасност на храните (ОДБХ) - Сливен извърши проверки по два сигнала за доставка на кашкавал с плесен в училища на територията на Сливен по схемата „Училищно мляко” в регламентираните за това срокове и процедури. Откритите млечни  продукти с нарушени опаковки са поставени под забрана от инспекторите и са насочени за унищожаване. Tова съобщиха от пресцентъра на  БАБХ . \r\nПървият сигнал постъпва на 25 октомври 2018 г. в Областна дирекция по безопасност на храните (ОДБХ) - Сливен за доставка на кашкавал с плесен за учениците в Начално училище „Васил Левски” в града. Веднага е извършена проверка в училището. Установява се, че за периода 22-26 октомври 2018 г. са направени две доставки на български кашкавал от краве мляко по БДС 14:2010  от склад в Сливен, собственост на фирма със седалище Ямбол.  \r\nПри проверката в учебното заведение са намерени бройки кашкавал в срок на годност от същата партида, цитирана в сигнала, произведени от фирма за млечни продукти в Хасково. Кашкавалът е бил с видими петна от плесен. Взетите проби за анализ са изследвани в лаборатория към ОДБХ-Сливен. Според протокола от лабораторния анализ е установено, че опаковката на кашкавала е неплътно прилепнала и страничните повърхности са покрити с плесен.  \r\nОт склада в Сливен на 22 и 24 октомври 2018 са реализирани доставки за детски градини и учебни заведения на територията на града. В склада не са установени налични количества, тъй като остатъкът от тях е върнат в склад на фирмата в Ямбол.  \r\nЗа установеното несъответствие с качеството на кашкавала, ОДБХ-Сливен информира с официални писма директора на ОДБХ-Ямбол, на чиято територия се намира склада на фирмата дистрибутор и директора на ОДБХ-Хасково, на чиято територия е предприятието производител на кашкавала, за предприемане на последващи действия.  \r\nОДБХ-Ямбол извършва проверка в склад на фирмата дистрибутор. Установено е, че количеството кашкавал от Сливен и наличното количество в склада в Ямбол са върнати на предприятието производител в Хасково. От своя страна ОДБХ-Хасково извършва проверка в предприятието производител, при която не са открити налични количества от кашкавал от същата партида. За тази партида са представени лабораторни анализи от изпитване, при които не са установени несъответствия. В следствие на проверката е връчено предписание. \r\nВъв връзка с постъпил онлайн сигнал на 29 октомври 2018 за кашкавал с плесен в училище „Св. св. Кирил и Методий” в Сливен е извършена проверка в училището и е установено, че кашкавалът е от същата партида - доставен е в училището на 23 октомври 2018 г. от дистрибутора в Ямбол. При проверката млечните продукти с нарушени опаковки са поставени под забрана от инспекторите и са  насочени за унищожаване. Директорът на ОДБХ-Сливен с официално писмо уведомява директорите на ОДБХ-Хасково и Ямбол за предприемане на последващи действия. \r\nДействията на БАБХ във връзка с качеството на млечни продукти по подадените сигнали продължават.", "date": "2018.10.31", "title": "БАБХ извърши проверки във връзка с качеството на кашкавал в детски градини и учебни заведения"}
{"url": "http://www.focus-news.net/news/2018/10/31/2585063/dimitar-yanchev-sdruzhenie-morski-sgovor-sazdavame-novi-pravila-predpolagam-che-shte-ima-zakon-za-izmenenie-i-dopalnenie-otnosno-zakona-za-ribarstvo-i-morsko-delo.html", "text": "По отношение деня на Черно море, радвам се, че се раздвижват нещата. Тази година сядат почти всички държави на „масата“, граничещи с Черно море и ще се предприемат мерки. Това каза за  Радио „Фокус“-Бургас  Димитър Янчев, председател на сдружение на рибарите „Морски сговор“ в рибарско селище Ченгене скеле. Той добави, че що се отнася за това дали са поощрявани, подобряване към тях нямало. „Но много успешно работим с Морска администрация, създаваме нови правила, предполагам, че ще има закон за изменение и допълнение, относно закона за рибарство и морско дело, в който са отчетени особеностите на нашия вид риболов“, каза още Янчев. „Появяваме се за първи път като дребно-мащабен крайбрежен риболов, разработките са чудесни. Смятаме, че ИАРА ще си изпълнят задължението да уведомят министъра и да поискат внасяне на промените в Народното събрани“, заяви председателят на сдружение на рибарите „Морски сговор“. \r\nДеница ДИМИТРОВА", "date": "2018.10.31", "title": "Димитър Янчев, сдружение „Морски сговор“: Създаваме нови правила, предполагам, че ще има закон за изменение и допълнение, относно закона за рибарство и морско дело"}
{"url": "http://www.focus-news.net/news/2018/10/31/2585067/dimitar-yanchev-sdruzhenie-morski-sgovor-kam-momenta-ulovat-e-mnogo-slab.html", "text": "Към момента уловът е много слаб. Не можахме да хванем паламуд, преминаха много бързо есенните пасажи. Това каза за  Радио „Фокус“-Бургас  Димитър Янчев, председател на сдружение на рибарите „Морски сговор“ в рибарско селище Ченгене скеле. По думите му като цяло всяка година е различно, през по-миналата година е бил доста добър уловът. „Това зависи от климатичните условия, наличието на храна за рибата, къде се движи, също и военните учения указват влияние, като хвърлянето на подводни бомби, което оказва влияние за промяна на миграционни път на рибата“, каза още Янчев. \r\nДеница ДИМИТРОВА", "date": "2018.10.31", "title": "Димитър Янчев, сдружение „Морски сговор“: Към момента уловът е много слаб"}
{"url": "http://www.focus-news.net/news/2018/10/31/2585065/varna-rayonniyat-sad-nalozhi-1000-leva-globa-na-39-godishen-mazh-za-nepristoyni-huliganski-deystviya-v-piteyno-zavedenie.html", "text": "За непристойни хулигански действия в питейно заведение, Районен съд – Варна наложи 1000 лева глоба на 39-годишен мъж. Това съобщиха от пресцентъра на  Районен съд – Варна", "date": "2018.10.31", "title": "Варна: Районният съд наложи 1000 лева глоба на 39-годишен мъж за непристойни хулигански действия в питейно заведение"}
{"url": "http://www.focus-news.net/news/2018/10/31/2585039/kalin-dimitrov-tspa-vsichki-korabokrusheniya-v-cherno-more-lezhat-na-sravnitelno-golyama-dalbochina-i-sa-v-mnogo-dobro-sastoyanie-tay-kato-tam-nyama-mikro-organizmi-koito-da-unishtozhavat-darvoto.html", "text": "Ние сме изследвали около 60 останки от потънали кораби в Черно море, през 2016-2017 год. Това каза за  Радио „Фокус“-Бургас  Калин Димитров, директор на Центъра по подводна археология по повод Международния ден на Черно море. Според него това са дървени корабокрушения, като най-ранното датира от самия край 5-ти век или началото на 4-ти век пр. Хр. Най-късните са от 19 век. „Общо взето всички исторически периоди са представени с добри корабокрушения, колкото и лошо казано да звучи това“, каза още Димитров. По думите му има два много добре запазени римски кораба, също така и ранновизантийски, средновековен, ранносредновековен и такъв от 13 век. Имало и една голяма група османски корабокрушения. „Всички тези корабокрушения лежат на сравнително голяма дълбочина и са в много добро състояние, тъй като в по-големите дълбочини на Черно море няма кислород, поради, което няма микро организми, които да унищожават дървото. Такива условия в другите морета няма, поради, което корабните останки в Черно море са световен феномен“, заяви директорът на Центъра по подводна археология. \r\nДеница ДИМИТРОВА", "date": "2018.10.31", "title": "Калин Димитров, ЦПА: Всички корабокрушения в Черно море лежат на сравнително голяма дълбочина и са в много добро състояние, тъй като там няма микро организми, които да унищожават дървото"}
{"url": "http://www.focus-news.net/news/2018/10/31/2585045/kalin-dimitrov-tsentar-za-podvodna-arheologiya-hilyadi-sa-potanalite-korabi-v-balgarskata-akvatoriya.html", "text": "Изследваните от нас площи са сравнително големи, което ни позволи да направим една обща оценка за това колко потънали кораба може да има в българската акватория. Оценката ни е, че те са няколко хиляди. Това каза за  Радио „Фокус“-Бургас  Калин Димитров, директор на Центъра по подводна археология по повод Международния ден на Черно море. Тези кораба са били използвани предимно за търговия, но имало и няколко, които са били военни. За най-стария кораб Димитров каза,че са го кръстили корабът на Одисей, не защото Одисей е плавал на него, а защото корабът според него е идентичен с кораб, нарисувана върху гръцка ваза, съхранявана в Британския музей, която изобразява плаването на Одисей, когато преминава през острова на Сирените. „Изследователите на древното плаване са мислили, че този кораб, който е нарисуван на тази ваза е едно идеализирано изображение. Но се оказало, че е нарисуван истинския реален кораб, който сме намерили“, добави още директорът. По думите на Димитров вазата е от същото време като корабът. \r\nДеница ДИМИТРОВА", "date": "2018.10.31", "title": "Калин Димитров, Център за подводна археология: Хиляди са потъналите кораби в българската акватория"}
{"url": "http://www.focus-news.net/news/2018/10/31/2585070/veliko-tarnovo-edinstvenata-doktorska-programa-po-kulturno-istorichesko-nasledstvo-v-balgariya-e-chast-ot-istoricheskiya-fakultet-pri-vtu.html", "text": "Единствената докторска програма по културно – историческо наследство в България е част от Историческия факултет при ВТУ „Св. Св. Кирил и Методий“. Това съобщи в предаването „Царевград Търнов – славата и величието на България“ на  Радио „Фокус“  временно изпълняващия длъжността декан доц. д-р Николай Кънев. Той уточни, че развитието именно в тази сфера е една от основните задачи на преподавателите в образователната структура. „Не случайно ние имаме и такава специалност, както в бакалавърска степен, така имаме и магистърска програма „Културно-историческо наследство“, имаме и „Културен туризъм“. Тоест факултетът работи съвсем целенасочено в развитието на кадри за обслужване на културния туризъм и развитие на културно – историческите ресурси“, обобщи доц. Кънев. Във връзка с 50-годишния юбилей на факултета, който отбелязваме през 2018 година, той пожела на колегите си и студентите да продължават да се развиват и да надграждат всичко, което са постигнали. \r\nЛуиза ТРАНЧЕВА", "date": "2018.10.31", "title": "Велико Търново: Единствената докторска програма по културно – историческо наследство в България е част от Историческия факултет при ВТУ"}
{"url": "http://www.focus-news.net/news/2018/10/31/2585071/atanas-stoilov-kmet-na-aksakovo-za-nyakolko-godini-obshtinata-privleche-poveche-ot-3-mln-leva-evrosredstva-v-sotsialnata-sfera.html", "text": "През последните няколко години Община Аксаково е привлякла повече от 3 милиона лева еврофинансиране за проекти в социалната сфера. Около 1 млн. лева са били отпуснати и от Министерството на вътрешните работи за изграждането на Центъра за хора в неравностойно положение в град Игнатиево. Това каза днес кметът Атанас Стоилов преди началото на кръгла маса в града с участието на премиера на немската провинция Баден-Вюртенберг Гизела Ерлер, предаде репортер на  Радио „Фокус“ – Варна . Тя бе придружавана от четирима депутати и представители на фондациите „Либенау“ и „Агапедия“. В делегацията са и кметът на Елванген – Карл Хилсенбек, директорът на Института за виртуално и реално обучение в град Улм – Кармен Стателхофер, както и представители на правителството на провинция Баден-Вюртемберг. По думите на Атанас Стоилов неправителствените организации от Германия от години подпомагат детската градина в село Кичево. В нея се обучават деца от малцинствата и бедни семейства. Според кмета на Аксаково идеята на срещата е и да се обсъди възможността за намиране на средства за ремонт на детската градина, както и обмяна на опит с немските гости в социалната сфера. Участие в кръглата маса днес взеха и представители на Дирекцията по социално подпомагане, народният представител Нели Петрова и на социалната дирекция в Община Варна. \r\nДиана СТОЕВА", "date": "2018.10.31", "title": "Атанас Стоилов, кмет на Аксаково: За няколко години Общината привлече повече от 3 млн. лева евросредства в социалната сфера"}
{"url": "http://www.focus-news.net/news/2018/10/31/2585069/shumen-uchenitsi-ot-su-sv-sv-kiril-i-metodiy-smyadovo-sa-otlicheni-v-konkursa-110-godini-nezavisima-balgariya.html", "text": "Трима ученици от Средно училище „Св. св. Кирил и Методий“ – гр. Смядово, са отличени за своите реферати, разработени във връзка с ХХVІ Национален ученически конкурс под надслов „110 години независима България“. Това съобщиха от  Регионалното управление на образованието- Шумен . Възпитаниците на училището демонстрираха добра подготовка в рамките на учебното съдържание и извън него, както и стремеж за изява на творческите си способности. Постигнатото е резултат от сериозна педагогическа работа, надхвърляща задължителното обучение. Конкурсът се организира от Националният клуб “Родолюбие” със съдействието на Министерството на образованието и науката, Историческия факултет на СУ “Св. Климент Охридски”, Синдиката на българските учители, ТАНГРА ТанНакРа ОБЩОБЪЛГАРСКА ФОНДАЦИЯ, Националния дворец на децата, Сдружението на преподавателите по история в България, Националния исторически музей, Националния военноисторически музей, в.“Учителско дело“ и в.“Аз-Буки”. Целта на конкурса е участиците в него да покажат своите познания, тълкувания и оценки за събитията и личностите, като ги разгледат на фона на европейските и световните процеси. Конкурсът се провежда в две възрастови групи – първа – за ученици от V до VІІ клас и втора – за ученици от VІІІ до ХІІ клас. Участниците разработват един от следните формати: електронна презентация, реферат и есе. Връчването на наградите ще се състои на официална церемония в Националния политехнически музей в град София на 9 ноември 2018 г. от 11:00 часа.", "date": "2018.10.31", "title": "Шумен: Ученици от СУ „Св. Св. Кирил и Методий“- Смядово са отличени в конкурса „110 години независима България“"}
{"url": "http://www.focus-news.net/news/2018/10/31/2585073/veliko-tarnovo-ogranicheno-e-dvizhenieto-na-mps-nad-35-tona-na-pat-cheshma-kesarevo-poradi-namalen-gabarit-na-patnoto-platno.html", "text": "Добри са условията за пътуване на територията на област Велико Търново, предаде репортер на  Радио „Фокус“ – Велико Търново . Времето е ясно. Температурата е 21 градуса. Пътните настилки са сухи. Проходът на Републиката е отворен за движение за всички МПС. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. Остава затворен поради свлачище участък от път Царски извор – Драганово, обходният маршрут е през село Сушица. Движението по път Дебелец – Средни колиби – Елена е ограничено за МПС над 10 тона поради намален габарит на пътното тяло. Обходният маршрут е Дебелец – Велико Търново – Лясковски кантон – Миндя – Елена и обратно. Ограничено е движението на МПС над 3,5 тона на път Чешма-Кесарево, поради намален габарит на пътното платно. Срокът на организацията на движение е до 11 януари 2019 година. Обходният маршрут е Чешма-Сливовица-Горско Ново село-Джулюница-Кесарево. \r\nОграничено е движението в участък от път Стефан Стамболово – Обединение поради ремонтни дейности. Обходен маршрут е по път Стефан Стамболово – VTR1235/за Полски Сеновец/ – път I-5 Полски Тръмбеш – път-502 – Обединение и обратно. \r\nНадежда КРЪСТЕВА", "date": "2018.10.31", "title": "Велико Търново: Ограничено е движението на МПС над 3,5 тона на път Чешма-Кесарево, поради намален габарит на пътното платно"}
{"url": "http://www.focus-news.net/news/2018/10/31/2585072/sofiya-zadrastvane-se-e-obrazuvalo-po-bul-vazkresenie-v-posoka-zh-k-ovcha-kupel.html", "text": "Задръстване се е образувало по бул. „Възкресение“ в посока ж. к. „Овча купел“, съобщи читател на  Агенция „Фокус“ . Автомобилите изчакват на място по около 20 мин. Светофарните уредби се сменят, но няма движение.", "date": "2018.10.31", "title": "София: Задръстване се е образувало по бул.  „Възкресение“ в посока ж. к. „Овча купел“"}
{"url": "http://www.focus-news.net/news/2018/10/31/2585079/the-washington-examiner-donald-tramp-obyavi-namereniyata-si-da-otmeni-grazhdanstvoto-po-parvorodstvo-po-edin-ili-drug-nachin.html", "text": "Държавният глава на САЩ Доналд Тръмп даде индикации, че правото на получаване на гражданството по първородство „ще бъде премахнато по един или друг начин“, съобщава американското издание  The Washington Examiner , като отбелязва, че това отваря вратата за действие на Конгреса, след като по-рано председателят на Камарата на представителите на САЩ Пол Райън заяви, че подобно решение би било противоконституционно. \r\n„Т.нар. гражданство по първородство, което  струва на нашата страна милиарди долари и е много несправедливо за нашите граждани, ще бъде прекратено един или друг начин“, написа Тръмп в традиционния си сутрешен „туит“.  \r\nВ последвало съобщение Тръмп се позова на видеоклип на бившия сенатор Хари Рийд от 1993 г., в който твърди, че „няма нормална страна“, която да предоставя гражданство по първородство. След това американският президент уверява, че възникналият правен дебат ще бъде решен от Върховния съд на САЩ.  \r\nДемократите и дори част от републиканците твърдят, че Тръмп не може да отмени гражданството по първородство чрез указ, защото в Конституцията на САЩ се посочва, че хората, родени в САЩ, са граждани на страната. За да се промени това, е необходимо в Основния закон на САЩ да бъдат внесени изменения.  Тереза Герова", "date": "2018.10.31", "title": "The Washington Examiner: Доналд Тръмп обяви намеренията си да отмени гражданството по първородство „по един или друг начин“"}
{"url": "http://www.focus-news.net/news/2018/10/31/2585080/pazardzhik-uchenitsite-ot-gimnaziyata-po-ikonomika-posetiha-teatralna-postanovka-po-pokana-na-direktora-na-dkt-konstantin-velichkov-grigor-antonov.html", "text": "По случай първи ноември – Денят на народните будители учениците от гимназията по икономика  посетиха театрална постановка по покана на директора на ДКТ „Константин Величков “ Григор Антонов, възпитаник на училището, съобщиха за  Радио „Фокус“-Пазарджик  от учебното заведение. Младият режисьор и настоящ директор на театъра в Пазарджик Григор Антонов е сред огромната общност от успели българи, чийто професионален път започва от  гимназията по икономика. Средношколците  посетиха постановката по френската класика „С любовта шега не бива“ от Алфред Дьо Мюсе. Тя  е първата премиера за тази година на Драматично-куклен театър „Константин Величков“ и е дело на режисьора Петър Денчев, а в ролите учениците видяха Тодор Танчев, Августина-Калина Петкова, Стефан Попов, Елена Замяркова, Симеон Гълъбов, Людмила Даскалова и Димитър Терзиев. Залата аплодира театралната трупа на спектакъла и Григор Антонов. Пожелаха му с мениджърските си умения, придобити в училището, с креативността на режисьорските знания и опитност да изведе колектива до нови успехи и да превърне пазарджишкия театър в духовен дом на Мелпомена.", "date": "2018.10.31", "title": "Пазарджик: Учениците от гимназията по икономика посетиха театрална постановка по покана на директора на ДКТ „Константин Величков “ Григор Антонов"}
{"url": "http://www.focus-news.net/news/2018/10/31/2585075/afp-podkrepyanite-ot-sasht-siriyski-kyurdi-spirat-operatsiyata-sreshtu-islyamska-darzhava-sled-obstrel-ot-turska-strana.html", "text": "Кюрдската сили в Сирия, подкрепяни от водената от САЩ международна коалиция, прекратяват операциите си срещу близкоизточната радикална групировка „Ислямска държава“, след като милициите бяха обстреляни от турска страна в северната част на страната, предава  AFP .  \r\nСирийските демократични сили, съвместен арабско-кюрдски съюз, воден от кюрдите, обявиха „временно спиране\" на операцията, стартирана в Източна Сирия на 10 септември, като същевременно осъдиха „провокациите\" от страна на Турция. \r\nПо-рано бе съобщено, че турските сили са разменили огън със сирийските кюрди по границата.В резултат на обстрела са ликвидирани четирима членове на подкрепяните от САЩ „Отряди за народна самоотбрана“. Шестима други членове са ранени. Уточнява се, че от югоизточната турска провинция Шанлъурфа са изстреляни ракети по протежение на сирийската граница, които са паднали в района на Кобани.  Тереза Герова", "date": "2018.10.31", "title": "AFP: Подкрепяните от САЩ сирийски кюрди спират операцията срещу „Ислямска държава“ след обстрел от турска страна"}
{"url": "http://www.focus-news.net/news/2018/10/31/2585078/aktsenti-v-sutreshniya-blok-dobro-utro-balgariya-na-radio-fokus-na-1-noemvri.html", "text": "В Деня на народните будители ще си говорим за това дали оценяваме приноса на книжовниците, наставниците и просветителите, борците за национално освобождение, дали ни светлата и трайна бъднина. Гост в ефира на сутрешния блок „Добро утро, България“ на Радио „Фокус“ ще бъде доц. д-р Красимира Александрова, директор на Националната библиотека „Св. св. Кирил и Методий“. Жива ли е паметта ни за народните будители? От какво трябва да се събуди българинът? Питаме министърът на културата Боил Банов. За съвременните измерения на будителството и как българските читалища работят за тяхното съхранение и утвърждаване – ще ни разкаже Николай Дойнов, председател на Съюза на народните читалища. А за първият будител на нацията – Паисий Хиледарски – ще научим повече от Ливия Нинова от Радио „Фокус“-Пирин. В деня на народните будители в Панагюрище ще се състои инициативата, подета от Общински ученически парламент и Общинска библиотека „Стоян Дринов“ под наслов „Книга от мен за теб в деня на будителите“ – повече от Радослава Мурджева от Радио „Фокус“-Пазарджик. С редица събития Пловдив отбелязва 1 ноември – подробности ще ни каже Мария Русева от Радио „Фокус“-Пловдив, а в Кюстендил ще бъде представена книгата „Приказка за Кюстендил“, за която ще ни разкаже повече Венцеслав Илчев от Радио „Фокус“-Кюстендил. \r\nЗапочнете деня информирани! Тези и още теми в „Добро утро, България“ от 6.00 до 10.00 часа с водещ Йоланда Пелова.", "date": "2018.10.31", "title": "Акценти в сутрешния блок „Добро утро, България“ на Радио „Фокус“ на 1 ноември"}
{"url": "http://www.focus-news.net/news/2018/10/31/2585074/veliko-tarnovo-dvizhenieto-po-pat-gabrovo-stomanetsite-se-osashtestvyava-s-povisheno-vnimanie-poradi-propadnal-uchastak-na-asfaltova-nastilka.html", "text": "Движението по път Габрово – Стоманеците се осъществява с повишено внимание поради пропаднал участък на асфалтова настилка. Добри са условията за пътуване на територията на област Габрово. Това казаха за  Радио „Фокус“ – Велико Търново  от Областно пътно управление-Габрово. Времето е ясно. Температурата на въздуха е 18°. Пътните настилки са сухи. Проходът Шипка е отворен за движение. Там остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. На пътя с. Кормянско-с. Малък Вършец, при км 10+080, има стеснен участък при мост над р. Крапец. Сигнализиран е с пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут за МПС над 3,30 м е по път Граница Ловеч – /Кормянско-Малък Вършец/ – при км 46+800 по общински път до III-403 в с. Малък Вършец. Ограничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 31 август 2018 година. \r\nНа път Велико Търново – Дряново – Габрово – Стара Загора, съвпадащ с ул. “Малина“ в град Габрово, движението е ограничено поради извършване на строителни дейности. Отбивен маршрут за квартал Чехлевци е по път III – 5004 – път II – 44 – път III – 4404. Поставена е необходимата сигнализация. Срокът за приключване на дейностите е до 30 септември 2018г. Движението по път Габрово – Стоманеците се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 31 октомври. Движението в участък от път Севлиево – Драгановци се осъществява в една лента поради ремонт на пътни съоръжения и укрепителна стена, до 31 октомври. \r\nНадежда КРЪСТЕВА", "date": "2018.10.31", "title": "Велико Търново: Движението по път Габрово – Стоманеците се осъществява с повишено внимание поради пропаднал участък на асфалтова настилка"}
{"url": "http://www.focus-news.net/news/2018/10/31/2585077/atanas-stoilov-kmet-na-obshtina-aksakovo-stremim-se-da-osigurim-dostapna-sreda-na-horata-s-uvrezhdaniya.html", "text": "Община Аксаково полага всички грижи архитектурната среда и обществените сгради да са достъпни за хората с увреждания. Това каза днес кметът Атанас Стоилов преди началото на кръгла маса в града с участието на премиера на немската провинция Баден-Вюртенберг Гизела Ерлер, предаде репортер на  Радио „Фокус“ – Варна . „Виждаме, че като цяло в България изоставаме и сме длъжници на тези хора. Тук в града, се стараем всеки нов обект да отговаря на изискванията за достъпна среда и хората с увреждания да бъдат равностойни с нас“, обясни кметът. Той посочи, че Общината активно си сътрудничи с български и чуждестранни организации в неправителствения сектор в тази посока. От опита до момента в работата с представители на НПО сектора в Германия, кметът сподели, че немското общество се стреми с всички усилия, хората с увреждания да не се чувстват изолирани. „Бях преди няколко месеца на посещение в Полша и там ми направи впечатление, съпричастността на хората е много по-голяма. Тук в България, ние се крием от тези проблеми и като че ли изоставаме. В Полша децата от по-малки, вместо да се занимават с електронни игри посещават центрове за слепи деца и за възрастни хора“, каза още Атанас Стоилов. Той допълни, че от малки и българските деца трябва да бъдат възпитавани да помагат. \r\nДиана СТОЕВА", "date": "2018.10.31", "title": "Атанас Стоилов, кмет на Община Аксаково: Стремим се да осигурим достъпна среда на хората с увреждания"}
{"url": "http://www.focus-news.net/news/2018/10/31/2585068/dobrich-obshtinata-e-predpriela-promeni-v-naredbata-za-dvizhenie-na-teritoriyata-na-grada-kasaeshti-prevozni-sredstva-s-zhivotinska-tyaga.html", "text": "Общината е предприела промени в Наредбата за движение на територията на града, касаещи превозни средства с животинска тяга. Това съобщи Ася Кръчмарова, секретар на Община град Добрич, предаде кореспондентът на  Радио „Фокус” – Варна . Целта е чрез съществуването на нормативен акт Общината, заедно с органите на реда да следят изпълнението на разпоредбите. Има променени текстове в Наредбата, приети през тази година, посочи Ася Кръчмарова. В основните зони на града, с изключение на кв. „Рилци“, е забранено движението на каруци, както и на превозни средства с животинска тяга без престилки за животински отпадъци или необорудвани. Наредбата забранява воденето на селскостопански животни по всички улици на града. Сигнали за нарушения могат да се подават от гражданите чрез „Зеления телефон“, чийто номер е публикуван на сайта на Общината, също чрез Фейсбук страницата на администрацията или до полицията. Ася Кръчмарова допълни, че на територията на града вече работи общинска полиция, която също следи за спазване на разпоредбите, включително и тази, касаеща движението на каруци. Регистрацията на каруци се извършва в Центъра за информация и услуги на първо работно място. Това става с подаване на заявление до кмета на Общината за притежаване на такъв транспорт. До момента са регистрирани три каруци, едната от които е декоративна, каза секретарят на Общината. Еднократната такса, която се заплаща е 14,00 лв. без ДДС, като тя включва стойността на регистрационната табела. \r\nЖулиета НИКОЛОВА", "date": "2018.10.31", "title": "Добрич: Общината е предприела промени в Наредбата за движение на територията на града, касаещи превозни средства с животинска тяга"}
{"url": "http://www.focus-news.net/news/2018/10/31/2585084/ministar-temenuzhka-petkova-i-vanshniyat-ministar-na-azerbaydzhan-elmar-mamadyarov-obsadiha-predstoyashtoto-zasedanie-na-mezhdupravitelstvenata-komisiya.html", "text": "Между България и Азербайджан са установени отлични приятелски и политически отношения, които гарантират ползотворното икономическо сътрудничество. Около това се обединиха министърът на енергетиката на Република България Теменужка Петкова и министърът на външните работи на Република Азербайджан Елмар Мамадяров. Това съобщиха от пресцентъра на  Министерство на енергетиката . Повод за визитата му в София е първото заседание на Стратегическия диалог между България и Азербайджан, която се провежда у нас и се председателства от външните министри на двете страни.  \r\nВ рамките на срещата министър Петкова обсъди с министър Мамадяров основните теми, засягащи стратегическото и енергийното партньорство между двете страни. Те са свързани с осигуряването на договорените количества природен газ в размер на 1 млрд. куб. м. от находището Шах Дениз 2 и с инвестициите на Държавната петролна компания на Република Азербайджан (СОКАР) в областта на газоразпределението у нас. \r\nБългарският енергиен министър заяви, че страната ни винаги е подкрепяла и е неразделна част от развитието на Южния газов коридор, чрез проектите си за интерконектори с Гърция и Турция. Тя подчерта, че газовата връзка Гърция-България e от стратегическо значение за осигуряването на доставките на природен газ от Азербайджан, като в момента се финализират тръжните процедури за реализацията на проекта. Изграждането на газопровода е планирано да започне в края на тази или началото на следващата година, а въвеждането му в експлоатация да стане през 2020 г. Азербайджанският природен газ се разглежда като един от възможните източници за захранване на газоразпределителния център „Балкан“, който да осигури диверсификация на източниците и конкуренция на енергийния пазар.  \r\nПо време на срещата министър Петкова информира министър Мамадяров, че в периода 6-8 ноември 2018 г. в София ще се проведе петото заседание на Междуправителствената българо-азербайджанска комисия за икономическо сътрудничество. Очаква се това да даде тласък на двустранните отношения не само в областта на енергетиката, но и в сектори като селското стопанство, транспорта, леката промишленост, фармацията и др.", "date": "2018.10.31", "title": "Министър Теменужка Петкова и външният министър на Азербайджан Елмар Мамадяров обсъдиха предстоящото заседание на междуправителствената комисия"}
{"url": "http://www.focus-news.net/news/2018/10/31/2585082/stara-zagora-v-navecherieto-na-denya-na-narodnite-buditeli-160-godini-ot-svoeto-sazdavane-otbelyaza-osnovno-uchilishte-paisiy-hilendarski-v-kazanlak.html", "text": "В навечерието на Деня на народните будители 160 години от своето създаване отбеляза Основно училище „Паисий Хилендарски“, предаде кореспондентът на  Радио „Фокус“ . Водосвет за здраве бе отслужен от Н. Вспр. Старозагорския митрополит Киприан, който е и възпитаник на училището. Сред официалните гости на събитието бе и кметът на община Казанлък Галина Стоянова. Своята почит към делото на народните будители изразиха и представители на училищата в общината. На тържеството пред паметника на Паисий Хилендарски в двора на училището присъстваха знаменните групи на казанлъшките училища. \r\n„Благодарни сме на десетките народни будители като Паисий, Софроний, Берон, Любен Каравелов, Христо Ботев, Левски, Вазов. Благодарни сме за идеите, за вярата, за надеждите, за искрите светлина, без които днешният ден нямаше да бъде такъв“, каза в словото си директорът на ОУ „ Паисий Хилендарски“ Цветолина Цветкова. \r\nСлово за значението на Паисиевото дело произнесе проф. д-р Цонка Каснакова от Тракийския университет в Стара Загора: „ Паисий Хилендарски е безценен с това, че той е може би първия историк, който разбира колко важно е историческото познание, защото то ражда патриотични чувства, а това води до национална гордост и събужда стремежа към свобода, стремежа към политическа независимост. Когато в модерна Франция е векът на Просвещението и творят едни от най–великите мъдреци на Европа, нашият скромен монах създава най–великото българско съчинение „История славянобългарска““. \r\nПо повод годишнината с решение на Педагогическия съвет на ОУ „ Паисий Хилендарски“ с почетен плакет бяха удостоени Н.Вспр.  \r\nСлавяна ГАЙДАРОВА", "date": "2018.10.31", "title": "Стара Загора: В навечерието на Деня на народните будители 160 години от своето създаване отбеляза Основно училище „ Паисий Хилендарски“ в Казанлък"}
{"url": "http://www.focus-news.net/news/2018/10/31/2585081/sport-elitsa-kostova-otpadna-vav-vtoriya-krag-na-turnira-v-toronto.html", "text": "Националката на България за „Фед Къп\" Елица Костова отпадна във втория кръг на турнира по тенис на твърди кортове в зала в Торонто. \r\nБългарката, която е четвърта поставена в основната схема, загуби от белгийката Кимбърли с 2:6, 4:6 в двубой, продължил 87 минути.", "date": "2018.10.31", "title": "Спорт: Елица Костова отпадна във втория кръг на турнира в Торонто"}
{"url": "http://www.focus-news.net/news/2018/10/31/2585086/predstoyashti-mezhdunarodni-sabitiya-za-1-noemvri-agentsiya-fokus.html", "text": "Канцлерът на ФРГ Ангела Меркел ще се срещне с президента на Украйна Петро Порошенко.  \r\n***  Руският президент Владимир Путин ще участва в конференция с московския патриарх Кирил за кризата с Украйна.  \r\n***  В ЮАР ще се проведе лидерска конференция с участието на Бил и Хилари Клинтън и бившия британски премиер Дейвид Камерън.  \r\n***  Доналд Тръмп ще участва в предизборен митинг в щата Южна Каролина. \r\n***  Ще бъде отбелязана 25-тата годишнина от подписването на Договора от Маастрихт.  \r\n***  Ще бъде публикуван докладът за причините за аварията на руската ракета-носител „Союз“. \r\n***  „Хюман Райтс Уоч“ ще представи доклад за престъпленията със сексуален характер в Северна Корея. \r\n***", "date": "2018.10.31", "title": "Предстоящи международни събития за 1 ноември (Агенция „Фокус“)"}
{"url": "http://www.focus-news.net/news/2018/10/31/2585087/varna-27-godishen-mototsikletist-e-postradal-pri-patno-proizshestvie-v-grada.html", "text": "27-годишен мотоциклетист е пострадал при пътно произшествие във Варна. Това съобщиха за Радио „Фокус“ – Варна от пресцентъра на Областната дирекция на МВР – Варна. Инцидентът е станал около обяд на бул. „Владислав Варненчик“ в района на Двете кули. При излизане от крайпътна територия 45-годишен водач на лек автомобил е направил опит да се престрои в най-лявата лента за движение и по пътя си е блъснал мотоциклет, който се е движел там. Пострадалият мотоциклетист е с пукната кост на крака и няма опасност за живота му. През деня е регистриран и още един пътен инцидент с пострадали. Произшествието между два леки автомобила е възникнало по пътя за Тополи. Пострадали са двама души – 18-годишен водач и негов спътник. Двамата са с контузни наранявания, но няма опасност за живота им, допълниха от полицията. \r\nМарияна ВАЛЕНТИНОВА", "date": "2018.10.31", "title": "Варна: 27-годишен мотоциклетист е пострадал при пътно произшествие в града"}
{"url": "http://www.focus-news.net/news/2018/10/31/2585083/varna-nemska-npo-ot-18-godini-podpomaga-tsentar-ot-semeen-tip-v-selo-kichevo.html", "text": "От 18 години немската Социална асоциация „Св. Андрей“ подпомага дейността на Центъра за настаняване от семеен тип за деца без увреждания и детската градина в село Кичево край Варна. Това каза днес кметът Атанас Стоилов преди началото на кръгла маса в града с участието на премиера на немската провинция Баден-Вюртенберг Гизела Ерлер, предаде репортер на  Радио „Фокус“ – Варна . По думите му Община Аксаково с решение на Общинския съвет е гласувала сградният фонд в село Кичево да бъде предоставен за нуждите на неправителствената организация. „За нас е изключително важно да продължим да работим заедно с партньорите от Германия. Самият сграден фонд стигна до положение, в което е необходим ремонт и на днешната среща да лобираме за средства за основен ремонт. Със средства на общината беше разработен  проект и бяха извършени частични ремонти“, каза още Атанас Стоилов. Той добави, че местната администрация се надява на финансова подкрепа за детските заведения в Кичево, тъй като на територията на Община Аксаково има 6 училища и 6 детски градини, за които също трябва да се заделят бюджетни средства. По думите му към детската градина в село Кичево функционира и пансион за деца от малцинствата и от бедни семейства, за които са създадени прекрасни условия. Атанас Стоилов уточни и, че освен всичко друго децата придобиват и знания по немски език, което им дава  силен старт в развитието. Що се отнася до дейностите на Общината в социалната сфера, кметът на Аксаково припомни, че Общината е успяла да изгради добър екип в последните години. Доказателство за това са няколкото големи проекти за топъл обяд за хора в неравностойно положение, домашен социален патронаж и няколкото социални центрове за хора в неравностойно положение в град Игнатиево и за деца в неравностойно положение в Аксаково. „При реализацията на проектите използваме помощта на неправителствените организации  на територията не само на града, но от цяла България и от целия Европейски съюз“, допълни кметът Атанас Стоилов. \r\nДиана СТОЕВА", "date": "2018.10.31", "title": "Варна: Немска НПО от 18 години подпомага Център от семеен тип в село Кичево"}
{"url": "http://www.focus-news.net/news/2018/10/31/2585085/iliyan-yanchev-kmet-na-obshtina-malko-tarnovo-problemat-s-konete-i-karutsite-e-vse-oshte-nabolyal-v-obshtinata.html", "text": "Проблемът с конете и каруците е все още наболял в общината. Това каза за  Радио „Фокус“ – Бургас  Илиян Янчев, кмет на Община Малко Търново. По думите му това е причината непрекъснато да се организират акции, съвместно с полицията. „Животните не са такъв проблем, проблемът са собствениците. Това са хора, които не поставят чип на животните, не знаят колко са, не ги записват в регистъра на ветеринарните служби“, каза още Янчев. Той добави, че няколко пъти са насрочвани срещи между полиция, гранична полиция, община и ветеринарна служба, за да се възпрат случаите на такива нарушители. „Животните влизат вечер в градинките и в парковете, но когато ги заловим, макар и трудно, защото те са полудиви, собствениците отричат да са техни, защото те не са чипирани“, добави Янчев. Той каза също, че има случаи, в които собствениците продават конете или те биват изнасяни. „Интересно ми е как се случва това, откъде минават и с какви документи пътуват, при положение, че всички знаем какви са изискванията на ветеринарните служби“, допълни още кметът. Според него законите все още се заобикалят и хората се възползват от това. „Излизайки на пътното платно, те вече са опасност. Само преди няколко дни имахме подобен случай  – човек уби крава по пътя за село Бръшлян. Не знам защо никой не си дава сметка от една такава немарливост какви опасности могат да последват“, каза още Янчев. Според него всеки, който има животно, трябва да носи и отговорността си към него, за да не се достига до неприятни инциденти. \r\nМария ГЕОРГИЕВА", "date": "2018.10.31", "title": "Илиян Янчев, кмет на Община Малко Търново: Проблемът с конете и каруците е все още наболял в общината"}
{"url": "http://www.focus-news.net/news/2018/10/31/2585091/gd-granichna-politsiya-intenziven-e-trafikat-za-tovarni-avtomobili-na-kontrolno-propuskvatelni-punktove-kulata-kapitan-andreevo-ruse-dunav-most.html", "text": "Интензивен е трафикът за товарни автомобили са контолно-пропусквателни пунктове „Кулата“, „Капитан Андреево“, „Русе - Дунав мост“. Това съобщиха от пресцентъра на  ГД „Гранична полиция“ . Информация за трафика на граничните пунктове е към 18.00 часа. На българо-сръбската граница трафикът е нормален на всички гранични контролно-пропускателни пунктове. На българо-македонската граница трафикът е нормален на всички гранични контролно-пропускателни пунктове. На българо-гръцката граница на ГКПП Кулата трафикът е интензивен на вход от товарни автомобили. На българо-турската граница на ГКПП Капитан Андреево трафикът е интензивен на изход от товарни автомобили. На българо-румънската граница на ГКПП Русе-Дунав мост трафикът е интензивен от товарни автомобили и в двете посоки. От 24.10.2018 поради лоши метеорологични условия и ниско ниво на река Дунав, фериботнните платформи обслужващи Оряхово - Бекет преустановяват работа.", "date": "2018.10.31", "title": "ГД “Гранична полиция“: Интензивен е трафикът за товарни автомобили на контролно-пропусквателни пунктове „Кулата“, „Капитан Андреево“, „Русе-Дунав мост“"}
{"url": "http://www.focus-news.net/news/2018/10/31/2585090/predsedatelyat-na-pg-na-gerb-tsvetan-tsvetanov-shte-otkrie-konferentsiyata-s-teb-sam-vazhniyat-si-ti-trafikat-na-hora-e-seriozen-problem-na-1-noemvri.html", "text": "Председателят на ПГ на ГЕРБ и зам.-председател на партията Цветан Цветанов ще открие утре, 1 ноември 2018 г. (четвъртък), конференцията „С теб съм! Важният си ти! Трафикът на хора е сериозен проблем“. Форумът ще се проведе в Софийската младежка лаборатория за иновации и ще започне в 09.30 часа. Събитието се организира от общинските съветници от групата на ГЕРБ в СОС Михаела Иванова и Йоанна Драгнева. Това съобщиха от пресцентъра на  ПП ГЕРБ . \r\nГост-лектори на форума ще бъдат евродепутатът от ГЕРБ/ЕНП Ева Майдел и консултантът по линия на противодействието на трафика на хора Антоанета Василева. Видеообръщение към участниците в събитието ще направи и българският еврокомисар по цифрова икономика и цифрово общество Мариян Габриел. По време на форума своята лична история ще разкажат жена, жертва на трафик, и инспекторът, който е работил по разкриването на нейния случай и освобождаването й \r\nВ конференцията ще участват и представители на неправителствени организации.", "date": "2018.10.31", "title": "Председателят на ПГ на ГЕРБ Цветан Цветанов ще открие конференцията „С теб съм. Важният си ти! Трафикът на хора е сериозен проблем“ на 1 ноември"}
{"url": "http://www.focus-news.net/news/2018/10/31/2585088/burgas-na-3-noemvri-se-nalaga-vremenna-reorganizatsiya-ma-transportnata-shema-v-grada.html", "text": "На 3 ноември се налага временна реорганизация на транспортната схема в Бургас. Това каза за  Радио „Фокус“ – Бургас  Цветелина Рандева от ОДМВР – Бургас. Реорганизацията се налага във връзка с отбелязването на Архангелова задушница. Тя ще засегне края на бул. „Димитър Димов“, района на кръговото кръстовище на изхода на Бургас в посока Варна, както и отсечката от кръговото кръстовище до големия търговски център в ж.к „Изгрев“. В посочената отсечка ще бъдат пропускани само автобуси на градския транспорт и товарни автомобили, не и леки автомобили на граждани. Влизането на автомобили в гробищния парк ще се извършва от страничния му вход, а изходът през централния вход. \r\nМария КУРТЕВА", "date": "2018.10.31", "title": "Бургас: На 3 ноември се налага временна реорганизация ма транспортната схема в града"}
{"url": "http://www.focus-news.net/news/2018/10/31/2585093/veliko-tarnovo-vazrasten-mazh-e-postradal-pri-katastrofa-mezhdu-tri-avtomobila-v-gornoryahovskoto-selo-draganovo.html", "text": "Катастрофа между три автомобила е станала в село горнооряховското Драганово, съобщиха от  Областната дирекция на МВР – Велико Търново . Сигнал за произшествието е получен около 17.00 часа. По първоначална информация в инцидента участват три леки автомобила. При инцидента са пострадали двама души, един от които възрастен мъж. \r\nДвама пострадали при катастрофата са били откарани във Великотърновската болница. Възрастният мъж ще остане в лечебното заведение. Вторият пострадал е с комоцио, но е отказал болнично лечение. Причините за произшествието са в процес на изясняване. По случая е започнато досъдебно производство.", "date": "2018.10.31", "title": "Велико Търново: Възрастен мъж е пострадал при катастрофа между три автомобила в горноряховското село Драганово"}
{"url": "http://www.focus-news.net/news/2018/10/31/2585092/the-south-china-morning-post-severna-koreya-mozhe-da-podgotvya-yadrenite-si-saorazheniya-za-mezhdunarodni-inspektsii.html", "text": "Северна Корея може да подготвя ядрените си съоръжения за международни инспекции въпреки притесненията за „враждебността на САЩ\", съобщава китайският вестник   The South China Morning Post . \r\nРазузнаването на Южна Корея наблюдава подготовката на северния си съсед за международни инспекции на няколко от нейните ядрени съоръжения, разкриха източници от Сеул. Депутат от управляващата Демократическа партия заяви пред репортери, че разузнавателните служби са забелязали подготовка на Севера за евентуални проверки на най-малко два от полигоните в страната. „Националната разузнавателна служба на Южна Корея отбеляза, че севернокорейците провеждат подготвителни и разузнавателни дейности, които изглежда са с цел подготовка за посещение на чуждестранни инспектори\", поясни депутатът, като подчерта, че в най-големият ядрен комплекс в страната не се наблюдават големи движения.  \r\nСъщевременно съветник по сигурността на президента на Южна Корея Мун Дже-ин подчерта, че Пхенян не е готов да предостави списък с подробности за ядрените си съоръжения и материали поради „враждебността\" на американската политика. \r\nСеверна Корея прекрати изпитанията на ядрени оръжия през миналата година, но не позволи  на международни инспектори да посетят обектите й. В рамките на среща на върха с южнокорейския президент Мун Дже-ин през септември, лидерът на Северна Корея обеща да затвори още едно от ядрените съоръжения в страната и да позволи на експерти да наблюдават демонтирането на обекта. Тереза Герова", "date": "2018.10.31", "title": "The South China Morning Post: Северна Корея може да подготвя ядрените си съоръжения за международни инспекции"}
{"url": "http://www.focus-news.net/news/2018/10/31/2585004/dimitar-sabev-kmet-na-kilifarevo-prevoznite-sredstva-s-zhivotinska-tyaga-namalyaha-drastichno-v-poslednite-godini.html", "text": "Максималният брой превозни средства с животинска тяга на територията на Килифарево е не повече от 5. Това съобщи за  Радио „Фокус“ – Велико Търново  кметът на града Димитър Събев. По думите му, разговори са проведени с всички собственици на каруци, уточнени са и улиците, през които е забранено преминаването им. „Преди имаше много каруци, но в последните години намаляха драстично. Така е и в съседните населени места, почти не са останали“, посочи Димитър Събев. По думите му, един от собствениците е бил глобен, защото е изхвърлял отпадъци на нерегламентирани места. От Община Велико Търново уточниха, че всяко населено място води отделен регистър на каруците и няма нарочна общинска наредба. \r\nМария НЕДЕВА", "date": "2018.10.31", "title": "Димитър Събев, кмет на Килифарево:  Превозните средства с животинска тяга намаляха драстично в последните години"}
{"url": "http://www.focus-news.net/news/2018/10/31/2585094/sliven-kriminalisti-ot-oblastta-sa-razkrili-seriya-krazhbi-na-gorivo-ot-benzinostantsii-v-stranata.html", "text": "Сливенски криминалисти са разкрили серия кражби на гориво от бензиностанции в страната. Това съобщиха от  Областната дирекция на МВР – Сливен . Задържан е мъж на 29 години от Несебър. Криминалистите започват работа по случая в края на месец април след получен сигнал за кражба на гориво от бензиностанция в град Сливен. Извършителят е мъж, който е заредил за сумата от 127 лева и е напуснал обекта, без да заплати горивото. Следват още три идентични случая на кражба от други бензиностанции в града на обща стойност около 600 лева. В резултата на целенасочената работа на служители на сектор „Криминална полиция“ към РУ-Сливен и след събрани достатъчно доказателства на 24 октомври в Ямбол е задържан 29-годишният С.П. с адрес в град Несебър. В хода на разследването се установява, че С.П. е поставял на лек автомобил „Ауди А6“ различни табели с чуждестранна регистрация и е зареждал е гориво, без да го заплати. След като документират престъпната дейност на С.П. по досъдебните производства в Сливен криминалисти предават задържания на органите на реда в град Бургас, където същият е извършвал идентични кражби.", "date": "2018.10.31", "title": "Сливен: Криминалисти от областта са разкрили серия кражби на гориво от бензиностанции в страната"}
{"url": "http://www.focus-news.net/news/2018/10/31/2585089/sofiya-zatrudneno-e-dvizhenieto-po-bul-tsar-osvoboditel-v-posoka-ul-rakovski.html", "text": "Затруднено е движението по бул. „Цар Освободител“ в посока ул. „Раковски“ и заради протеста на майките на деца с увреждания. Това съобщиха за  Агенция „Фокус“  от пресцентъра на Столична община. Автобусна линия 10 ТМ е отклонена по бул. „Александър Дондуков“, а тролей 9 по бул. „Васил Левски“. \r\n„Фокус“ припомня, че майките на деца с увреждания протестират 10 ден с искане за оставката на вицепремиера Валери Симеонов.", "date": "2018.10.31", "title": "София: Затруднено е движението по бул. „Цар Освободител“ в посока ул. „Раковски“"}
{"url": "http://www.focus-news.net/news/2018/10/31/2585095/sport-cherno-more-eliminira-levski-ot-kupata-na-balgariya.html", "text": "Черно море елиминира Левски от турнира за Купата на България. Срещата от осминафиналната фаза на стадион „Тича“ във Варна завърши наравно 2:2 след редовното време и продълженията, а при дузпите домакините надделяха с 5:4. Головете за Левски отбелязаха Кабрал в 9-ата и Тиам в 78-ата минута, а за Черно море вкараха Зехиров в 12-ата и Божилов в 91-ата минута. Решаващата дузпа за гостите изпусна Нашименто.", "date": "2018.10.31", "title": "Спорт: Черно море елиминира Левски от Купата на България"}
{"url": "http://www.focus-news.net/news/2018/10/31/2585098/ministerstvo-na-finansite-publikuva-dannite-za-izpalnenieto-na-konsolidiranata-fiskalna-programa-kam-30-septemvri-2018-g.html", "text": "Министерство на финансите публикува данните за изпълнението на консолидираната фискална програма към 30 септември 2018 г. По данни от месечните отчети на първостепенните разпоредители с бюджет салдото по КФП на касова основа към месец септември 2018 г. е положително в размер на 2 664,5 млн. лв. (2,5 % от прогнозния БВП) и се формира от излишък по националния бюджет в размер на 2 964,8 млн. лв. и дефицит по европейските средства в размер на 300,3 млн. лева.  Това съобщават от пресцентъра на  Министерство на финансите . \r\nПостъпилите приходи и помощи по КФП към септември 2018 г. са в размер на 29 162,2 млн. лв. или 76,3 % от годишните разчети. Съпоставени със същия период на предходната година, данъчните и неданъчните приходи нарастват с 2 723,8 млн. лв. (10,9 %), а постъпленията от помощи нарастват с 286,4 млн. лв. (27,3 %).  \r\nОбщата сума на данъчните постъпления, вкл. приходите от осигурителни вноски, възлиза на 23 988,4 млн. лв., което представлява 77,0 % от планираните за годината данъчни приходи. Съпоставено с данните към месец септември 2017 г. данъчните постъпления нарастват номинално с 9,8 % (2 131,8 млн. лева). \r\nПриходите от преки данъци са в размер на 4 317,7 млн. лв. или 75,0 % от предвидените в разчетите за годината, като спрямо същия период на предходната година нарастват с 432,5 млн. лева (11,1 %).  \r\nПриходите от косвени данъци са в размер на 11 838,2 млн. лв., което е 78,1 % от разчетите за годината. Съпоставено с данните към септември 2017 г., постъпленията в групата нарастват с 809,9 млн. лв. (7,3 %). Постъпленията от ДДС са в размер на 7 720,1 млн. лв. или 78,9 % от планираните. Размерът на невъзстановения ДДС към 30.09.2018 г. е 65,8 млн. лева. Приходите от акцизи възлизат на 3 915,0 млн. лв. (76,0 % от разчетените за годината). Постъпленията от мита са 175,5 млн. лв. или 92,3 % от разчета за годината.  \r\nПостъпленията от други данъци (вкл. имуществени данъци и др. данъци по ЗКПО) са в размер на 886,8 млн. лв. или 80,8 % изпълнение на годишните разчети.  \r\nПриходите от социални и здравноосигурителни вноски са 6 945,7 млн. лв., което представлява 76,1 % от разчетените за годината. Съпоставено със същия период на предходната година, приходите от осигурителни вноски нарастват номинално с 13,4 % (818,2 млн. лева).   \r\nНеданъчните приходи са в размер на 3 837,8 млн. лв., което представлява 81,6 % изпълнение на годишните разчети.  \r\nПриходите от помощи са в размер на 1 336,0 млн. лева.  \r\nРазходите по КФП (вкл. вноската на Република България в бюджета на ЕС) към септември 2018 г. възлизат на 26 497,7 млн. лв., което е 67,4 % от годишните разчети. За сравнение разходите за същия период на предходната година са в размер на 23 731,6 млн. лева. Номиналното нарастване се дължи както на по-високия размер на разходите по националния бюджет, така и на нарастването на разходите по сметките за средствата от Европейския съюз. Ръстът на разходите по националния бюджет се дължи основно на по-високия размер на здравноосигурителните и социалните плащания (базов ефект при разходите за пенсии от увеличението от юли 2017 г. и увеличението на две стъпки през 2017 г. на размера на минималната пенсия от юли и октомври, както и новото увеличение на пенсиите от юли 2018 г.), по-високите разходи за персонал основно поради увеличението на възнагражденията на педагогическия персонал в системата на средното образование и др., докато по сметките за средства от ЕС нарастват основно капиталовите разходи.   \r\nНелихвените разходи са в размер на 25 073,5 млн. лв., което представлява 67,3 % от годишните разчети. Текущите нелихвени разходи към септември 2018 г. са в размер на 22 893,3 млн. лв., капиталовите разходи (вкл. нетния прираст на държавния резерв) възлизат на 2 139,2 млн. лева. Предоставените текущи и капиталови трансфери за чужбина са в размер на 41,0 млн. лева. Лихвените плащания са в размер на 601,2 млн. лв. или 83,2 % от планираните за 2018 година.  \r\nЧастта от вноската на Република България в бюджета на ЕС, изплатена към 30.09.2018 г. от централния бюджет, възлиза на 822,9 млн. лв., което е в изпълнение на действащото към момента законодателство в областта на собствените ресурси на ЕС - Решение на Съвета 2014/335/ЕС, Евратом относно системата на собствените ресурси на Европейския съюз, Регламент (ЕС, Евратом) № 608/2014 на Съвета от 26 май 2014 г. за определяне на мерки за прилагане на системата на собствените ресурси на ЕС и Регламент (EС, Евратом) № 609/2014 на Съвета от 26 май 2014 г. относно методите и процедурата за предоставяне на традиционните собствени ресурси, собствените ресурси на база ДДС и на база БНД и относно мерките за удовлетворяване на потребностите от парични средства, изменен с Регламент (EС, Евратом) 2016/804 на Съвета от 17 май 2016 година.  \r\nРазмерът на фискалния резерв  към 30.09.2018 г. е 11,2 млрд. лв., в т.ч. 11,0 млрд. лв. депозити на фискалния резерв в БНБ и банки и 0,2 млрд. лв. вземания от фондовете на Европейския съюз за сертифицирани разходи, аванси и други.  \r\nДанните за изпълнението на консолидираната фискална програма към 30 септември 2018 г. са публикувани на интернет страницата на Министерството на финансите, в категория „Статистика\". Освен статистическите данни е публикуван и Информационен бюлетин за изпълнението на държавния бюджет и основните показатели на консолидираната фискална програма, който представлява кратък анализ на изпълнението на основните бюджетни параметри на консолидирано ниво и по съставни бюджети.", "date": "2018.10.31", "title": "Министерство на финансите публикува данните за изпълнението на консолидираната фискална програма към 30 септември 2018 г."}
{"url": "http://www.focus-news.net/news/2018/10/31/2585096/nimh-utre-maksimalnite-temperaturi-shte-sa-mezhdu-20-i-25-nad-zapadna-i-tsentralna-balgariya-shte-ima-znachitelna-visoka-oblachnost.html", "text": "През нощта над по-голямата част от страната ще е предимно ясно. След полунощ по поречията на реките, в низините и в Източна България ще се образува ниска слоеста облачност или мъгла. След обяд видимостта временно ще се подобри и облачността ще се разкъса. Над Западна и Централна България през по-голямата част от деня ще е със значителна висока облачност. Ще духа слаб до умерен вятър от изток-североизток. Минималните температури ще са между 8° и 13°, максималните - между 20° и 25°. Това съобщи за  Агенция \"Фокус\"  дежурният синоптик от НИМХ Боряна Маркова. Атмосферното налягане е по-високо от средното за месеца и ще остане без съществена промяна. \r\nПо Черноморието облачността ще е значителна. В сутрешните часове на места ще се образува мъгла. След обяд временно видимостта ще се подобри и облачността ще се разкъса. Ще духа слаб до умерен североизточен вятър. Максималните температури ще са 17-20°. Температурата на морската вода е 17-18°. Вълнението на морето ще е 1-2 бала.   \r\nВ планините ще бъде предимно слънчево. Ще духа слаб до умерен югоизточен вятър, по високите и открити части от запад-югозапад. Максималната температура на височина 1200 метра ще е около 19°, на 2000 метра – около 13°. \r\nПрез следващите дни вятърът ще бъде от източната четвърт, слаб до умерен и температурите ще продължат постепенно да се понижават, като все пак ще останат по-високи от обичайните. В петък над Източна България и по поречието на Дунав преди обяд ще има значителна ниска облачност, от която е възможно и да преръмява, но след обяд в повечето райони чувствително ще намалява. Над Западна България през по-голямата част от деня облачността също ще е значителна, но висока. През почивните дни над Източна България ще преобладава облачно време, почти без валежи. Над останалата част от страната ще бъде предимно слънчево; разкъсана висока облачност ще има все още в събота. Сутрин на места в низините и котловините има условия за ниска облачност и намалена видимост.", "date": "2018.10.31", "title": "НИМХ: Утре максималните температури ще са между 20° и 25°, над Западна и Централна България ще има значителна висока облачност"}
{"url": "http://www.focus-news.net/news/2018/10/31/2585097/sreshtata-putin-dodon-rusiya-otmenya-mitata-za-moldovskiya-vnos-na-vino-i-plodove.html", "text": "От началото на следващата година Русия отменя митата за вноса на вино и плодове от Молдова. Това съобщи държавния глава на Молдова Игор Додон в профила си в социалната мрежа „Фейсбук“ след преговорите в Кремъл с държавния глава на Руската федерация Владимир Путин, предава  TACC . \r\n„Договорихме се за предприемането на съвместни конкретни действия за увеличаването на експорта на товарите с молдовско производство за руския пазар, включително премахването на митническите такси за вноса в Русия на плодове, продукти от плодове и вина, считано от 1 януари 2019 г.“, поясни Додон. \r\nСъгласно думите му, в хода на преговорите „детайлно обсъдихме възможностите за привличане на руски инвестиции в изпълнението на инфраструктурни проекти в интерес на жителите от двете страни на река Днестър“.  Тереза Герова", "date": "2018.10.31", "title": "Срещата Путин-Додон: Русия отменя митата за молдовския внос на вино и плодове"}
{"url": "http://www.focus-news.net/news/2018/10/31/2585099/varna-pri-proverki-v-oblastta-gorskite-strazhari-sastaviha-shest-akta.html", "text": "Шест акта и един констативен протокол са съставени при проверки на горските стражари във Варненско. Това съобщиха от пресцентъра на  Североизточно държавно предприятие . Четири от актовете са съставени при обход на територията на ДГС „Варна”. Служителите на стопанството са конфискували установените 0,5 куб. м дървесина без документи за законен произход. Други 8 куб. м нерегламентирано добити дърва за огрев са задържани в резултат от контролната дейност на територията на ДЛС „Шерба”. За разкритата незаконна сеч там са съставени два акта по Закона за горите. През изминалата седмица в обхвата на всички 13 горски и 5 ловни стопанства към Североизточно държавно предприятие са извършени общо 671 проверки. 161 от тях са на обекти за добив на дървесина, 289 – на превозни средства, 221 – на физически лица, от които 187 са ловци, а 4 – любители на риболова.", "date": "2018.10.31", "title": "Варна: При проверки в областта горските стражари съставиха шест акта"}
{"url": "http://www.focus-news.net/news/2018/10/31/2585101/pazardzhik-47-sa-prechistvatelnite-stantsii-na-teritoriyata-na-iztochnobelomorski-rayon.html", "text": "Основната причина за влошаване състоянието на повърхностните води е заустването на непречистени  отпадъчни води от населените места.  Това каза за  Радио „Фокус“ – Пазарджик  инж. Цветелина Кънева, директор на Басейнова дирекция „Източнобеломорски район“. По думите й, въпреки че през последните години за много населени места са били построени пречиствателни станции, България изостава със сроковете, в които този процес трябва да приключи за градовете с население над 10 000 жители. Инж. Кънева уточни, че броят на пречиствателните станции на  територията на Източнобеломорски район е 47. „В равнинните райони с интензивно селско стопанство е голям броят на водните тела в умерено състояние. Това се дължи на замърсяване от животновъдство,  нерегламентирано заустване на битови отпадъчни води, а също и изхвърляне на отпадъци в реките в малките населени места“, каза също Кънева. \r\nВаня НИКОЛОВА", "date": "2018.10.31", "title": "Пазарджик: 47 са пречиствателните станции на територията на Източнобеломорски район"}
{"url": "http://www.focus-news.net/news/2018/10/31/2585100/mf-ochakva-izlishak-v-razmer-na-2-8622-mln-lv-po-konsolidiranata-fiskalna-programa-kam-oktomvri-2018-g.html", "text": "На база на предварителни данни и оценки се очаква  салдото по консолидираната фискална програма (КФП) на касова основа  към октомври 2018 г. да бъде  положително в размер на 2 862,2 млн. лв.  (2,6 % от прогнозния БВП).  Това съобщават от пресцентъра на  Министерство на финансите .  \r\nСледва да се отбележи, че значителна част от планираните разходи за годината (основно капиталови разходи) се концентрират в последните месеци. Това е свързано с разплащане на извършената работа по реализирането на инфраструктурни и инвестиционни проекти, предвид строителния сезон и етапите за тяхното изпълнение. Освен това през есенно-зимния сезон са по-високи социалните разходи, разходите за издръжка и др. Поради тези фактори се очаква значителен ръст на разходите през последните месеци на годината и свиване на отчетения текущо бюджетен излишък.  Основни параметри по консолидираната фискална програма (КФП) на база предварителни данни и оценки: Приходите и помощите по КФП  към октомври 2018 г. се очаква да бъдат в размер на  32 609,7 млн. лв.  (85,3 % от годишния разчет), като спрямо десетте месеца на 2017 г. се отбелязва ръст от 3 443,0 млн. лева. Ръстът спрямо предходната година се дължи основно на по-високите данъчни и неданъчни приходи, които нарастват с 3 063,0 млн. лв. (10,9 %). Увеличение се отчита и при постъпленията от помощи, които нарастват с 380,0 млн. лева. Разходите по консолидираната фискална програма  (вкл. вноската на Република България в бюджета на ЕС) към октомври 2018 г. са в размер на  29 747,5 млн. лв. , което е 75,7 % от годишния разчет. За сравнение разходите по КФП за същия период на 2017 г. бяха в размер на 26 673,3 млн. лева. Номиналното нарастване се дължи както на по-високия размер на разходите по националния бюджет, така и на нарастването на разходите по сметките за средства от Европейския съюз. Ръстът на разходите по националния бюджет се дължи основно на по-високия размер на здравноосигурителните и социалните плащания (базов ефект при разходите за пенсии от увеличението от юли 2017 г. и увеличението на две стъпки през 2017 г. на размера на минималната пенсия от юли и октомври, както и новото увеличение на пенсиите от юли 2018 г.), по-високите разходи за персонал основно поради увеличението на възнагражденията на педагогическия персонал в системата на средното образование и др., докато по сметките за средства от ЕС нарастват основно капиталовите разходи. Частта от вноската на Република България в бюджета на ЕС , изплатена  към 31.10.2018 г. от централния бюджет, възлиза на  909,6 млн. лв. , което е в изпълнение на действащото към момента законодателство в областта на собствените ресурси на ЕС - Решение на Съвета 2014/335/ЕС, Евратом относно системата на собствените ресурси на Европейския съюз, Регламент (ЕС, Евратом) № 608/2014 на Съвета от 26 май 2014 г. за определяне на мерки за прилагане на системата на собствените ресурси на ЕС и Регламент (EС, Евратом) № 609/2014 на Съвета от 26 май 2014 г. относно методите и процедурата за предоставяне на традиционните собствени ресурси, собствените ресурси на база ДДС и на база БНД и относно мерките за удовлетворяване на потребностите от парични средства, изменен с Регламент (EС, Евратом) 2016/804 на Съвета от 17 май 2016 година. \r\nСтатистическите данни и Информационният бюлетин за изпълнението на държавния бюджет и основните показатели на консолидираната фискална програма, на база на данни от месечните отчети за касовото изпълнение на бюджетите на първостепенните разпоредители с бюджет към октомври 2018 г., ще бъдат публикувани на интернет страницата на Министерството на финансите в края на месец ноември 2018 година.", "date": "2018.10.31", "title": "МФ очаква излишък в размер на 2 862,2 млн. лв. по консолидираната фискална програма към октомври 2018 г."}
{"url": "http://www.focus-news.net/news/2018/10/31/2585105/veliko-tarnovo-masovi-trenirovki-na-stadion-ivaylo-organizira-otnovo-turnovoruns.html", "text": "Масови тренировки на открито организира отново групата за здравословен начин на живот „TurnovoRuns“ във Велико Търново. Събитието ще се състои от 19.00 часа на стадион „Ивайло“, съобщиха за  Радио „Фокус“ – Велико Търново  организаторите. Мероприятието е напълно безплатно за всички, които искат да влязат във форма и да потренират навън. Инициативата се провежда и всяка събота в парк „Дружба“, от 10.00 часа. Груповите тренировки са част от поредицата събития, в които „TurnovoRuns” увлича стотици жители на старата столица. Над 400 безплатни тренировки са проведени до момента, чиято основна идея е да се привлече вниманието на хората към един по-здравословен начин на живот. \r\nНадежда КРЪСТЕВА", "date": "2018.10.31", "title": "Велико Търново: Масови тренировки на стадион „Ивайло“ организира отново „TurnovoRuns“"}
{"url": "http://www.focus-news.net/news/2018/10/31/2585103/ria-novosti-v-bryuksel-se-provede-zasedanie-na-saveta-rusiya-nato.html", "text": "В Брюксел се проведе заседание на Съвета Русия-НАТО, предава  РИА Новости .  \r\nПреговорите в белгийската столица – втори по рода си за годината, продължиха около четири часа, поясни източник на агенцията. Очаква се по-късно да бъде направено официално изявление от страна на Алианса. \r\nЗаседанието на Съвета Русия-НАТО се проведе на ниво посланици на фона на обявените от САЩ планове за излизане от Договора за ликвидация на ракетите със среден и междинен обсег на действие (ДРСМО). В тази връзка са направени консултации, а Русия е била призована да гарантира прозрачност с цел предотвратяване на нова надпревара във въоръженията. Тереза Герова", "date": "2018.10.31", "title": "РИА Новости: В Брюксел се проведе заседание на Съвета Русия-НАТО"}
{"url": "http://www.focus-news.net/news/2018/10/31/2585104/volfgang-shoyble-othvarli-kritikite-za-surovoto-si-otnoshenie-kam-atina-v-moya-parlament-me-obvinyavat-che-sam-bil-tvarde-shtedar-kam-gartsite.html", "text": "Волфганг Шойбле отхвърли критиките, че е бил твърде суров към Гърция в качеството си на  федерален министър на финансите на Германия, съобщава електронното издание на гръцкия ежедневник  Kathimerini . \r\nВ интервю за Deutsche Welle Шобле направи коментар относно решението на Европейската комисия да отхвърли проектобюджета на Италия, с аргумента, че представлява отклонение от договорените цели. „Щях да се радвам, ако всички тези хора, които сега се изказват във връзка с Италия, ме бяха подкрепили в момента, когато се опитвахме да кажем на гърците, че трябва да спазват правилата“, подчерта германският политик.  \r\nЗапитан за критиките, че „е отишъл твърде далеч с Гърция\", Шойбле, който сега е председател на Бундестага, отхвърли обвиненията. „В моя парламент ме обвиняват, че съм бил твърде щедър по отношение на Гърция. И това също беше вярно, защото Гърция не спази правилата\". Тереза Герова", "date": "2018.10.31", "title": "Волфганг Шойбле отхвърли критиките за суровото си отношение към Атина: В моя парламент ме обвиняват, че съм бил твърде щедър към гърците"}
{"url": "http://www.focus-news.net/news/2018/10/31/2585107/sport-etar-otstrani-vereya-ot-turnira-za-kupata-na-balgariya.html", "text": "Етър (Велико Търново) елиминира Верея от турнира за Купата на България. Срещата от осминафиналната фаза на стадион „Ивайло“ завърши с 3:0 в полза на домакините.  \r\nЕтър откри резултата в 51-вата минута с гол на Румен Руменов. В 82-рата минута Иван Стоянов удвои преднината, а пет минути по-късно Крум Стоянов оформи крайния резултат от 3:0. \r\nТака Етър се присъедини към четвъртфиналистите в турнира – ЦСКА-София, Черно море и Септември (София).", "date": "2018.10.31", "title": "Спорт: Етър отстрани Верея от турнира за Купата на България"}
{"url": "http://www.focus-news.net/news/2018/10/31/2585108/todor-chepov-bivsh-rakovoditel-na-kukerska-grupa-koziyat-rog-nyama-myasto-za-sravnenie-mezhdu-balgarskite-traditsii-i-praznika-helouin.html", "text": "Бургас. Не мисля, че празникът „Хелоуин“ има място за сравнение с българските традиции. Това каза за  Радио „Фокус“ – Бургас  Тодор Чепов, бивш ръководител на кукерската група „Козият рог“. „В последно време голяма част от българите започнаха да тачат този празник. Мястото му не е в България и не бива да се популяризира. Израснал съм в семейство, което пази българската традиция и не мисля, че „Хелоуин“ е празник, който трябва по някакъв начин да се празнува в България“, добави Чепов и уточни, че „Хелоуин“ е много далече от българската история, традиции и празници. „Вече сме в зимния период и всички запознати и не чак толкова запознати знаят, че започват подготовките за нашите кукерски маскарадни игри, които са с по-голяма история“, посочи още Чепов. Той добави, че този български празник има дълбок смисъл и се празнува с цел . По думите му е хубаво по-младите хора да му обърнат внимание и да не го пренебрегват. \r\n„Никой не е длъжен да харесва кукерите или да бъде кукер, но смятам, че този наш празник е много по-силен от „Хелоуин“. За съжаление много родители не полагат никаква инициатива и грижи да запознаят децата си с историята и характера на този български празник, което е жалко, защото това са празници без аналог в световен мащаб“, допълни още Тодор Чепов \r\nМария КУРТЕВА", "date": "2018.10.31", "title": "Тодор Чепов, бивш ръководител на кукерска група „Козият рог“: Няма място за сравнение между българските традиции и празника „Хелоуин“"}
{"url": "http://www.focus-news.net/news/2018/10/31/2585110/veliko-tarnovo-kontsertat-po-povod-denya-na-besarabskite-balgari-veroyatno-shte-se-prevarne-v-postoyanna-chast-ot-kulturniya-kalendar-na-grada.html", "text": "Концертът по повод Деня на бесарабските българи вероятно ще се превърне в постоянна част от културния календар на старата столица. Това заяви за  Радио „Фокус“  – Велико Търново  Маруся Костова една от организаторките. Тя уточни, че идеята е обсъждана с историка проф. Пламен Павлов, който също е помогнал много за осъществяването на събитието. „Аз мисля, че е възможно да използваме неговите контакти и неговото застъпничество като почетен гражданин на Велико Търново, все пак той е и личен наш приятел, за да ни помогне за организацията на подобно мероприятие и догодина“, обясни още Маруся Костова. Първият по рода си концерт на бесарабските българи се проведе вчера, на сцената на читалище „Надежда“ във Велико Търново. В него се включиха различни певчески и танцови групи, които   представиха автентичен роден фолклор. Имаше много песни, танци, стихотворения и дори пресъздаване на традиционни обичаи. Представлението ще бъде изнесено днес и в Балчик. \r\nЛуиза ТРАНЧЕВА", "date": "2018.10.31", "title": "Велико Търново: Концертът по повод Деня на бесарабските българи вероятно ще се превърне в постоянна част от културния календар на града"}
{"url": "http://www.focus-news.net/news/2018/10/31/2585106/sofiya-vazstanoveno-e-dvizhenieto-na-tramvay-9-po-ul-rakovski.html", "text": "Възстановено е движението на трамвай 9 по ул. „Раковски“. Това съобщиха за  Агенция „Фокус“  от пресцентъра на Столична община. Линията бе пренасочена заради протеста на майките на деца с увреждания.", "date": "2018.10.31", "title": "София: Възстановено е движението на трамвай 9 по ул. „Раковски“"}
{"url": "http://www.focus-news.net/news/2018/10/31/2585126/ria-novosti-putin-odobri-nova-kontseptsiya-za-migratsionnata-politika.html", "text": "Владимир Путин е одобрил нова концепция за миграционната политика на Русия, информира агенция  РИА Новости . Това той е съобщил на VI Световен конгрес на руснаците, живеещи в чужбина. В изказването си руският президент е изтъкнал, че „Русия не иска младите съотечественици да късат корените си“. \r\n„Тази политика е насочена към създаване на най-комфортни условия съотечествениците ни, които живеят в чужбина,  да могат да се завърнат за постоянно в Русия, както и да се определят ясни правила за заминаване извън страната, за получаване на право за живот, работа и руско гражданство“   Ивелина Ватова", "date": "2018.10.31", "title": "РИА Новости: Путин одобри нова концепция за миграционната политика"}
{"url": "http://www.focus-news.net/news/2018/10/31/2585128/plovdiv-s-reditsa-sabitiya-v-grada-shte-bade-otbelyazan-1-noemvri-den-na-narodnite-buditeli.html", "text": "С редица събития Пловдив ще отбележи 1 ноември - Ден на народните будители. Това съобщиха за  Радио „Фокус“-Пловдив  от Общината. Програмата започва утре в Цар Симеоновата градина от 16.30 часа, когато ще започне празничният концерт на Духов оркестър Пловдив. Инициативата е на Община Пловдив, Дирекция „Култура и културно наследство“. Тя е за всички граждaни и гости на града като израз на признателност към днешните „съвременни будители“ – учени и изследователи, учители, писатели, журналисти, читалищни деятели, творци от всички сфери и поколения, към хората, на които в значителна степен се дължи фактът, че българската култура, наука и образование отдавна имат своето европейско и световно признание. \r\nВ деня на един от най-българските празници, свързани с националното ни самочувствие и съзнание и празник на българския дух,  Общинският читалищен съюз – Пловдив организира концерт на Римския стадион, с начален час 17.00 часа. Приветствие по повод празника ще произнесе инж. Александър Държиков, заместник-кмет „Култура и туризъм“ на Община Пловдив. Концертът се организира от Общински читалищен съюз – Пловдив, в партньорство с Общински институт „Старинен Пловдив”. По време на събитието ще бъдат връчени и грамоти за заслуги. \r\nВ концерта на Римски стадион участват: Хор „Евмолпея” с диригент Рада Славинска; Цвета Панчева – Народно читалище „П. Р. Славейков 1908”, Музикална школа – пеене – с преподавател Андрей Найденов; Ивайло Герасимов – оперен певец; Женски народен хор „Родна песен” с художествен ръководител Златка Стефанова, акордеон Христо Христозов; Народно читалище „П. Р. Славейков 1908”; Народни танци „Троп-троп“ с художествени ръководители Катерина и Кристиян Памукови; Народно читалище „Иван Вазов- 1930 г. кв. „Коматево“ – Пловдив“; Студио за модерни танци „Милениум” с ръководител Цветомира Крумова; Народно читалище „Антим І -1937 г.” – Кабаре; Школа „Мулвит” с ръководители Валерия Скутаро и Альона Батанова; Народно читалище „Иван Вазов – 1931 г. – кв. „Коматево“ – Пловдив – Зумба; Вокална група „Тийн-тийн“ с педагог Евелина Палакова; Народно читалище „Захари Стоянов – 1984 г.“; Студио за модерни танци „Милениум” с ръководител Цветомира Крумова; Народно читалище „Антим І -1937 г.” – Руско-цигански танц;  ЖФГ „Родопски звуци” с ръководител  М. Каменова; Народно читалище „Гого Мавров – 1930 г.“; Гайдарски състав „Родопчани” с ръководител Веселин Козарев; Народно читалище „Гого Мавров – 1930 г.“; Фолклорно студио „Пълдин” с художествени ръководители Елена Димитрова и Емануил Синджирлиев; Народно читалище „Антим І – 1937г.“", "date": "2018.10.31", "title": "Пловдив: С редица събития в града ще бъде отбелязан 1 ноември - Ден на народните будители"}
{"url": "http://www.focus-news.net/news/2018/10/31/2585129/veliko-tarnovo-ot-0900-do-1700-chasa-shte-rabotyat-krepostite-tsarevets-i-trapezitsa-prez-zimnite-mesetsi.html", "text": "Ново работно време въвежда Регионалният исторически музей в старата столица през зимните месеци. То е свързано със скъсяването на дните, предстоящото застудяване и очаквания отлив на туристи, обобщи за  Радио „Фокус“  – Велико Търново  Соня Петрова, главен уредник „Връзки с обществеността“. Часовете, в които ще работят обектите, ще са по-малко. Нововъведението влиза в сила от утре – 1-ви ноември. Крепостите Царевец и Трапезица ще са отворени всеки ден, без почивка, от 09.00 до 17.00 часа. Новото е, че фуникулярът на Трапезица е затворен официално от днес. Археологическият музей също ще работи от понеделник до неделя, от 09.00 до 17.30 часа, като в понеделник от 09.00 до 12.00 часа ще се извършва профилактика. „Музей „Възраждане и Учредително събраниe“ ще е отворен от 09.00 до 17.30 часа, без почивен ден. Профилактиката там е във вторник от 09.00 – 12.00 часа. Църква „Св. 40 мъченици“ работи от 09.00 до 17.00 часа, без почивка, а профилактиката е в понеделник, отново от 09.00 до 12.00 часа. Мултимедийният посетителски център „Царевград Търнов“ ще работи до 17.30 часа, от понеделник до неделя, а профилактиката там пак е в понеделник“, разказа още Соня Петрова. Църквата „Рождество Христово“ и музей „Констанцалиева къща“ в село Арбанаси ще са отворени от понеделник до петък от 10.00 до 16.00 часа. Посещенията там са възможни след заявка на тел. 0885/105 282. Затворени за зимата ще са храмовете „Св. Георги“ и „Св. Архангели Михаил и Гавраил“ в Арбанаси, както и обектите в кв. „Асенов“ във Велико Търново. Църква  “Св. Св. Петър и Павел” приема посетители само по предварителна заявка на тел. 0885 144 622. Пълната информация с часовете и дните на работа на всички обекти, е публикувана на сайта на музея. \r\nЛуиза ТРАНЧЕВА", "date": "2018.10.31", "title": "Велико Търново: От 09.00 до 17.00 часа ще работят крепостите Царевец и Трапезица през зимните месеци"}
{"url": "http://www.focus-news.net/news/2018/10/31/2585127/zam-kmetat-na-karlovo-anton-minev-kurshum-dzhamiya-veche-e-pametnik-na-kulturata-s-natsionalno-znachenie.html", "text": "Със заповед на министъра на културата Куршум джамия в Карлово вече е паметник на културата с национално значение. Това съобщи за  Радио „Фокус”- Пловдив  зам.-кметът на Карлово Антон Минев. Заповедта е от месец септември. „Благодарение на нашите действия Куршум джамия беше преобразувана от паметник на културата с местно значение в паметник на културата с национално значение”, каза Минев. Идеята на общината е по този начин да може да се кандидатства за европейско финансиране и този обект да бъде превърнат в Археологически музей на Карлово. „Вече сме подготвили всички задължителни документи и се надяваме в края на тази, или началото на следващата година да кандидатстваме за финансиране”, каза зам.-кметът. \r\nНаскоро приключи третият етап от археологическите разкопки на това място, които се финансират от общината. Окончателни данни от самото проучване на археолозите ще бъдат изнесени до месец. Ще стане ясно какво е открито като пластове на мястото на Куршум джамия и откога датира то. \r\nЦветана ТОНЧЕВА", "date": "2018.10.31", "title": "Зам.-кметът на Карлово Антон Минев: Куршум джамия вече е паметник на културата с национално значение"}
{"url": "http://www.focus-news.net/news/2018/10/31/2585130/euractiv-tselta-na-makron-e-da-promeni-razedinenata-politika-na-es.html", "text": "За Еманюел Макрон се открива благоприятна възможност в следващите няколко години да промени фрагментирания политически пейзаж на Европа“, това е заявил Стефан Сежурне, новоизбраният шеф на еврокампанията на френския президент, информира електронното издание  Euractiv . Стратегът е пояснил, че той смята да преодолее традиционното разделяне в Брюксел на ляво и дясно по време на европейските избори през следващата година.  \r\nВ първото си интервю, след като беше избран в началото на тази седмица за водещ стратег на партията на Макрон „Република, напред!“, Стефан Сежурне е обявил, че кампанията ще „разклати системата“. В последните 18 месеца той бе политически съветник „ в сянка“ на френския президент. \r\n“За нас политическата нестабилност е по-скоро възможност отколкото ограничение и пречка.“  Националните и регионалните избори в цяла Европа в последно врем, и особено изборите в Германия, показват, подкрепа за крайно десните и „зелени“ партии, което е знак, че се измества фокусът от традиционно центристко десни консервативни и лявоцентристки социалдемократични партии. За Макрон това е добра възможност да убеди законотворците от целия спектър да се обединят и така да се създаде нова политическа група в Европейския парламент, както направи във Франция.   Ивелина Ватова", "date": "2018.10.31", "title": "Euractiv: Целта на Макрон е да промени разединената политика на ЕС"}
{"url": "http://www.focus-news.net/news/2018/10/31/2585131/afp-sasht-mozhe-da-izprati-na-granitsata-s-meksiko-15-000-voynitsi-e-zayavil-tramp.html", "text": "Президентът Доналд Тръмп е обявил в сряда, че 15 000 войници може да бъдат разположени на границата между САЩ и Мексико, за да спрат притока на онова, което той определя като „ опасни групи мигранти“, съобщават от френската телеграфна агенция  AFP .   \r\nНа репортерите президентът е обявил, че там вече има 5 000 души. „Ние сме готови да изпратим още между 10 и 15 000 военни“.   \r\n\"Това е опасна група хора,\" е заявил Тръмп за последния керван от предимно бедни мигранти от Централна Америка, които се опитват да прекосят Мексико на път за САЩ.   \r\n\"Tе няма да влязат в нашата страна.\"  Ивелина Ватова", "date": "2018.10.31", "title": "AFP: САЩ може да изпрати на границата с Мексико 15 000 войници, е заявил Тръмп"}
{"url": "http://www.focus-news.net/news/2018/10/31/2585132/", "text": "Два изтребителя F-16на норвежките ВВС са излетели по тревога в сряда, за да идентифицират и съпроводят два руски стратегически бомбардировача Ту-160, които са летели над международни води в близост до норвежкия бряг, съобщава руската агенция  Интерфакс , като се позовава на съобщение на представителя на норвежкото военно министерство полковник Франк Солвсберг.   \r\nСпоред него норвежките изтребители са проследили полета на руските стратегически бомбардировачи, които, след като са прелетели покрай крайбрежието на страната, западно от град Бреген над Норвежко море, са поели обратно към базата си в Русия. \r\nПреди това министерството на отбраната на РФ е съобщило, че Норвегия е вдигнала във въздуха два изтребителя, за да съпровождат руски стратегически ракетоносители Ту-160, които летели над неутралните води в Баренцово и Норвежко море. Те са патрулирали недалеч от Норвегия заради провежданите в района най-големи военни учения на НАТО от годините на Студената война, известни с името Trident Juncture 2018 (\"Единен тризъбец 2018\"). В тях участват 29 държави, членки на Северноатлантическия договор, както и Финландия, и Швеция.    Ивелина Ватова", "date": "2018.10.31", "title": "Интерфакс: Норвегия потвърди, два нейни изтребителя са придружили руски бомбардировачи"}
{"url": "http://www.focus-news.net/news/2018/10/31/2585133/", "text": "В четвъртък македонският вицепремиер по европейските въпроси Буджар Османи е на среща в Атина с гръцкия  външен министър Йоргос Картугалос, после ще се върне в Скопие със самолет и така ще възстанови полетите между двете съседни столици, за това информира  МИА/b>. \r\nКакто съобщават източници от Скопие и Атина, гръцкият домакин ще изпрати госта до международното летище „Елефтерис Венизелос“ , където Османи ще се качи на борда на самолет от най-голямата гръцка авиокомпания Aegean Airlines. Така той ще възстанови въздушната линия Скопие-Атина, която бе прекъсната преди 10 години. Предвижда се полетите да са редовни два пъти седмично. \r\nНеотдавна пред медиите министър Картугалос подчерта, че възстановяването на въздушните полети е знак, че и връзките между между двете съседни държави ще укрепнат. \r\n„Това е изключително положително развитие, което  значително ще допринесе за задълбочаване на сътрудничеството ни в сфери като туризма, търговията и бизнеса.“, твърди гръцкият външен министър.   Ивелина Ватова", "date": "2018.10.31", "title": "МИА: На първи ноември се възстановява въздушната линия Скопие-Атина"}
{"url": "http://www.focus-news.net/news/2018/10/31/2585102/otdelyaneto-na-nimh-ot-ban-otnovo-e-na-dneven-red-obzor.html", "text": "На 30 октомври в отворено писмо от БАН обявиха, че се оттеглят от Споразумението с НИМХ заради текстове от проектобюджета за 2019 година. Според учените в Преходните и заключителни разпоредби има силно притеснителни текстове, които противоречат на подписаното Споразумение на 18 септември 2018 г. Сагата между НИМХ и БАН започна още през април, когато от Института се обявиха против несправедливото разпределение на бюджетната субсидия от страна на БАН. От Института дори поискаха да се отделят от БАН, но от Академията първоначално възразиха. Последва освобождаването на проф. Христомир Брънзов от поста директор на института. На 10 септември 2018 г. Общото събрание на БАН отвори пътя за частично излизане на НИМХ от Академията и преминаването му в нова структура, създадена от Министерския съвет. Сега от БАН възразяват срещу това НИМХ да се преобразува в юридическо лице по бюджета на Министерството на образованието и науката, а към него да преминат имуществото и архивът на института. Въпреки че учените призовават образователния министър Красимир Вълчев да съдейства за отмяната на текстовете, това на този етап може да направи само парламентът.  \r\nНа пресконференция председателят на БАН акад. Юлиан Ревалски обяви, че НИМХ трябва да се отдели съгласно правилата на Академията, а не със законов акт, в случая бюджет за 2019 година. Засега няма други институти, които да са поискали да се отделят от БАН. Учените ще изпратят писма до председателя на Народното събрание Цвета Караянчева и до парламентарни комисии, за да представят становището си. Акад. Ревалски опроверга твърденията, че НИМХ ще спре да работи заради лошо финансово състояние. В БАН е пусната и подписка против текстовете от проектобюджета, в която само за половин ден са се подписали 1000 души. Председателят на Общото събрание на БАН проф. Евелина Славчева заяви, че текстовете са противоконституционни и нарушаващи автономията на БАН. „Ако текстовете за БАН в проектобюджета се приемат - има Конституционен съд“, коментира тя. Проф. Славчева обясни, че след така внесените текстове доверието е силно нарушено затова процесът с НИМХ оттук нататък ще върви трудно. Учените посочиха като краен вариант и протести на улицата, ако текстовете за БАН се приемат в този си вид.  \r\nПоследва и отговорът на Министерството на образованието, което беше посредник в срещите между НИМХ и БАН, и при подписването на Споразумението. „Гарантираме непрекъсваемост на дейността на НИМХ, изненадани сме от реакцията на БАН“, коментира министър Красимир Вълчев. „Съмняваме се, че действията на БАН до известна степен са политически мотивирани“, заяви образователният министър. Той уточни, че учените от НИМХ, които желаят да останат в БАН, ще могат да го направят. „Нито за момент не сме нарушавали никакви договорености, БАН целенасочено търси конфронтация с държавата“, обяви Красимир Вълчев. Бившият директор на НИМХ проф. Христомир Брънзов посочи, че от БАН в било взето решение за спешно закриване на НИМХ. Той обясни, че в НИМХ е получено писмо на 26 октомври, с което Институтът се уведомява, че е взето решение за закриването му. „Едно такова закриване противоречи на това, което беше договорено, а именно закриването да стане с откриването на новия НИМХ към министъра на образованието и науката“, заяви проф. Брънзов.  \r\nБиляна ИВАНОВА", "date": "2018.10.31", "title": "Отделянето на НИМХ от БАН отново е на дневен ред (ОБЗОР)"}
{"url": "http://www.focus-news.net/news/2018/10/31/2585109/kancho-stoychev-sotsiolog-udarat-s-arestite-v-darzhavnata-agentsiya-za-balgarite-v-chuzhbina-umishleno-e-nasochen-kam-pp-vmro.html", "text": "Ударът с арестите в Държавната агенция за българите в чужбина умишлено е насочен към ПП ВМРО. Това каза за обзорното предаване „Това е България“ на  Радио „Фокус“  социологът и главен изпълнителен директор на TNS за Балканския полуостров Кънчо Стойчев. Според него лидера на партията Красимир Каракачанов разполага със заслужено висок рейтинг в българското общество и това е режисиран удар именно върху него. Той припомни, че няма доказателства, че от ПП ВМРО са теглили пари. Съществуват два варианта  за целите на този удар, каза още той.„Предстои нов доклад по изпълнение на ангажиментите към Европа във връзка с процесите в областта на правото и справедливостта в страната. Би могло да е това. Втори вариант може да е опит за препозициониране  във връзка с предстоящите избори. Два месеца ни делят от началото на изборната година. Причините могат да бъдат много.  Всяка една корупционната система трябва да бъде разнищвана“ каза Стойчев. Той припомни, че търговията с българско гражданство е факт от години. Случващото се подронва авторитета на българското гражданство и като цяло на страната ни. Публичната тайна са многогодишните проблеми във ведомството, любопитно е защо до този момент органите на реда не са действали, попита той.  В България арестите са факт,  но  трудно се стига до присъди, добави социологът.", "date": "2018.10.31", "title": "Кънчо Стойчев, социолог: Ударът с арестите в Държавната агенция за българите в чужбина умишлено е насочен към ПП ВМРО"}
