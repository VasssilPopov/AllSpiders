{"url": "http://www.focus-news.net/news/2017/12/18/2468727/washington-post-donald-tramp-osnovava-svoyata-strategiya-za-natsionalna-sigurnost-varhu-printsipen-realizam.html", "text": "Президентът на САЩ Доналд Тръмп разкри своята нова стратегия за национална сигурност като по време на представянето ѝ заяви, че неговият избор на поста е спасение от предишните провалени икономически политики и късогледи преговорни стратегии, пише  Washington Post.\r\n„Вие говорихте ясно и силно. Гласувахте миналата година да направите Америка отново велика. Вие приехте ново водачество и нови стратегии, както и нова надежда“, заяви той. В одобрената от Конгреса стратегия за национална сигурност Китай и Русия са обявени за конкуренти, които искат да наредят глобалната сила в свой интерес, потенциално заплашвайки САЩ.\r\n„Харесва ли ни , или не, ние сме в нова епоха на конкуренция“, заяви Тръмп. Той допълни, че ще се фокусира върху борбата срещу тероризма  и защитата на националните граници. Той също така посочи като успех излизането на страната си от Транс-тихоокеанското споразумение за партньорство и от „скъпото и несправедливо“ Парижко споразумение за климата. \r\n„Тази стратегия засилва това, което наричам принципен реализъм“, заяви американски държавен служител, добавяйки, че балансът на силата по света се е изместил по начин, който не е добър за американските интереси. „Новата стратегия представлява план как САЩ да запазят инерцията си, за да обърнат тези тенденции“, допълни той. \r\nСпоред него новият документ за националната сигурност има четири  принципа: защитата на САЩ, на техния просперитет, запазването на мира чрез сила и засилването на американското влияние по света.  Виктор Турмаков", "date": "2017.12.18", "title": "Washington Post: Доналд Тръмп основава своята стратегия за национална сигурност върху принципен реализъм"}
{"url": "http://www.focus-news.net/news/2017/12/18/2468697/reuters-liderat-na-italianskoto-dvizhenie-5-zvezdi-zayavi-che-italiya-tryabva-da-napusne-evrozonata-ako-pravilata-y-ne-se-promenyat.html", "text": "Лидерът на евроскептичното италианско движение 5-Звезди Луиджи ди Майо заяви в понеделник, че Италия трябва да напусне еврозоната, ако тя не промени правилата си за публичните финанси, предава Reuters.\r\nДвижението, което води в анкетите за предстоящите парламентарни избори в Италия през март, заяви, че ако спечели изборите, ще лобира пред европейските партньори на страната да премахнат ограниченията, налагани на потъналите в дългове страни, каквато е Италия.\r\nДи Майо заплашва да проведе референдум за участието на Италия в еврозоната, ако не получи позволение да увеличи бюджетния дефицит на страната над 3% от БВП и публичните инвестиции.\r\nПревод и редакция:", "date": "2017.12.18", "title": "Reuters: Лидерът на италианското движение „5-Звезди“ заяви, че Италия трябва да напусне еврозоната, ако правилата й не се променят"}
{"url": "http://www.focus-news.net/news/2017/12/18/2468698/varna-119-rast-na-prihodite-ot-noshtuvki-sa-registrirani-v-oblastta-prez-oktomvri.html", "text": "Приходите от нощувки през октомври 2017 година в област Варна достигат 5.3 млн. лева. Това съобщиха за Радио „Фокус“ – Варна от Териториално статистическо бюро – Североизток. Според анализа на данните от дейността на местата за настаняване в област Варна през октомври 2017 година се отчита ръст на приходите с 11.9% в сравнение с октомври 2016 година. Регистрирано е увеличение на приходите както от български граждани – с 22.6%, така и от чужди граждани – с 6.5%.\r\nОбщата заетост на леглата в местата за настаняване в областта през октомври 2017 година е 14.0%, като тя е най-висока в местата за настаняване с 3 звезди – 15.5%, следвана от хотелите с 4 и 5 звезди – 14.5% и местата за настаняване с 1 и 2 звезди – 10.8%. В сравнение със същия месец на предходната година заетостта на леглата нараства с 1.2 процентни пункта, като най-голямо е увеличението при местата за настаняване с 3 звезди – с 2.9 процентни пункта, добавиха от Териториално статистическо бюро – Североизток.\r\nТуристи от Германия и Израел са реализирали най-много нощувки във Варна и областта през октомври 2017 година. Гостите от Германия са реализирали 23 600 нощувки през октомври, туристите от Израел са реализирали 8 900 нощувки, от Русия – 4 500 нощувки, от Румъния – 3 300, от Обединеното кралство – 2 300 и от Франция – 1 900 нощувки.\r\nПренощувалите лица в местата за настаняване в област Варна през октомври 2017 година се увеличават с 6.2% в сравнение със същия месец на 2016 година и достигат 38 500. От всички пренощували лица 57.5% са българи, като по-голяма част от тях са нощували в хотелите с 4 и 5 звезди и са реализирали средно по 2.3 нощувки.\r\nПренощувалите чужденци са 16 400, като най-висок e делът на гостите от Германия – 28.5%, след тях се нареждат тези от Израел – 15.9% и от Румъния – 7.9%. Хотелите с 4 и 5 звезди са предпочитани от 74.5% от чуждите граждани, като средният брой реализирани нощувки в тях е 4.0.\r\nМарияна ВАЛЕНТИНОВА", "date": "2017.12.18", "title": "Варна: 11.9% ръст на приходите от нощувки са регистрирани в областта през октомври"}
{"url": "http://www.focus-news.net/news/2017/12/18/2468699/pazardzhik-istoricheskiyat-muzey-v-panagyurishte-poluchi-kato-darenie-nyakolko-tsenni-knigi.html", "text": "Историческият музей в Панагюрище не спира да получава ценни дарения, съобщи за Радио „Фокус“ – Пазарджик д-р Атанас Шопов, директор на музея. В националната седмица на четенето директорът на ПГИТМТ – Панагюрище инж. Лушка Апостолова дари на музея комплект от книги „Златната роза“ от Константин Паустовски, сборник разкази, принадлежност на Нешка Робева, произведения на Неофит Рилски и Мария Грубешлиева и „Български език“ за II-ри клас от 1964 г. Директорът на музея, доц. д-р Атанас Шопов заяви, че в историята и философията само писменото слово остава и в библиотеката то може да се съхранява. В знак на благодарност инж. Лушка Апостолова получи Свидетелство за дарение. Волята на дарителя е книгите да се използват за обогатяване на фонда на библиотеката към институцията и всеки който желае да може да се докосне до тях.\r\nСветлана ЕЛЕНКИНА", "date": "2017.12.18", "title": "Пазарджик: Историческият музей в Панагюрище получи като дарение няколко ценни книги"}
{"url": "http://www.focus-news.net/news/2017/12/18/2468700/tass-palestinskite-vlasti-opredeliha-vetoto-na-sasht-v-ss-na-oon-kato-nadsmivane-nad-svetovnata-obshtnost.html", "text": "Американското вето на резолюцията в Съвета за сигурност на ООН против признаването на Ерусалим за столица на Израел – това е надсмиване над международната общност. Това заяви представителят на президента на Палестинската автономия Набил абу Рудейн, предава ТАСС.\r\n„Палестинските власти осъждат ветото на САЩ като надсмиване и издевателство над международната общност, разглеждайки го като поддръжка за израелската окупация и агресия“, отбеляза той. „Тези провокационни действия по отношение на международната общност ще доведат само до допълнителната изолация на САЩ, а ние ще продължим да действаме в защита на правата на нашия народ в рамките на ООН и във всички международни структури“.\r\nПревод и редакция:", "date": "2017.12.18", "title": "ТАСС: Палестинските власти определиха ветото на САЩ в СС на ООН като надсмиване над световната общност"}
{"url": "http://www.focus-news.net/news/2017/12/18/2468701/daniel-tendzherkov-florist-vapreki-che-tsyalostnata-koledna-ukrasa-na-doma-vse-oshte-e-luks-v-balgariya-horata-vse-po-chesto-tarsyat-spetsialisti-za-aranzhirovka.html", "text": "Въпреки че цялостната коледна украса на дома все още е лукс в България, хората все по-често търсят помощта на специалисти за аранжировката. Те искат експертно мнение за украсата на коледните дръвчета, дворовете си, дори за опаковките на коледните подаръци. Това каза за Радио „Фокус“ – Велико Търново флористът Даниел Тенджерков. По думите му причината да не са много украсените къщи е цената на това удоволствие. „Тенденцията е такава, че всяка година ние правим повече украси, което означава, че хората искат повече професионално мнение относно коледната аранжировка. Малко са домовете, които украсяваме цялостно, но те се увеличават с годините. Това означава, че пищните коледни украси навлизат и у нас, не само в Европейските държави“, каза още Тенджерков. Той уточни, че през настоящата година Община Велико Търново е потърсила неговото експертно мнение относно коледната украса. „Там тенденцията беше да се спази протоколната украса, която за общите части е в цвета на града – лилаво. В кабинетните, където има различен цвят на интериора, украсата е съобразена с него. Всяка година надграждаме украсата от предходната, освежаваме я и правим нещо по-ново и различно, но спазваме един и същи дух“, добави специалистът. Той уточни, че много хотели и заведения в града също търсят помощта на фирми за изработването на украсата. Често има и хора, които се обръщат към специалист само за съвет, но общата картина е, че се следват световните модни тенденции дори в коледната украса.\r\nЛуиза ТРАНЧЕВА", "date": "2017.12.18", "title": "Даниел Тенджерков, флорист: Въпреки че цялостната коледна украса на дома все още е лукс в България, хората все по-често търсят специалисти за аранжировка"}
{"url": "http://www.focus-news.net/news/2017/12/18/2468702/zdravka-chimeva-spetsialist-v-oblastta-na-organiziranite-pochivki-balkanskite-darzhavi-sa-nay-predpochitanite-destinatsii-za-pochivka-po-vreme-na-kolednite-praznitsi.html", "text": "Близките Балкански държави са най-предпочитаните дестинации за почивка по време на коледно–новогодишните празници. Това каза за Радио „Фокус“ – Пирин Здравка Чимева, специалист в областта на организираните почивки от Благоевград. По думите ѝ това е така, защото тази година почивните дни около празниците са по-малко. „Цените са различни и започват от около 150 – 200 лева, в което обикновено се включва нощувка и куверт за новогодишна вечеря. Тези цени важат например за Македония, в Сърбия почивката би ни струвала около 200 – 300 лева, като са включени 2 или 3 нощувки. Тази година колегите в Македония наистина привличат туристи, защото в техните пакети се включва алкохол, който е в неограничени количества“, каза още Чимева. Тя отбеляза, че никой не може да изпие чак такова голямо количество и затова това е едно перо, което икономисва разходите. „Обикновено когато човек знае, че му се полага определено количество вино, ракия и шампанско се опитва да изконсумира всичко, докато при опцията неограничена консумация всъщност се поръчва по-малко. Естествено големите европейски столици също са предпочитана дестинация, а в последно време се предлагат и добри оферти за Турция и по-специално Одрин“, посочи Чимева. По отношение на Гърция, специалистът в областта на организираните почивки от Благоевград коментира, че тя вече не е толкова модерно и търсено място както преди години, но все пак има хора, които си правят индивидуални резервации. „Като цяло тенденцията е в близките дестинации хората да си правят индивидуални резервации, които посещават със собствен транспорт. При по-далечните дестинации се предпочита организираните пътувания“, подчерта Чимева.\r\nЛивия НИНОВА", "date": "2017.12.18", "title": "Здравка Чимева, специалист в областта на организираните почивки: Балканските държави са най-предпочитаните дестинации за почивка по време на коледните празници"}
{"url": "http://www.focus-news.net/news/2017/12/18/2468703/washington-examiner-sasht-byaha-pravi-da-pomognat-na-rusiya-da-predotvrati-napadenie-na-islyamska-darzhava-v-sankt-peterburg.html", "text": "Ако, както заяви президентът на Русия Владимир Путин в неделя, Централното разузнавателно управление (ЦРУ) на САЩ е снабдило Русия с разузнавателни данни за предстоящо нападение на „Ислямска държава“ в Санкт Петербург, администрацията на Доналд Тръмп няма от какво да се срамува. По-скоро тя трябва да е горда от страхотната работа на агенцията, пише в свой заглавен материал американското издание Washington Examiner, известно с близостта си към Републиканската партия.\r\nИзглежда, че данните са позволили на руските служби, Федералната служба за сигурност (ФСБ), да арестува седем предполагаеми членове на терористична клетка на „Ислямска държава“. Терористите са планирали да използват експлозиви и огнестрелни оръжия, за да избиват цивилни граждани в района на  различни туристически атракции в Санкт Петербург, родният град на Путин.\r\nТръмп, според изданието, е бил прав да предостави информация, която е помогнала за спасяването на множество животи на невинни граждани.\r\nНе ме разбирайте погрешно, пише автора, аз знам, че Русия е решителен чуждестранен противник на Съединените американски щати. Сенчестите дела на руското разузнаване, характеризирани от заразяването на жертвите си с плутоний, продължават да имат за цел подкопаването на американските интереси. Такъв е случаят в Европа, Близкия Изток и Америка, но е най-очевидно в Москва, където ФСБ редовно тормози и понякога атакува предполагаеми служители на ЦРУ.\r\nПревод и редакция:", "date": "2017.12.18", "title": "Washington Examiner: САЩ бяха прави да помогнат на Русия да предотврати нападение на „Ислямска държава“ в Санкт Петербург"}
{"url": "http://www.focus-news.net/news/2017/12/18/2468704/predstaviha-remontiranite-zali-na-ndk-v-koito-shte-se-provezhdat-sabitiyata-i-sreshtite-ot-kalendara-na-balgarskoto-predsedatelstvoto-obzor.html", "text": "Пленарната зала в НДК за европредседателството е уникална и няма аналог. Това стана ясно след като министърът на културата Боил Банов и министърът на Българското председателство на Съвета на ЕС 2018 г. Лиляна Павлова представиха ремонтираните зали на НДК, където се очаква да се провеждат събитията и срещите от календара на председателството. Зала 3 е предвидена и ремонтирана за пленарните заседания. В зали 7, 8 и 9 ще се провеждат останалите заседания, а зала 10 е предвидена за обяд. Зала 6 е предназначена за международен пресцентър, като за целта са осигурени необходимите трибуни и микрофони, както и 260 седящи места за представителите на медиите. Зала 4 също ще бъде предвидена за медиите, като в нея са осигурени допълнителни 40 работни места за писане, 4 телевизионни кабини и 8 радиокабини. Акредитационна система е модерна и има тясна връзка с инсталираната в НДК глобална система за сигурност, а баджовете ще имат цветово оформление и в зависимост показват правото на достъп на един или друг делегат в една или друга зала. Вход А - 6 на НДК ще бъде официалният вход за всички вип делегации, които ще посещават сградата на европредседателството, а първото ръкостискане на официалните гости ще се случва в брандираната стена след влизане през входа.  Стана ясно, че вторият поток гости ще влиза през А- 4. Министърът на културата Боил Банов поясни, че ремонта струва 45 млн. лв., а 12 млн. лв. са изхарчени за системата за сигурност за европредседателството, която според него е една от най-добрите в Европа. Министър Банов изтъкна, че няма по-добро място в Европа от НДК, предвид и произведенията на изкуството, които са реновирани. Министърът на културата поясни още, че предстои и почистване на НДК, което ще се случи по празниците. Министърът на Българското председателство Лиляна Павлова поясни, че в сряда (20 декември 2017 г.) внася в Министерски съвет окончателния вариант на събитията за европредседателството, които вече са над 270. „Благодаря лично на министър Банов и на цялото ръководство на НДК за денонощните усилия, за да могат да завършат всички дейности и да ни дадат възможност от първата седмица на януари да започнем с всички събития в нашата сграда“, каза министър Павлова. Тя уточни, че на 6 януари 2018 г., ще бъде направена репетиция с деца-таланти, а първата среща на най-високо ниво ще бъде на 11 и 12 януари 2018 г. \r\nДеница КИТАНОВА", "date": "2017.12.18", "title": "Представиха ремонтираните зали на НДК, в които ще се провеждат събитията и срещите от календара на Българското председателството (ОБЗОР)"}
{"url": "http://www.focus-news.net/news/2017/12/18/2468705/kostadin-filipov-podgotvya-se-podpiska-za-uvekovechavane-na-pametta-na-nay-golemiya-pazitel-na-balgarshtinata-v-makedoniya-pande-eftimov.html", "text": "Подготвя се подписка за увековечаване на паметта на най-големия пазител на българщината в Македония - Панде Ефтимов. Това съобщи в предаването „Това е България“ на Радио „Фокус“ Костадин Филипов, дългогодишен кореспондент на БНР и БНТ в Скопие по повод възпоменателна вечер в памет на патриарха на българщината в днешна Македония - Панде Ефтимов, която се проведе в Централния военен клуб. Според инициативата с името на Панде трябва да бъде наречена улица или малко площадче в София. „Тази вечер помолихме хората в препълнената зала в Централния военен клуб да сложат имената си под една инициатива за даване на Панде, от страна на българския президент, на някакво високо българско отличие в негова памет, посмъртно разбира се. Хората се подписват с най-голямо желание. Ще представим тази подписка в рамките на процедурата, за да стигне до държавния ни глава и той да определи отличието, което посмъртно да бъде присъдено на Панде Ефтимов“, коментира Костадин Филипов. Той каза още, че е важно какво ще бъде направено в България, но и в Македония в памет на Панде Ефтимов, защото това ще бъде знак, че една мрачна страница в историята на двете държави е затворена.", "date": "2017.12.18", "title": "Костадин Филипов: Подготвя се подписка за увековечаване на паметта на най-големия пазител на българщината в Македония - Панде Ефтимов"}
{"url": "http://www.focus-news.net/news/2017/12/18/2468706/vratsa-23-400-lv-tryabva-da-platyat-rabotodateli-ot-oblastta-za-konstatirani-narusheniya-prez-noemvri.html", "text": "23 400 лв. трябва да платят работодатели за извършени нарушения, съобщиха за Радио „Фокус“ от Дирекция „Инспекция по труда“ във Враца. Констатирани са 20 административни нарушения. Най-честите нарушения са за работа без трудов договор - 10 броя. Влезлите в сила наказателни постановления към момента са 17 на обща стойност 15 000 лева. През месец ноември във Врачанска област са проверени 125 предприятия, като са констатирани 560 нарушения. Установени са 155 случая на нарушения на нормативните изисквания за инструктаж и обучение на работниците. В 86 случая са за неспазване на осигуряване на лични предпазни средства, сигнално-предупредителни устройства и други. Проблемите по хигиена на труда, свързани с измервания на факторите на работната среда, медицински прегледи, здравен анализ, санитарно-битово обслужване, физиологичен режим на труд и почивка са 41. 278 нарушения се отнасят за  липса на документация, заплащане на труда, работно време, почивки и отпуски, извънреден труд. Дадени са 539 задължителни предписания, спрени са 4 машини и съоръжения.", "date": "2017.12.18", "title": "Враца: 23 400 лв. трябва да платят работодатели от областта за констатирани нарушения през ноември"}
{"url": "http://www.focus-news.net/news/2017/12/18/2468707/predstoyashti-mezhdunarodni-sabitiya-za-19-dekemvri-agentsiya-fokus.html", "text": "*** Германия си спомня за жертвите от миналогодишния атентат в берлински коледен базар, в резултат от който загинаха 12 души, а още 70 бяха ранени. Църковната церемония, на която ще присъстват президента Франк-Валтер Щайнмайер и канцлера Ангела Меркел, ще се проведе в 11 часа местно време, след което ще бъде открит мемориал на жертвите от атентата.\r\n***Последният ден от предизборната кампания преди регионалните избори в Каталуния, предстоящи в четвъртък, 21 декември. \r\n***Очаква се правителството на Великобритания да обсъди бъдещите  търговски отношения между Лондон и Брюксел за периода след излизането на Обединеното кралство от ЕС.\r\n***Новият канцлер на Австрия Себастиян Курц ще се срещне с председателят на Европейския съвет Доналд Туск и председателят на Европейската комисия Жан-Клод Юнкер.\r\n***Президентът на Франция Еманюел Макрон ще се срещне с краля на Йордания Абдула II и Генералния секретар на НАТО Йенс Столтенберг, които са на визита във френската столица\r\n***", "date": "2017.12.18", "title": "Предстоящи международни събития за 19 декември ( Агенция „Фокус“ )"}
{"url": "http://www.focus-news.net/news/2017/12/18/2468708/stara-zagora-na-tarzhestvena-tseremoniya-v-grada-byaha-otlicheni-nositelite-na-nagradata-sportist-na-godinata.html", "text": "На тържествена церемония тази вечер в Оперния театър бяха наградени заслужилите спортисти на Стара Загора за 2017 година. Това съобщиха от пресцентъра на Община Стара Загора. Отличието „Спортист на годината“ спечели състезателят, номиниран от Спортен клуб по борба „Берое“ - Мариян Димитров. Тази година Димитров извоюва два бронза – от Световното и от Европейското първенство за мъже, както и първо място от Държавния личен шампионат. Наградата му бе връчена от ресорния зам.-кмет на Стара Загора Красимира Чахова. „Изказвам огромните си благодарности към кмета на Общината Живко Тодоров, към всички, които ме подкрепяха, на моите треньори, които независимо от победи и загуби – бяха до мен. Пожелавам успех на всички спортисти, които дават всичко от себе си за постигането на високи резултати. Бъдете здрави и изживейте едни щастливи празници“, каза спортистът на 2017 година на Стара Загора. \r\nОтличието „Най-перспективен състезател за 2017 г.“ взе Мария Делчева, която е част от Спортния клуб по бадминтон в Стара Загора. През тази година тя има първо място от Държавния индивидуален шампионат за девойки под 19 г., както и злато от Държавния отборен шампионат под 19 г. Делчева е първа в Европейската ранглиста и десета в Световната. Има и квота за Младежката олимпиада през 2018 година в Аржентина. Въпреки че не успя да присъства в залата, за да вземе лично плакета си, поздрав към нея, както и към всички спортисти в града, отправи зам.-председателят на Народното събрание Емил Христов. „Докато имаме толкова много таланти в Стара Загора, градът ни може да е най-спортен завинаги!“, подчерта Христов. \r\nБаскетболният тим „Берое“, носител на Купата и Суперкупата на България, Купата от Балканска лига и сребро от Националната баскетболна лига, е „Отбор на 2017 година“. Наградата бе връчена от председателя на Постоянната комисия по спорт и младежки дейности на Общинския съвет Николай Диков на президента на зелено-белите Васил Кифев „В годината, в която бяхме спортна столица на Европа, това за нас е огромно постижение. Този успех нямаше да ни се случи, ако нямахме пълната подкрепа на Община Стара Загора и кмета Живко Тодоров. Така ние всички заедно успяхме да зарадваме старозагорци. Благодаря!“, каза Кифев при получаването на наградата. \r\n„За мен е чест да връча този приз и да имам възможността да поздравя целия отбор, който ни донесе всички тези положителни емоции“, подчерта и председателят на спортната комисия на ОбС Николай Диков. „Така се прави истински спорт – с много жар, с много упорство, с много общ труд“, допълни той. „Треньор на годината“ е Любомир Минчев, но тренировка не позволи на водача на „Берое“ да присъства на церемонията. \r\nОбщина Стара Загора отличи за принос за развитието на спорта - големия спортист и двукратен Олимпийски вицешампион по борба Станчо Колев по случай неговия 80-годишен юбилей и големия старозагорски алпинист Костас Канидис, който наскоро навърши 60 години. Наградите връчи председателят на Общинския съвет Таньо Брайков. Той награди и ветерана от СК „Бадминтон“ Христо Михалев, който бе отличен с Приза за спортни постижения през изминалата година. Плакетът прие синът му Пламен Михалев. \r\nНагради за принос в развитието на спорта - за 70 години спортна стрелба в Стара Загора получи клуб по СС „Августа 1992“, както и по повод 50 години бадминтон в града - СК по бадминтон. Призовете на Георги Кочеренко и Петър Гицов връчи народният представител Маноил Манев. \r\nНагради за принос в развитието на ученическия спорт в средното образование връчи зам.-кметът на Стара Загора Иванка Сотирова на Константин Боев, 1-во място бадминтон момчета и 2-ро място баскетбол момичета, и Веселин Бонев - 2-ро място в ученически игри момчета бадминтон. „Годината бе много успешна, за да се надгражда и занапред основата поставена от „Стара Загора – Европейски град на спорта 2017 г“ всички трябва да инвестираме в подготовката на подрастващите. Това го правят учителите, които награждаваме, защото те са факторите, които спомагат това да се случва. На добър час“, каза зам.-кметът. \r\nНай-младата шампионка на България по блиц, с бронз на ускорен шахмат и вицешампион на класически шахмат за 2017 г. Фабияна Костадинова, която направи и реми със световния шампион по шахмат Анатоли Карпов, получи специална грамота за тазгодишните си успехи и знака на Община Стара Загора от зам.-кмета Иванка Сотирова. \r\nПрезентация на големите спортни прояви през годината, както и събитията за популяризиране на спорта, сложи официално край на кампанията „Стара Загора - Европейски град на спорта 2017“. По време на церемонията бе представена и първата част на специална книга от ръководителя на екипа ѝ Петър Драгиев. „Шампионите разказват“ е по идея на кмета на Стара Загора и е събрала спортните постижения на старозагорци през годините, разказани в спомени от самите тях.", "date": "2017.12.18", "title": "Стара Загора: На тържествена церемония в града бяха отличени носителите на наградата „Спортист на годината“"}
{"url": "http://www.focus-news.net/news/2017/12/18/2468709/veliko-tarnovo-uchenitsi-ot-svishtov-dariha-1-080-leva-na-dnevniya-tsentar-za-detsa-s-uvrezhdaniya-v-grada.html", "text": "Дарение от 1 080 лева на Дневния център за деца с увреждания предоставиха учениците и учителите от начален етап на Средно училище „Николай Катранов“ в Свищов. Това съобщиха от учебното заведение. Средствата бяха събрани от Коледения благотворителен базар, реализиран в училището в навечерието на празниците. Инициативата бе част от дейностите на проект „Under the same sky“ по програма „Еразъм +“. Парите бяха предоставени на директора на Центъра Теменужка Тодорова от група ученици и координатора на проект „Under the same sky“ в училище Оля Михова.", "date": "2017.12.18", "title": "Велико Търново: Ученици  от Свищов дариха 1 080 лева на Дневния център за деца с увреждания в града"}
{"url": "http://www.focus-news.net/news/2017/12/18/2468710/afp-donald-tramp-privetstva-predavaneto-na-razuznavatelna-informatsiya-spasilo-hilyadi-v-rusiya.html", "text": "Президентът на САЩ Доналд Тръмп заяви, че скорошното споделяне на информация от ЦРУ за готвен терористичен акт, е спасило живота на „хиляди“ в Русия и добави, че това е пример какво може да се случи, когато Москва и Вашингтон работят заедно, предава  AFP.\r\nДен след като Кремъл благодари на Тръмп за предупреждението за готвеното нападение в Санкт Петербург, Тръмп използва случая, за да започне своята реч за националната сигурност в САЩ, за да подкрепи изграждането на по-близки връзки.\r\n„Жертвите можеха да са хиляди“, заяви Тръмп. „Те бяха способни да задържат терористите преди случката без загуба на човешки живот, а това е хубаво нещо и така трябва да се работи“, допълни той.  Виктор Турмаков", "date": "2017.12.18", "title": "AFP: Доналд Тръмп приветства предаването на разузнавателна информация, „спасило хиляди“ в Русия"}
{"url": "http://www.focus-news.net/news/2017/12/18/2468711/blagoevgrad-zemetresenie-s-magnitud-3-po-skalata-na-rihter-e-registrirano-kray-satovcha.html", "text": "Земетресение с магнитуд 3 по скалата на Рихтер е регистрирано край Сатовча, сочи справка на интернет страницата на Национален Институт по геофизика, геодезия и география към БАН. Трусът е регистриран в 19.51 часа.", "date": "2017.12.18", "title": "Благоевград: Земетресение с магнитуд 3 по скалата на Рихтер е регистрирано край Сатовча"}
{"url": "http://www.focus-news.net/news/2017/12/18/2468313/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Организация, която е била част от екипа по преходния период на американския президент Доналд Тръмп, обвини късно в събота Специалния прокурор по делото за предполагаема намеса на Русия в президентските избори в САЩ Робърт Мюлер, че е получил достъп до „десетки хиляди имейли“ незаконно, пише Washington Post. Писмата са били предоставени на воденото от бившия директор на ФБР разследване от държавна агенция, а обвинението е отправено от екипа на организацията „Тръмп за Америка“. Според отправените обвинения, екипът на Мюлер незаконно е добил достъп до имейлите, тъй като не е съществувало съдебно решение даващо право на достъп, нито пък разрешение от страна на авторите на писмата. \r\nВ неделя от \"Тръмп за Америка\" са изпратили писмо до Конгреса на САЩ, в което документите от преходния период между избирането на Тръмп през ноември и встъпването му в длъжност през януари, са определени като частна собственост, а не като част от правителствения архив, като организацията „Тръмп за Америка“ иска задействане на законово разследване срещу Мюлер, което да покаже, че специалният представител е превишил правата си. \r\nОт своя страна от екипа на разследването относно предполагаемата руска намеса отбелязаха, че „когато получаване достъп до лична кореспонденция, винаги имаме или разрешение на собственика на акаунта или съответните съдебни документи“.\r\n*** Наблюдавайки Китай, правителството на Япония обмисля възможността да разшири възможностите на страната да прехваща не само балистични ракети, но и  крилати ракети. Очаква се планът за изграждането на системите за „Интегрирана противовъздушна и противоракетна отбрана“ (ИАМД) да сближи Токио и Вашингтон значително, пише  Asahi Shimbun.\r\n„Решението частично ще засили защитата на Япония срещу севернокорейските балистични ракети, но реалната цел на въвеждането на ИАМД е да се противостои на Китай, който модернизира ракетите си“, съобщава високопоставен служител от японските сили за сигурност. \r\nСпоред експертите е сравнително лесно да се изчисли траекторията на една балистична ракета, защото тя по принцип лети по парабола. Свалянето на крилатите ракети е по-трудно, понеже те могат да променят курса си насред полет и по-трудно се засичат с радар, защото летят на ниска височина. \r\nПравителството смята, че с придобиването на ИАМД страната ще се екипира с възможността да се отбранява не само срещу севернокорейските балистични ракети, но и срещу крилати. Китай, както и Русия развиват крилати ракети с далечен обсег, които могат да пътуват със скорост пет пъти по-голяма от тази на звука.\r\n*** Руска делегация ще посети Анкара в понеделник, 18 декември, за да разследва убийството на дипломатическия представител на Москва Андрей Карлов, срещу когото бе извършено покушение от бивш полицейски служител при изнасянето на реч, съобщава вестник Daily Sabah. \r\nДелегацията ще се състои от прокурор, аташе по сигурността и съдебни експерти, които ще се срещнат с представители на турската полиция и прокуратурата, разследваща убийството на руския дипломат. \r\nПреди броени дни турските сили за сигурност арестуваха бивш полицай, заподозрян в съучастие в убийството на посланика на Руската федерация Андрей Карлов.\r\nЛицето Рамазан Юджел е било призовано за разпит, след който Прокуратурата е повдигнала срещу него обвинения, а съдът е издал заповед за задържането му под стража. Според медийни доклади Юджел е освободен от полицейската си служба заради предполагаеми връзки с движението на гюленистите (ФЕТО), сочено от Анкара като организатор на миналогодишния опит за държавен преврат.\r\nВ края на ноември по делото за убийството на руския дипломат бе арестуван бивш продуцент на държавния телевизионен канал TRT Хайредин Айдънбаш.\r\nАндрей Карлов бе убит вечерта на 19 декември 2016 г. на откриването на изложба в Анкара. Нападателят му, полицейски служител, бе ликвидиран. В Москва обявиха случилото се за терористичен атентат. Карлов бе награден посмъртно със званието „Герой на Русия“.\r\n*** Правителствената агенция на САЩ за митниците и граничната охрана възложи на частна компания задачата да осигури пет хиляди  граничари и две хиляди митинически служители, срещу което ще получи сумата от 297 млн. долара, информира Los Angeles Times. \r\nДоговорът е сключен с подразделение на ирландската фирма \"Ацентур\", която е международна компания от сферата на услугите с годишни доходи равняващи се на 35 млрд. долара. \r\nТова е един от най-големите разходи на администрацията на Доналд Тръмп, отбелязва изданието, като припомня още, че в момента САЩ изпитват остра нужда от граничари, като техният брой е под минимума изискван от Конгреса. По последни данни, американските управляващи са обявили, че за охрана на границите са нужни поне 21,370 души, докато към момента те са около 19 хил. \r\nСпоред условията на договора, компанията трябва да се заеме с пълния процес по намиране, наемане и обучава на кадри, като освен петте хиляди граничари и двете хиляди митничари, ще трябва да бъдат наети и 500 служители за бреговата охрана. \r\n\"Ацентур\" е спечелила наддаване срещу други четири фирми, въпреки че, както отбелязва изданието, според някои публични лица 40 хил. долара за всеки от новите служители е малко прекалено, при условие че стартовата годишна заплата на митничар се равнява на 39,738 долара.  \r\nДоговорът е подписан за срок от пет години, завършва американското издание.  \r\n***", "date": "2017.12.18", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2017/12/18/2468314/predstoyashti-sabitiya-v-stranata-za-18-dekemvri-agentsiya-fokus.html", "text": "***\r\nОт 11.00 часа на „Дондуков“ 2 президентът Румен Радев ще бъде домакин на Седмата годишна среща на олимпийските отбори по природни науки. \r\n***\r\nОт 11.00 часа министърът за Българското председателство на Съвета на ЕС 2018 Лиляна Павлова и министърът на културата Боил Банов ще покажат на журналисти ремонтираните зали на Националния дворец на културата (НДК), в които ще се провеждат събитията и срещите от календара на Българското председателството. \r\n***\r\nОт 10.00 часа на пл. „Първи май“ 7,  ДКЦ – Божурище, министърът на здравеопазването Кирил Ананиев ще открие филиал на ЦСМП - София в град Божурище.\r\n***\r\nОт 9.30 часа ще се проведе заседание на Пленума на Висшия съдебен съвет. \r\n***\r\nОт 10.00 часа в голяма конферентна зала на УНСС ще се състои кръгла маса на тема „Териториално сътрудничество в Черноморския регион“. \r\n***\r\nОт 10.00 часа  в „А hub\" ще се състои пресконференция, на която ще бъде представена кампанията „Да си пожелаеш за Коледа…“.\r\n***\r\nОт 10.00 часа 19 състав на Софийски градски съд ще заседава по делото срещу Димитър А. и Методи П. (чл. 304 б, ал. 1 от НК ).\r\n***\r\nОт 10.00 часа в зала – партер в „Перформ Бизнес Център“  ще се състои пресконференция на тема „За какво настоява платформата „Български манифест за Европа“ пред правителството на България, относно правата на българските граждани след Брекзит“. От 11.00 часа на същото място, ще се проведе и първата от поредица кръгли маси на платформата „Български манифест за Европа“ на тема  „Голямата България“. \r\n***\r\nОт 11.00 часа в зала 15 „Тържествена“ в Съдебната палата, Борислав Сарафов ще встъпи в длъжност Директор на Национална следствена служба и заместник на главния прокурор по разследването. \r\n***\r\nОт 11.00 часа в БСК ще се проведе пресконференция на тема „2017 г. през погледа на бизнеса“. \r\n***\r\nОт 11.00 часа в Националния пресклуб на БТА ще се състои встъпителна пресконференция по проект „Провеждане на обучения на служители от централната администрация за придобиване на ключови умения и компетентности в контекста на ЕС“.\r\n***\r\nОт 12.00 часа в Националния пресклуб на БТА, Национална асоциация за приемна грижа /НАПГ/ ще даде пресконференция на тема „На кого пречи приемната грижа? Открито за приемната грижа, „децата касички”, „мащехите на заплата” и обществената отговорност за децата в риск“.\r\n***\r\nОт 14.30 в Посолството на Русия в България ще се състои тържествено откриване на изложба „Русия през очите на българите“.\r\n***\r\nОт 18.00 часа в Мраморно фоайе на Столична библиотека ще бъде представена стихосбирката „Неделен човек“ от Георги Константинов. \r\n***\r\nОт 009.30 часа в зала 1 на Районен съд – Асеновград ще се гледа делото срещу 11-те подсъдими за нападението над млади спортисти при язовир „40-те извора“ в Асеновград. Делото е насрочено за три поредни дни, 18 – 20 декември, по общия ред ред.\r\n***\r\nОт 17.30 часа в Градската библиотека „Паисий Хилендарски“ ще се проведе празничен концерт на Центъра за подкрепа и личностно развитие „Васил Левски” и ФА „Капитан Петко войвода” по случай 173 г. от рождението на капитан Петко войвода. Събитието е част от коледно-новогодишната програма на Община Асеновград. \r\n***\r\nОт 18.00 часа в читалище „Св. преп. Паисий Хилендарски“ ще се състои Коледна наздравица със самодейците от читалището. Събитието е част от коледно-новогодишната програма на Община Асеновград. \r\n***\r\nВ 18.00 часа в камерната зала на читалище „Родолюбие“ ще започне Коледно тържество на балет „Терпсихора” и класа по пиано на Васка Владимирова. Събитието е част от коледно-новогодишната програма на Община Асеновград. \r\n***\r\nОт 19.00 часа в ресторант „Tasty“ ще се проведе Коледен младежки бал под егидата на кмета на община Асеновград д-р Емил Караиванов. Събитието е част от коледно-новогодишната програма на Общината. \r\n***\r\nОт 11.00 часа в Заседателната зала на Община Банско, ще се проведе информационна среща с представителите на вътрешните министерства на България, Гърция и Румъния във връзка с започването на туристическия сезон.\r\n***\r\nОт 11.00 часа в заседателната зала на общината представителите на вътрешните министерства на България, Гърция и Румъния ще дадат пресконференция във връзка със започването на активния туристически сезон. \r\n***\r\nОт 17.30 часа в Регионален исторически музей – Благоевград ще се проведе коледен концерт на школата по китара. \r\n***\r\nОт 18.00 часа в Младежки дом ще се състои клавирен концерт на възпитаници от класа по пиано. \r\n***\r\nОт 18.00 часа в Градска художествена галерия ще се проведе коледен концерт на Камерна опера.\r\n***\r\nОт 09.00 часа в хотел РИУ Правец ще бъде открит научен семинар \"Обучение за надзор на болестите по дивеча – ролята на ловците\".\r\n***\r\nОт 10.00 часа в РИУ Правец, председателят на СОС Елен Герджиков и кметът на София Йорданка Фандъкова ще открият семинар на тема „Проект за бюджет на Столична община за 2018 година“.\r\n***\r\nОт 11.00 часа в сградата на Областна администрация Бургас ще се състои церемония по награждаване на победителите в конкурса „В очакване на Коледа  2017г“.\r\n***\r\nОт 11.30 часа в офиса на ПП ГЕРБ на ул. „Конт Андрованти\" 5, народният представител Ивелина Василева ще има приемен ден за граждани. \r\n***\r\nОт 10.00 до 12.00 часа в клуба на ПП ГЕРБ на ул. „Г. Бенковски” №1, приемен ден за граждани ще има народният представител Владимир Вълев. \r\n*** \r\nОт 10.30 часа на ул. „Народни будители“ 5, ет.2, Фондация „Владиславово\" ще даде пресконференция във връзка с отчитане на напредъка по дейностите  на проект „Активни в труда на територията на община Варна“.\r\n***\r\nОт 14.00 часа в залата на Общинския драматичен театър кметът на Община Видин Огнян Ценков и директорът на театъра Ирина Флорова-Капелова ще дадат съвместна пресконференция във връзка с отпуснатите от правителството средства в размер на 2 милиона лв. за консервация, реставрация и експониране на театралната сграда.\r\n*** \r\nОт 10.00 часа във Фоайе на РБ „П. Р. Славейков“ ще бъде открита Коледна изложба на „Клуб по битова култура“ при НЧ „Надежда 1869”.\r\n*** \r\nОт 10.30 часа в ДГ „Пролет” ще се проведе съвместна инициатива на НЧ „Надежда 1869“ и Младежки дом „Деца четат на деца”. \r\n*** \r\nОт 11.00 часа в пресклуба на БТА ще се проведе пресконференция на БСП на народните представители и общинските съветници от Общински съвет -  Велико Търново.   \r\n*** \r\nОт 11.30 до 13.00 часа в голяма зала на Община Велико Търново ще се проведе Коледен благотворителен концерт на ОУ „Бачо Киро“.\r\n*** \r\nОт 12.30 часа в ОУ „ Христо Ботев” ще се проведе разговор на тема „Коледа”. \r\n*** \r\nОт 13.45 часа в Хуманитарна гимназия и Старопрестолна гимназия по икономика ще се проведе разговор на тема „Коледни обичаи”. \r\n*** \r\nОт 15.00 часа във фоайето на етаж 2 в сградата на Община Велико Търново ще бъде открита изложба „От Коледа до Васильовден“. \r\n*** \r\nОт 18.00 часа в голяма зала на Община Велико Търново ще се състои Коледен концерт на ТД „Трапезица – 1902“.\r\n***\r\nОт 14.00 часа в Заседателната зала на Областна администрация – Враца Областният съвет по условия на труд ще връчи приза „Работодател на 2017\" за инвестиции и безопасни условия на труд в предприятията в областта. \r\n*** \r\nОт 16.00 часа в Камерна зала на НЧ „Съединение-1888“  в село Драганово   ще се проведе инициативата „Филмова Коледа“ - прожекция на коледни филми.\r\n*** \r\nОт 18.00 часа в Зала 1 на Общината ще се състои благотворителен концерт на СУ „Вичо Грънчаров“ в подкрепа на Пеньо Пенев, с участието на: Мажоретен състав, Балет „Грация“, Балет „Калина“, Преслава Георгиева, Вокални групи при СУ „Вичо Грънчаров“, Група за народни танци, „Ксани денс“ и КСА „Акро Нова“. \r\n*** \r\nОт 18.30 часа в НЧ „Напредък-1869“ ще се състои Коледен концерт с участието на ФА „Сидер войвода“, ТФС „Балканика”, ДТФС „Приключенци“ при НЧ „Напредък-1869”.\r\n***\r\nОт 10.30 часа в малката заседателна зала на Община Добрич ще се състои брифинг във връзка с връчената награда на кмета Йордан Йорданов „Най-добър социален партньор за 2017 г.“ от Синдиката на българските учители. \r\n***\r\nОт 17.30 часа в Народно читалище „Йордан Йовков-1870 г.“ –  Арт галерия ще се проведе Коледна изложба на Школа по изобразително изкуство при Народно читалище „Йордан Йовков-1870 г.“ с ръководител Румяна Димитрова.\r\n***\r\nОт 19.00 часа в Концертна зала „Добрич“ ще се състои концерт „От висините идвам“.\r\n***\r\nОт 14.30 часа в спортната зала в града ще се състои церемония по награждаване на „Спортист на годината“. \r\n***\r\nНародният представител от ГЕРБ-Добрич и областен координатор на партията вицеадмирал Пламен Манушев ще проведе срещи с жители на община Каварна. В 10.30 часа ще започне срещата в село Свети Никола. 11.30 е началният час на приемния ден в село Българево, а от 12.30 часа – в град Каварна.\r\n***\r\nВ 17.30 часа в камерната зала на читалище „Васил Левски“ ще се открие Коледна изложба на школата по изобразително изкуство „Карловски Арт колорит“. Събитието е част от коледно-новогодишната програма на Община Карлово.\r\n***\r\nОт 09.30 часа в офиса на ПП ГЕРБ в града на ул. „Екзарх Йосиф\" 15 А, народният представител Димитър Гечев ще има приемен ден за граждани. \r\n***\r\nОт 11.00 часа в кабинета на Ивета Боянова – Директор на дирекция „Местни приходи и такси“ (ул. „Райко Даскалов\" №4, ет. 2) ще се проведе пресконференция.\r\n***\r\nОт 12.30 часа в Регионалния пресклуб на БТА ще се състои пресконференция на АБВ, в която ще участват Румен Петков и Цветан Антов. \r\n***\r\nОт 09.00 часа в сградата на Общинския съвет ще се проведе редовна сесия  на общинските съветници. \r\n***\r\nОт 10.00 часа в зала 1 на Пловдивския апелативен съд ще се гледа дело, образувано по  жалби на частните обвинители и подсъдимия Борислав С. срещу присъда на Окръжен съд – Пловдив, с която е признат за виновен в причиняване на смърт по непредпазливост при управление на МПС. \r\n***\r\nОт 13.30 часа в зала 10 на Пловдивския окръжен съд ще се гледа делото срещу Тодор Т., обвинен в причиняване на смърт по непредпазливост и три средни телесни повреди при управление на МПС. \r\n***\r\nОт 13.30 часа в зала 3 на Пловдивския районен съд ще се гледа делото срещу Васил С., обвинен в причиняване на лека телесна повреда на медицинска сестра в УМБАЛ „Свети Георги“ при и по повод изпълнение на службата й.\r\n***\r\nОт 15.00 часа в заседателната зала на административната сграда на район „Южен“ ще се проведе заключителната пресконференция по проекта  „Независим живот“.\r\n***\r\nОт 14.00 часа Пленарна зала на Община Русе, ще се проведе традиционния Коледен концерт за възрастните хора, организиран от Българска асоциация на пенсионерите – Русе.\r\n***\r\nОт 18.00 часа в зала „Княз Александър I“ на Историческия музей ще бъде представено второто, актуализирано и разширено издание на книгата „Дунав – реката на Европа“ на проф. д-р Васил Дойков и инж. Николай Генчев.\r\n*** \r\nОт 10.00 до 11.00 часа, в салона на ПБНЧ „Еленка и Кирил Д. Аврамови 1856“ ще бъде представено Коледно представление на Държавен куклен театър Габрово „Няколко часа до Коледа“.\r\n*** \r\nОт 11.30 часа, в Детски отдел на Градска библиотека ще се състои Празнична програма „Зимна вечер губер бял размята“ с участието на учениците от II „в“ клас на СУ „Николай Катранов“. \r\n***\r\nОт 17.30 часа в Зала 1 на Община Свищов ще се състои публично обсъждане за бъдещото предназначение на терена на бившите казарми.\r\n*** \r\nОт 18.30 часа в салона на Читалището ще се състои концерт на „Капански ансамбъл“ – Разград.\r\n***\r\nОт 17.30 часа в заседателната зала на община Смолян, кметът на Общината Николай Мелемов ще представи отчета за първата половина от настоящия управленския мандат.\r\n***\r\nОт 09.00 часа в зала „П.Р. Славейков“ ще се проведе заседание на Общински съвет Стара Загора. \r\n***\r\nОт 18.30 часа в залата на Оперния театър, Община Стара Загора ще закрие официално кампанията „Стара Загора - Европейски град на спорта 2017“.\r\n***\r\nОт 19.00 часа в НЧ „Климент Охридски – 1860“ ще се проведе Коледен концерт на балетна школа „Терпсихора“.\r\n***\r\nОт 19.00 часа в Драматичен театър „Гео Милев“ ще бъде представен моноспектакъла „Пилето, което казва КУ“ от Александър Урумов.", "date": "2017.12.18", "title": "Предстоящи събития в страната за 18 декември (Агенция „Фокус“)"}
{"url": "http://www.focus-news.net/news/2017/12/18/2468315/rossiyskaya-gazeta-v-rusiya-ofitsialno-startira-kampaniyata-za-prezidentskite-izbori.html", "text": "В понеделник, 18 декември, в Русия официално стартира кампанията за президентските избори. Съответното постановление на Съвета на федерациите, което бе единодушно одобрено в петък, бе публикувано от държавния вестник „Российская газета“, след което кампанията бе открита. \r\nПо-късно в понеделник Централната избирателна комисия ще започне обратно отброяване до деня на гласуването и ще одобри календара на кампанията. Точно след три месеца - на 18 март 2018 г. - руснаците ще гласуват за нов държавен глава на страната. \r\nПредседателят на ЦИК Елена Памфилова припомни, че през последната година в руското законодателство са внесени редица поправки, облекчаващи участието в изборите – не само на гласоподавателите, но и на наблюдателите. Преди всичко е отменено „крепостното право“ за избирателите – сега тези от тях, които нямат възможност да упражнят правото си на глас, ще могат да гласуват по мястото си на пребиваване. За тази и други въведени промени гражданите на Руската федерация ще бъдат информирани чрез видеоклипове, банери, брошури и други материали, обясняващи нюансите на кампанията.\r\nЖелания за участие в президентските избори вече са изявили 23-ма кандидати, включително настоящият държавен глава Владимир Путин.Тереза Герова", "date": "2017.12.18", "title": "„Российская газета“: В Русия официално стартира кампанията за президентските избори"}
{"url": "http://www.focus-news.net/news/2017/12/18/2468316/afp-prezidentat-na-sasht-uveri-che-nyama-namerenie-da-osvobozhdava-ot-dlazhnost-robart-myuler.html", "text": "Държавният глава на САЩ Доналд Тръмп заяви, че няма намерения да уволнява Робърт Мюлер, след като преходният му екип заяви, че специалният прокурор е получил незаконно десетки хиляди имейли за разследването на руски намеса в президентските избори от 2016 г., предава AFP.\r\nНа въпрос дали има намерение да отстрани Мюлер, Тръмп заяви пред репортери: \"Не, не нямам\".\r\nРепубликанците оспориха безпристрастността на Мюлер и настояха нов независим прокурор, който да води разследването. Това на свой ред доведе до спекулации, че администрацията във Вашингтон може да уволни Мюлер.Тереза Герова", "date": "2017.12.18", "title": "AFP: Президентът на САЩ увери, че няма намерение да освобождава от длъжност Робърт Мюлер"}
{"url": "http://www.focus-news.net/news/2017/12/18/2468317/balgariya-v-svetovnite-medii-bansko-oglavi-klasatsiya-za-nay-izgodni-semeyni-vakantsii-turski-potok-mozhe-da-premine-prez-balgariya-poboy-nad-osadeniya-v-germaniya-svetoslav-stoykov-agentsiya-fokus.html", "text": "Коя ски зона предлага най-изгодните почивки за четиричленно семейство? Отговорът тази година е българския курорт Банско, който оглави класация за най-евтина дестинация в Европа за семейни почивки, пише британският ежедневник The Telegraph.\r\nИзточна Европа е популярен избор за скиори и сноубордисти, които търсят изгодни предложения, а Банско често излиза на първо място в списъците на най-евтините ски курорти. Разположеният в Пирин планина курорт стана победител в годишния доклад за семейни ски курорти, изготвен от Post Office Travel Money в партньорство с Crystal Ski Holidays. В документа, който бе публикуван през почивните дни, е използван стандартизиран метод за сравняване на цените в 16 европейски дестинации.\r\nКранска гора в Словения е на второ място, а на трето е Бардонечия в Италия.\r\n*** Европейското отклонение на главния газопровод на „Турски поток“ може да премине през България, изрази увереност премиерът на страната Бойко Борисов, предава „Фонд Стратегической Культуры“.\r\nПо-рано вестник Habertürk съобщи за промени в предварителния маршрут на „Турски поток“, съгласно които от турската част на Тракия газопроводът ще продължи към България, а не към Гърция. \r\nПо думите на Борисов, схемата вече е съгласувана с Русия, Турция и Европейския съюз. „Единият тръбопровод ще отиде в Истанбул, а другият – в България. За това знаят и Туск, и Юнкер. В кабинета на Юнкер е оставена точна тази схема“, заяви българският министър-председател. \r\nКакто поясни Борисов, от Турция горивото ще постъпва в газовия хъб край Варна, откъдето ще бъде транспортирано към свързани с България страни и по-навътре в Европа. \r\nВ „Газпром“ обаче все още не са направили изявление за окончателния вариант за продължаването на трасето на „Турски поток“ в Европа. От географска гледна точка България е най-удобната площадка за свързване на газопровода с Европа, отбелязват от редакцията.\r\n*** Българинът от ромски произход Светослав Стойков, който бе осъден на две години и 11 месеца лишаване от свобода заради атака срещу жена в берлинското метро, е бил пребит в затвора, предава македонският телевизионен канал „Канал 5“, като се позовава на медийни доклади.\r\nСъгласно представената информация, след като пазачите в затвора „Хайдеринг“ в Берлин са отворили килията на Светослав Стойков, останалите затворници са му се нахвърлили и са го пребили. Не се съобщава какви наранявания е получил, но според данни на медиите е плачел от болка часове наред.\r\nВестник  има публикация по темата.\r\nАгенция „Фокус“ припомня:\r\nРазвръзката на случая, който привлече вниманието на цяла Германия, настъпи през юли тази година. Берлинският районен съд призна за виновен българина от ромски произход Светослав Стойков по обвинения за нанасяне на тежка телесна повреда и постанови 28-годишният мъж да бъде лишен от свобода за период от две години и 11 месеца. Съдиите бяха по-снизходителни, отколкото прокурорите по делото, които настояваха българинът да бъде осъден на три години и девет месеца затвор. \"Това е изключително коварна атака\", припомни обвинението, докато на свой ред защитата \"моли за лека присъда, която да бъде в рамките на изпитателен срок\", или казано по друг начин - две години лишаване от свобода. Магистратите обаче не уважиха искането. \r\nПредставена бе и съдебно-психологическата експертиза, в която експертите допуснаха, че българинът може да страда от патологично психическо разстройство. Самият Стойков пледира невменяемост и в съдебната зала призна, че няма представа как би могъл да извърши нападението. \r\nБруталната атака, която не бе предизвикана с нищо от жертвата, бе извършена на 27 октомври 2016 г. в станция на метрото във федералната германска столица – Берлин, когато мъж нападна в гръб млада жена, и с ритник в гърба я тласна по стълбите. В резултат беззащитната жертва получи тежки наранявания, включително счупена ръка. Извършителят, Светослав Стойков, е българин от ромски произход, роден в Добрич. Месеци по-късно 28-годишният нападател се сблъска челно с германското правосъдие в процес, който започна в четвъртък, 15 юни.\r\nВластите успяха да идентифицират нападателя на жената чрез записи от охранителните камери, които бяха направени публично достояние. Благодарение на германската полиция арестува тогава 27-годишния Стойков, разпознат от случаен пътник в автобус, пристигащ в Берлин от Южна Франция. Той бе заловен при пристигането си в столицата на Германия. От Прокуратурата уточниха, че нападателят не е оказал съпротива при задържането му. \r\nВ заповедта за арест на Стойков се уточняваше, че той е издирван за нанасяне на тежка телесна повреда. По-късно Прокуратурата повдигна обвинение за тежка телесна повреда, максималната присъда за която, съгласно германското законодателство, е лишаване от свобода до десет години.\r\n***", "date": "2017.12.18", "title": "България в световните медии – Банско оглави класация за най-изгодни семейни ваканции, „Турски поток“ може да премине през България, побой над осъдения в Германия Светослав Стойков (Агенция „Фокус“)"}
{"url": "http://www.focus-news.net/news/2017/12/18/2468318/afp-miliarderat-sebastian-pinera-vodi-na-prezidentskite-izbori-v-chili.html", "text": "Милиардерът Себастиан Пинера, бивш държавен глава на Чили в периода 2010-2014 г., води на втория тур на президентските избори в латиноамериканската страна, предава AFP.\r\nПо данни на електоралните власти 68-годишният консерватор събира 54% от подкрепата на гражданите. Към настоящия момент са обработени близо половината бюлетини. \r\nПинера има значителна преднина пред бившия телевизионен водещ Алехандро Гилиер. Не се привеждат данни за подкрепата, която събира независимият сенатор, подкрепен от левите.Тереза Герова", "date": "2017.12.18", "title": "AFP: Милиардерът Себастиан Пинера води на президентските избори в Чили"}
{"url": "http://www.focus-news.net/news/2017/12/18/2468319/reuters-savetat-za-sigurnost-na-oon-shte-glasuva-proektorezolyutsiya-sreshtu-reshenieto-na-donald-tramp-za-erusalim.html", "text": "Съветът за сигурност на ООН се събира на заседание в понеделник, на което ще гласува предложена от Египет проекторезолюция, в която се призовава за отхвърляне на решението на президента на САЩ Доналд Тръмп да признае Ерусалим за столица на Израел, предава Reuters.\r\nВ документа с обем от една страница, представен пред агенцията, не се споменават конкретно САЩ или Доналд Тръмп. Според източници от дипломатическите кръгове проекторезолюцията има широка подкрепа сред държавите в Съвета за сигурност на ООН и макар да е малко вероятно да бъде утвърдена, гласуването все пак ще изолира допълнително американския президент. \r\nЗа да премине, проекторезолюцията трябва да получи девет гласа „за\" и нито едно вето от петте постоянни държави-членки - САЩ, Франция, Великобритания, Русия и Китай.\r\nМисията на САЩ в ООН все още не е коментирала решението за гласуването на проекторезолюцията, която Египет представи в събота. Тереза Герова", "date": "2017.12.18", "title": "Reuters: Съветът за сигурност на ООН ще гласува проекторезолюция срещу решението на Доналд Тръмп за Ерусалим"}
{"url": "http://www.focus-news.net/news/2017/12/18/2468320/afp-pri-obraboteni-92-ot-byuletinite-sebastian-pinera-se-zavrashta-na-prezidentskiya-post-v-chili.html", "text": "Милиардерът Себастиан Пинера, бивш държавен глава на Чили в периода 2010-2014 г., се завръща на президентския пост в латиноамериканската страна. При обработени 92% от бюлетините, Пинера събира подкрепата на 55% от избирателите, упражнили правото си на глас на втория тур от президентските избори в страната, предава AFP.\r\nАлехандро Гилиер, опонентът на Пинера, призна „тежката си загуба\".Тереза Герова", "date": "2017.12.18", "title": "AFP: При обработени 92% от бюлетините: Себастиан Пинера се завръща на президентския пост в Чили"}
{"url": "http://www.focus-news.net/news/2017/12/18/2468321/bild-sebastian-kurts-ofitsialno-nay-mladiyat-pravitelstven-lider-v-evropa.html", "text": "В понеделник, 18 декември, новото коалиционно правителство на Австрия ще положи клетва, а 31-годишният Себастиан Курц (АНП), избран за канцлер на страната, ще се превърне официално в най-младия правителствен лидер в Европа, коментира германското издание BILD.\r\nОт редакцията припомнят, че в качеството си на външен министър на Австрия, Курц критикува остро германския канцлер Ангела Меркел за бежанската й политика и се противопостави на споразумението, постигнато между Брюксел и Анкара през март 2016 г. Младият лидер на Австрийската народна партия (АНП) бе сред първите в Европа, които настояха за въвеждане на горна граница и затварянето на т.нар. балкански маршрут за бежанците. \r\nНаскоро Курц заяви за BILD: „Очаквам с нетърпение да продължим да работим с германското правителство, по-специално с германския канцлер Ангела Меркел - най-вече за по-нататъшно задълбочаване на нашите отлични двустранни отношения в рамките на Европейския съюз\". Германия и Австрия са свързани в много отношения – „човешки, икономически, политически и културно\", подчерта Курц в навечерието на полагането на клетва за канцлерския пост във Виена. \r\nЗа мнозина Курц е истински политически талант. В родината му го наричат „вундервуци“. На 24-годишна възраст консервативният политик става държавен секретар, а на 27-годишна възраст - външен министър. На 30 г. той поема председателството на АНП. Само няколко месеца по-късно, едва навършил 31-години, Курц вече е канцлер. Неговата цел: „Да се установи нова политическа култура и нов политически стил\" в Австрия.Тереза Герова", "date": "2017.12.18", "title": "BILD: Себастиан Курц - официално най-младият правителствен лидер в Европа"}
{"url": "http://www.focus-news.net/news/2017/12/18/2468322/deutsche-welle-savetski-brt-80-pazyat-koledniya-bazar-v-ungarskata-stolitsa.html", "text": "В неделя по улиците на унгарската столица Будапеща се появиха съветски бронетранспортьори БТР-80, предава Deutsche Welle. \r\nПо данни на медиите, машините са забелязани в близост до традиционния коледен базар, разположен в самото сърце на унгарската столица. „Целта на тази мярка е демонстрация на сила за поддържане на усещането за сигурност сред гражданите“, бе съобщението от Министерството на външните работи на Унгария, цитирано от местните медии. \r\nМеждувременно опозиционният унгарски журналист Янош Секи определи задействаните БРТ-и като „идиотска пропаганда“ на министър-председателя Виктор Орбан. Тереза Герова", "date": "2017.12.18", "title": "Deutsche Welle: Съветски БРТ-80 пазят коледния базар в унгарската столица"}
{"url": "http://www.focus-news.net/news/2017/12/18/2468323/reuters-napadatel-prostrelya-fatalno-kmeta-na-nay-golemiya-pristanishten-grad-v-libiya.html", "text": "В късните часове на неделя нападател простреля фатално кмета на най-големия пристанищен град в Либия – Мисрата, предава Reuters, като се позовава на информация от силите за сигурност.\r\nАвтомобилът на Мохамед Ештеви е проследен след напускането на летището в града, където кметът е кацнал след посещение в Турция. Към момента не е ясно кой стои зад убийството. \r\nПрез октомври бомба избухна в сградата на градския съд, в резултат на което загинаха четирима души, а 40 други бяха ранени. Отговорност за атаката поеха джихадистите от „Ислямска държава“. \r\nЛибия, една от страните-производителки на петрол, затъна в хаос през 2011 г. след  свалянето на Муамар Кадафи. Ситуацията в Мисрата, най-големият пристанищен град в северноафриканската страна, бе относително спокойно до този момент. Тереза Герова", "date": "2017.12.18", "title": "Reuters: Нападател простреля фатално кмета на най-големия пристанищен град в Либия"}
{"url": "http://www.focus-news.net/news/2017/12/18/2468324/stuttgarter-zeitung-intsident-na-koledniya-pazar-v-shtutgart-politsiyata-arestuva-mazh-po-podozrenie-za-bomba-v-ranitsata-mu.html", "text": "Инцидент на коледния базар в столицата на федералната провинция Баден-Вюртемберг: в късните часове на неделя полицията в Щутгарт арестува 53-годишен мъж заради предполагаема бомба в раницата му, съобщава регионалният ежедневник  Stuttgarter Zeitung.\r\nГоворител на полицията разкри, че за потенциалната опасност е сигнализирала частна охранителна фирма. Именно нейни служители са задържали мъжа, след което са подали сигнал в полицията. На място е изпратен екип, който е извършил проверка на раницата, носена от мъжа. Експлозиви обаче не са намерени.  \r\nПроизшествието се е случило около 20.30 часа (местно време). Час по-късно проверката е приключила. През това време обаче правоохранителните органи са затворили част от коледния базар в града.Тереза Герова", "date": "2017.12.18", "title": "Stuttgarter Zeitung: Инцидент на коледния пазар в Щутгарт – полицията арестува мъж по подозрение за бомба в раницата му"}
{"url": "http://www.focus-news.net/news/2017/12/18/2468325/akomk-makedoniya-spored-iliyana-yotova-vsichki-koito-imat-balgarski-pasporti-v-makedoniya-sa-balgari-a-broyat-im-e-71-524-dushi.html", "text": "„Аз не гледам на вашите сънародници, които са получили български паспорт само като на хора, които имат официален документ, за мен тези, които имат български паспорт са българи. Става въпрос за хора с българско самосъзнание\". Това заяви вицепрезидентът на България Илияна Йотова в рамките на посещението си в Македония, отбелязва Ako.mk.\r\nОт 2001 г. насам в Република Македония 71 524 души са получили българско гражданство, подчерта Йотова в изявление от Скопие. \r\n„От началото на мандата на президента Румен Радев, който започна през януари тази година, 1184 македонци са получили българско гражданство\", подчерта Йотова при среща с българи, живеещи в Македония. Събитието бе организирано в сградата на посолството на България в Скопие. \r\nЙотова даде обещание, че процедурите за получаване на българско гражданство скоро ще бъде облекчени.\r\nПо време на среща с премиера Зоран Заев и председателя на парламента Талат Джафери Йотова е настояла за даването на разрешение за излъчване на български телевизионен канал, отбелязва Ako.mk.Тереза Герова", "date": "2017.12.18", "title": "Ako.mk (Македония): Според Илияна Йотова всички, които имат български паспорти в Македония, са българи – а броят им е 71 524 души"}
{"url": "http://www.focus-news.net/news/2017/12/18/2468326/uchenite-ot-ban-planirat-protesti-po-vreme-na-balgarskoto-predsedatelstvo-obzor.html", "text": "Ръководството на Общото събрание на Българската академия на науките (БАН) представи на пресконференция в неделя програмата си за протестни действия на учените по време на Българското председателство на Съвета на Европейския съюз. Проф. Бойко Георгиев, председател на оперативния щаб на протеста на БАН представи основните искания на учените. Първото искане е целево финансиране от правителството в размер на 38 млн. лв. По думите му учените искат тези средства, за да бъде изравнено възнаграждението в системата на БАН с другите системи в Министерство на образованието. Вторo искане  - от БАН настояват месечната стипендия на докторантите да бъде увеличена на 765 лв. Проф. Георгиев уточни, че следващата година стипендията е определена до 500 лв.  На трето място от Академията поискаха поощрително финансиране за институтите, които са получили добра оценка през годината от МОН за институти. Проф. Георгиев заяви, че БАН не се състои от калпаци, а от учени, които имат най-високо образование. \r\n„Ще уведомим председателите на Европейския парламент и Европейската комисия за унизителното отношение на Министерски съвет към научната общност на страната“, каза още той и допълни, че  ще бъде изпратено и писмо до комисаря по изследванията, науката и иновациите, както и че ще се сезира омбудсмана на Република България Мая Манолова. „БАН ще стартира и международна електронна петиция с молба за подкрепа от сродни организации и учени от целия свят“, поясни проф. Бойко Георгиев.  \r\nПо време на пресконференцията учените определиха субсидията като „ликвидационна“ и заявиха, че ще излязат на протест по време на европредедателството. Проф. Георгиев заяви, че протестите няма да спрат, ако правителството не промени варварското си отношение към науката и не бъдат изпълнени исканията им.\r\nПредседателят на Общото събрание на БАН проф. Евелина Славчева заяви, че на 8 януари ще се проведе ново заседание. По думите й учените не биха искали по време на председателството на страната на Съвета на ЕС да има протести, но и това не е изключено, ако другите им средства са изчерпани. Тя уточни, че за 2017 г. учените от БАН могат да се „похвалят” със средна заплата от 755 лв. – по-малко от 400 евро, по-малко с 300 лв. от средната заплата за страната и почти наполовина от средната работна заплата в София. По думите й през последните 10 г. тенденцията за изтичане на „мозъци” се е засилила, като намалява и броят на постъпващите млади учени в БАН. Проф. Славчева поясни, че  докторантите са намалели наполовина, дори напускат доценти и професори, които отиват във високотехнологични компании. По думите й отчетът на БАН тази година е бил приет без нито една забележка от депутатите, а всичко това е породило надежда, че най-после учените ще получат дължимото отношение и по-висока бюджетна субсидия за следващата година. „Тези надежди прераснаха в реални очаквания, когато Съветът на настоятелите на БАН, в който членове с право на глас са вицепремиерът Томислав Дончев и началникът на кабинета на премиера Румяна Бъчварова, излезе с единодушно решение, че екзистенц-минимумът за БАН е 98 млн. лв. на година“,  уточни тя. Проф. Славчева обяви, че напрежението в БАН  е ескалирало, тъй като  Бюджет 2018 г. е поредният шамар за учените. Тя заяви, че учените няма да търпят повече. По думите й Академията е в състояние на самопредизвикан разпад и в най-скоро време този процес ще стане необратим. Проф. Евелина Славчева допълни, че са поискали диалог с премиера, но до този момент няма получен отговор. \r\nОт БАН опровергаха и твърденията, че Академията не се е реформирала и няма проекти, от които да се повишат заплатите на учените.", "date": "2017.12.18", "title": "Учените от БАН планират протести по време на Българското председателство (ОБЗОР)"}
{"url": "http://www.focus-news.net/news/2017/12/18/2468327/kommersant-ruski-eksperti-gubyat-nadezhda-za-satrudnichestvo-sas-sasht-v-blizko-badeshte.html", "text": "Редакцията на вестник „Коммерсант“ разполага с доклад от Руския съвет по международни дела (РСМД), който ще бъде публикуван по-късно тази седмица. В него са описани основните трудности, с които Руската федерация се е сблъскала в областта на външната политика през 2017 г. и възможностите за разрешаването им през следващата, 2018 г. При това ако в случая със САЩ става дума само за „управление на противопоставянето“, то по отношение на Европейския съюз ситуацията изглежда по-добра – там експертите запазват надежда за „селективно сътрудничество“. \r\nДокладът на РСМД „Външната политика на Русия: Поглед към 2018 г.“, подготвен от работна група, оглавена от Андрей Кортунов и Иван Тимофеев, не изглежда оптимистичен. Както признават авторите на документа с обем от 19 страници, не трябва да има очаквания за подобряване на отношенията между Руската федерация и Запада през следващата година. В списъка със заплахи, с които ще се сблъска Москва, са посочени „екстериториалното използване на санкциите на САЩ против Русия и нейните чуждестранни партньори“, „намаляването на сътрудничеството между Руската федерация и САЩ в редица области\" и „засилване на мерките за възпиране от страна на Руската федерация и НАТО\". Освен това Вашингтон и неговите съюзници могат да се опитат да „размият легитимността на руската политическа система\" на фона на президентските избори, насрочени за март, смятат авторите на доклада. \r\nНай-вероятно, без разговори за „ръката на Кремъл\" няма да преминат и междинните избори за Конгреса на САЩ. Според експерти, както републиканци, така и демократи ще искат да играят тази карта.\r\nВпрочем, 2018 г. ще донесе и редица възможности. По отношение на Запада те са свързани преди всичко с ЕС. „През 2018 г. може да се оформи тенденция на санкционни режими на „различни скорости“ по отношение на Русия“, смятат авторите на доклада. Прекомерният оптимизъм обаче няма място тук: „В отношенията с ЕС, Русия ще има ограничено пространство за маневриране\", се казва в документа. Експертите се надяват, че  Брюксел и Москва може да постигнат „селективно сътрудничество\", особено ако се стигне до напредък в уреждането на ситуацията в Донбас. Друга тема за диалог с ЕС през 2018 г. ще бъде сигурността в киберпространството, отбелязват още авторите. Тереза Герова", "date": "2017.12.18", "title": "„Коммерсант“: Руски експерти губят надежда за сътрудничество със САЩ в близко бъдеще"}
{"url": "http://www.focus-news.net/news/2017/12/18/2468328/redzhep-tayip-erdogan-turtsiya-shte-prochisti-granitsata-ot-siriyski-kyurdi.html", "text": "Държавният глава на Турция Реджеп Тайип Ердоган отново разкритикува действията на подкрепяните от САЩ „Народни отряди за отбрана“ на сирийските кюрди, обещавайки, че страната му ще прочисти границата от членовете им, предава скопският телевизионен канал „Сител“.\r\n„Турция няма да позволи наличието на „гнездо на терористи“ в близост до границата“, подчерта Ердоган, като същевременно обяви и районите, които трябва да бъдат „прочистени“ – Африн, Манбидж, Тел Абиад и Камишли.Тереза Герова", "date": "2017.12.18", "title": "Реджеп Тайип Ердоган: Турция ще прочисти границата от сирийски кюрди"}
{"url": "http://www.focus-news.net/news/2017/12/18/2468329/anatoliy-antonov-poslanik-na-rusiya-v-sasht-uspeshnoto-predotvratyavane-na-teroristichniya-atentat-v-sankt-peterburg-e-primer-za-tova-koeto-mogat-da-postignat-dvete-strani-ako-rabotyat-savmestno.html", "text": "Говорейки в рамките на прием по случай 210-та годишнина от установяването на дипломатически отношения между Москва и Вашингтон, руският посланик в САЩ Анатолий Антонов подчерта, че успешното предотвратяване на терористичния атентат в Санкт Петербург благодарение на информация от ЦРУ, е пример са това какво двете държави могат да постигнат, ако работят съвместно, отбелязва вестник „Известия“.\r\n„Напълно очевидно е, че това е позитивен пример за това какво могат да постигнат нашите страни, ако работят заедно“, подчерта дипломатът. \r\nСъщевременно Антонов допълни, че честите контакти между президентите на двете страни – Владимир Путин и Доналд Тръмп, потвърждават единствено колко необходими са тези връзки – както на Москва и Вашингтон, така и с оглед на световната сигурност. \r\n„Бих искал да подчертая, че това е втори телефонен разговор между нашите лидери за миналата седмица. Тези контакти потвърждават, че нашите страни се нуждаят една от друга“, коментира посланикът. Съгласно думите му, лидерите на двете страни ще определят съвместна програма за действия с цел укрепване на международната сигурност.Тереза Герова", "date": "2017.12.18", "title": "Анатолий Антонов, посланик на Русия в САЩ: Успешното предотвратяване на терористичния атентат в Санкт Петербург е пример за това, което могат да постигнат двете страни, ако работят съвместно"}
{"url": "http://www.focus-news.net/news/2017/12/18/2468330/sport-livarpul-i-yunayted-s-pobedi-kato-gosti.html", "text": "Ливърпул победи като гост Борнемут с 4:0 в мач от 18-ия кръг на английската Висша лига. Така „червените“ записаха 11-и пореден мач без загуба във всички турнири и прекъснаха серията от два мача без победа над този съперник. Тимът на Юрген Клоп е отбелязал 27 гола в последните си 7 мача като гост. \r\nТрите точки изведоха Ливърпул на 4-то място в класирането, с 4 по-малко от Челси и с една повече от Арсенал. \r\nМанчестър Юнайтед победи с 2:1 при гостуването си на Уест Бромич и е втори с 11 точки зад Манчестър Сити и три пред Челси.\r\nВенцислав ДРАГОМАНОВ", "date": "2017.12.18", "title": "Спорт: Ливърпул и Юнайтед с победи като гости"}
{"url": "http://www.focus-news.net/news/2017/12/18/2468331/the-times-konservatorite-prizovaha-tereza-mey-da-ostane-na-posta-si-do-2021-godina.html", "text": "Консерваторите призоваха министър-председателя на Великобритания Тереза Май да не напуска поста си преди 2021 г., за да не бъде поставян под въпрос успешният завършек на преговорите за търговско споразумение между Лондон и Брюксел, пише вестник The Times.\r\nКонсервативните министри от кабинета и старшите бекбенчъри [депутат от последните редове в британския парламент – бел.р.] се опасяват, че оставка преди 2021 г. може да се окаже разрушителна за партията и ще осуети деликатните преговори за търговските отношения между Обединеното кралство и Общността, които най-вероятно ще продължат и след като Брекзит стане факт през март 2019 г. Тереза Герова", "date": "2017.12.18", "title": "The Times: Консерваторите призоваха Тереза Мей да остане на поста си до 2021 година"}
{"url": "http://www.focus-news.net/news/2017/12/18/2468332/afp-kanadskiyat-miliarder-bari-sharman-i-saprugata-mu-sa-bili-udusheni.html", "text": "Отделът за убийства на полицията в Торонто пое разследване на „подозрителните\" смъртни случаи на канадския фармацевтичен милиардер Бари Шърман и съпругата му Хъни, съобщиха правоохранителните органи, след като бе установено, че двойката е удушена, предава AFP.\r\n„Причината за смъртта на двамата е компресията на лигатурата на шията\", се казва в съобщение от правоохранителните органи, разпространено след изследване на телата на 75-годишния председател на борда на „Апотекс“ и 70-годишната му съпруга. Тереза Герова", "date": "2017.12.18", "title": "AFP: Канадският милиардер Бари Шърмън и съпругата му са били удушени"}
{"url": "http://www.focus-news.net/news/2017/12/18/2468333/the-independent-britanskite-ministri-shte-provedat-parva-sreshta-za-obsazhdane-na-badeshtata-targovska-sdelka-s-es.html", "text": "Министрите от британския кабинет ще проведат първа среща за обсъждане на търговската сделка с Европейския съюз, пише вестник The Independent във водеща статия, публикувана в понеделник, 18 декември. \r\nМинистър-председателят на Обединеното кралство Тереза Мей ще проведе разговори с министрите си, за да установи какви търговски взаимоотношения искат те страната им да има в бъдеще със страните от Общността. \r\nМей ще увери, че ще положи усилия да подпише нова сделка за свободна търговия в рамките на преходния период на Брекзит – „където е възможно“, тъй като Брюксел вече даде ясен сигнал, че подобен развой няма да е осъществим с оглед на условията, които Лондон предлага. \r\nБританският премиер ще използва изявлението си, за да внесе успокоение по въпроса за условията, които трябва да се прилагат по време на двугодишния период, в който Великобритания ще се отделя от структурите на ЕС. Обръщението й има за цел да докаже и решителността й да наложи позицията си по въпроса за търговията и имиграцията.\r\nОчаква се тя да каже, че в преходния период Великобритания възнамерява да „регистрира новопристигащи от ЕС като част от подготовка за нашата бъдеща имиграционна система\".\r\n„Ще се подготвим за нашата бъдеща независима търговска политика, като преговаряме - и където е възможно - като подписваме търговски споразумения с трети страни, които може да влязат в сила след приключването на периода\" на отделянето.Тереза Герова", "date": "2017.12.18", "title": "The Independent: Британските министри ще проведат първа среща за обсъждане на бъдещата търговска сделка с ЕС"}
{"url": "http://www.focus-news.net/news/2017/12/18/2468334/sport-rezultati-ot-poslednite-machove-v-evropeyskite-parvenstva.html", "text": "В късните мачове от европейските първенства Барселона победи Депортиво Ла Коруня с 4:0 и взе аванс от шест точки пред втория Атлетико Мадрид. На трето място е Валенсия - с пет по-малко от лидера, четвърти е Реал Мадрид с осем точки зад Барселона и мач по-малко.\r\nВ Италия Лацио завърши наравно 3:3 като гост на Аталанта в Бергамо и остана на пето място с 5 точки разлика от градския си съперник Рома.      \r\nВъв френската Лига 1 Лион победи Марсилия с 2:0 и се изравни по точки с шампиона Монако, който е втори, на девет зад лидера Пари Сен Жермен. \r\nВ Англия Ливърпул и Юнайтед постигнаха победи като гости и така Юнайтед остава на второ място с 11 точки зад Манчестър Сити и три пред Челси, докато Ливърпул вече е четвърти с 4 по-малко от Челси и с една повече от Арсенал. \r\nВенцислав ДРАГОМАНОВ", "date": "2017.12.18", "title": "Спорт: Резултати от последните мачове в европейските първенства"}
{"url": "http://www.focus-news.net/news/2017/12/18/2468335/vedomosti-v-navecherieto-na-vizitata-si-v-moskva-boris-dzhonsan-sravni-rusiya-sas-sparta.html", "text": "Министърът на външните работи на Великобритания Борис Джонсън, който в четвъртък, 21 декември, ще пристигне на посещение в Москва, сравни Русия със Спарта, пише вестник „Ведомости“.\r\nВ интервю за изданието The Sunday Times Джонсън направи историческа аналогия между Руската федерация и Древна Спарта: „Когато четях историята на Тукидид за Пелопонеската война, за мен бе очевидно, че Атина, с нейната демокрация, откритост, култура и цивилизация, е аналог на САЩ и Запада. Русия за мен е прикрита, опозиционно настроена, войнствена и антидемократична, точно като Спарта“. \r\nПървият дипломат на Лондон трябваше да посети Руската федерация на 10 април тази година, но в последния момент Джонсън отмени визитата си – първа на британски външен министър в Москва за последните пет години. Като причина той посочи събитията в Сирия, които „промениха по коренен начин ситуацията“. Става въпрос за американската  масирана атака с 59 крилати ракети „Томахоук“ по сирийската авиобаза „Аш Шайрат“ в провинция Хомс. \r\nСравнението не е коректно, заяви на свой ред говорителят на Министерството на външните работи на Руската федерация Мария Захарова, подчертавайки, че Русия никога не е била войнствена страна. Тереза Герова", "date": "2017.12.18", "title": "„Ведомости“: В навечерието на визитата си в Москва – Борис Джонсън сравни Русия със Спарта"}
{"url": "http://www.focus-news.net/news/2017/12/18/2468336/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "В понеделник, 18 декември, в Русия официално стартира кампанията за президентските избори. Съответното постановление на Съвета на федерациите, което бе единодушно одобрено в петък, бе публикувано от държавния вестник „Российская газета“, след което кампанията бе открита. \r\nПо-късно в понеделник Централната избирателна комисия ще започне обратно отброяване до деня на гласуването и ще одобри календара на кампанията. Точно след три месеца - на 18 март 2018 г. - руснаците ще гласуват за нов държавен глава на страната. \r\nПредседателят на ЦИК Елена Памфилова припомни, че през последната година в руското законодателство са внесени редица поправки, облекчаващи участието в изборите – не само на гласоподавателите, но и на наблюдателите. Преди всичко е отменено „крепостното право“ за избирателите – сега тези от тях, които нямат възможност да упражнят правото си на глас, ще могат да гласуват по мястото си на пребиваване. За тази и други въведени промени гражданите на Руската федерация ще бъдат информирани чрез видеоклипове, банери, брошури и други материали, обясняващи нюансите на кампанията.\r\nЖелания за участие в президентските избори вече са изявили 23-ма кандидати, включително настоящият държавен глава Владимир Путин.\r\n*** Говорейки в рамките на прием по случай 210-та годишнина от установяването на дипломатически отношения между Москва и Вашингтон, руският посланик в САЩ Анатолий Антонов подчерта, че успешното предотвратяване на терористичния атентат в Санкт Петербург благодарение на информация от ЦРУ, е пример са това какво двете държави могат да постигнат, ако работят съвместно, отбелязва вестник „Известия“.\r\n„Напълно очевидно е, че това е позитивен пример за това какво могат да постигнат нашите страни, ако работят заедно“, подчерта дипломатът. \r\nСъщевременно Антонов допълни, че честите контакти между президентите на двете страни – Владимир Путин и Доналд Тръмп, потвърждават единствено колко необходими са тези връзки – както на Москва и Вашингтон, така и с оглед на световната сигурност. \r\n„Бих искал да подчертая, че това е втори телефонен разговор между нашите лидери за миналата седмица. Тези контакти потвърждават, че нашите страни се нуждаят една от друга“, коментира посланикът. Съгласно думите му, лидерите на двете страни ще определят съвместна програма за действия с цел укрепване на международната сигурност.\r\n*** Редакцията на вестник „Коммерсант“ разполага с доклад от Руския съвет по международни дела (РСМД), който ще бъде публикуван по-късно тази седмица. В него са описани основните трудности, с които Руската федерация се е сблъскала в областта на външната политика през 2017 г. и възможностите за разрешаването им през следващата, 2018 г. При това ако в случая със САЩ става дума само за „управление на противопоставянето“, то по отношение на Европейския съюз ситуацията изглежда по-добра – там експертите запазват надежда за „селективно сътрудничество“. \r\nДокладът на РСМД „Външната политика на Русия: Поглед към 2018 г.“, подготвен от работна група, оглавена от Андрей Кортунов и Иван Тимофеев, не изглежда оптимистичен. Както признават авторите на документа с обем от 19 страници, не трябва да има очаквания за подобряване на отношенията между Руската федерация и Запада през следващата година. В списъка със заплахи, с които ще се сблъска Москва, са посочени „екстериториалното използване на санкциите на САЩ против Русия и нейните чуждестранни партньори“, „намаляването на сътрудничеството между Руската федерация и САЩ в редица области\" и „засилване на мерките за възпиране от страна на Руската федерация и НАТО\". Освен това Вашингтон и неговите съюзници могат да се опитат да „размият легитимността на руската политическа система\" на фона на президентските избори, насрочени за март, смятат авторите на доклада. \r\nНай-вероятно, без разговори за „ръката на Кремъл\" няма да преминат и междинните избори за Конгреса на САЩ. Според експерти, както републиканци, така и демократи ще искат да играят тази карта.\r\nВпрочем, 2018 г. ще донесе и редица възможности. По отношение на Запада те са свързани преди всичко с ЕС. „През 2018 г. може да се оформи тенденция на санкционни режими на „различни скорости“ по отношение на Русия“, смятат авторите на доклада. Прекомерният оптимизъм обаче няма място тук: „В отношенията с ЕС, Русия ще има ограничено пространство за маневриране\", се казва в документа. Експертите се надяват, че  Брюксел и Москва може да постигнат „селективно сътрудничество\", особено ако се стигне до напредък в уреждането на ситуацията в Донбас. Друга тема за диалог с ЕС през 2018 г. ще бъде сигурността в киберпространството, отбелязват още авторите.\r\n*** Министърът на външните работи на Великобритания Борис Джонсън, който в четвъртък, 21 декември, ще пристигне на посещение в Москва, сравни Русия със Спарта, пише вестник „Ведомости“.\r\nВ интервю за изданието The Sunday Times Джонсън направи историческа аналогия между Руската федерация и Древна Спарта: „Когато четях историята на Тукидид за Пелопонеската война, за мен бе очевидно, че Атина, с нейната демокрация, откритост, култура и цивилизация, е аналог на САЩ и Запада. Русия за мен е прикрита, опозиционно настроена, войнствена и антидемократична, точно като Спарта“. \r\nПървият дипломат на Лондон трябваше да посети Руската федерация на 10 април тази година, но в последния момент Джонсън отмени визитата си – първа на британски външен министър в Москва за последните пет години. Като причина той посочи събитията в Сирия, които „промениха по коренен начин ситуацията“. Става въпрос за американската  масирана атака с 59 крилати ракети „Томахоук“ по сирийската авиобаза „Аш Шайрат“ в провинция Хомс. \r\nСравнението не е коректно, заяви на свой ред говорителят на Министерството на външните работи на Руската федерация Мария Захарова, подчертавайки, че Русия никога не е била войнствена страна.\r\n***", "date": "2017.12.18", "title": "Преглед на някои от основните теми в руския печат (Агенция „Фокус“)"}
{"url": "http://www.focus-news.net/news/2017/12/18/2468337/darzhavniyat-glava-rumen-radev-zapali-osnovnata-svesht-na-praznika-hanuka-v-sofiyskata-sinagoga-obzor.html", "text": "В дните на Ханука свещниците, поставени на прозорците, не озаряват единствено еврейските домове. Тяхната светлина ни показва, че най-голямото чудо да живеем заедно в мир, взаимност и разбирателство е в ръцете ни. Това заяви президентът Румен Радев, който заедно със съпругата си Десислава Радева участва в церемонията в Централната софийска синагога за запалване на свещите на Ханука – Празника на светлината. Държавният глава запали основната свещ на Ханукалния свещник, с която се отправя послание за мир, разбирателство и успех.  Румен Радев заяви, че вярва, че само след броени дни отново заедно ще отправим молитва идващата 2018 година да донесе на нашата родина повече спокойствие и благоденствие, а на всички нас здраве, семейно щастие и уют.   \r\n„Щастливи сме с моята съпруга да бъдем тази вечер заедно с вас в Софийската синагога и заедно да отбележим Ханука. За мен е чест да запаля една от свещите в Ханукалния свещник и да продължа институционалната традиция българският държавен глава да отбележи съвместно с еврейската общност в България този красив празник на светлината“, каза още президентът и  подчерта, че българската нация умее да отбелязва съвместно празниците на всички свои общности. \r\n Румен Радев припомни, че именно нашият народ не даде своите евреи и българското чудо на спасението в мрачните дни на Втората световна война не са случайност и изрази общата скръб за онези, които са били изпратени на сигурна смърт. „Ако днес крайният национализъм и екстремистките политически разбирания се опитват да се прокраднат в нашето ежедневие, да пренапишат нашата история и да заразят с омраза децата ни, то, уверявам ви, ние ще бъдем отново заедно в борбата за доброто и справедливостта“, допълни държавният глава.", "date": "2017.12.18", "title": "Държавният глава Румен Радев запали основната свещ на празника Ханука в Софийската синагога (ОБЗОР)"}
{"url": "http://www.focus-news.net/news/2017/12/18/2468338/the-guardian-buntovnitsite-prizovaha-tereza-mey-da-sastavi-mezhdupartien-alians-za-mek-brekzit.html", "text": "„Бунтовниците“ от Консервативната партия, които постигнаха първи успех срещу кабинета в Лондон миналата седмица, настояват министър-председателя на Обединеното кралство Тереза Май да се свърже с депутатите от Лейбъристката партия и да състави междупартиен алианс за осъществяването на „мек“ Брекзит, пише вестник The Guardian.\r\nСпоред „бунтовниците“ подобен подход би позволил на премиера да отстоява по-успешно позициите на Лондон по въпроса за бъдещите отношения с Европейския съюз.\r\nMинистрите от британския кабинет ще проведат първа среща за обсъждане на търговската сделка с ЕС в понеделник, 18 декември. Премиерът на Обединеното кралство ще проведе разговори с министрите си, за да установи какви търговски взаимоотношения искат страната им да има в бъдеще със страните от Общността. Тереза Герова", "date": "2017.12.18", "title": "The Guardian: „Бунтовниците“ призоваха Тереза Мей да състави междупартиен алианс за „мек“ Брекзит"}
{"url": "http://www.focus-news.net/news/2017/12/18/2468339/faz-angela-merkel-shte-se-sreshtne-s-zhertvi-i-blizki-na-zaginalite-pri-teroristichnoto-napadenie-na-koledniya-bazar-v-berlin.html", "text": "Година след терористичното нападение на традиционния коледен базар във федералната германска столица Берлин, канцлерът на ФРГ Ангела Меркел ще се срещне с жертви и близки на загиналите, съобщава националният ежедневник Die Frankfurter Allgemeine Zeitung.\r\nСрещата е планирана за следобедните часове на понеделник, 18 декември, в сградата на Канцлерството в Берлин. \r\nВъв вторник се навършва точно година от ислямисткото нападение, извършено от тунизиеца Анис Амри. Паметта на 12-те жертви на атаката ще бъде почетена с възпоменателна церемония на площад „Брайтшайдплац“. Освен канцлера Меркел, на събитието ще присъства държавният глава на ФРГ Франк-Валтер Щайнмайер и министри от федералното правителство. Тереза Герова", "date": "2017.12.18", "title": "FAZ: Ангела Меркел ще се срещне с жертви и близки на загиналите при терористичното нападение на коледния базар в Берлин"}
{"url": "http://www.focus-news.net/news/2017/12/18/2468340/tereza-mey-kam-bryuksel-nyama-da-badem-koloniya-na-es-v-prehodniya-period-na-brekzit.html", "text": "Министър-председателят на Обединеното кралство Тереза Мей ще се опита да внесе успокоение в страната си, като я увери, че може да постигне бърз напредък към свободата от Брюксел, коментира британското издание The Daily Express.\r\nВ понеделник Мей ще се обърне към депутатите в Лондон с уверение, че стъпките за подписване на търговски споразумения с други страни и въвеждането на нова миграционна система може да започнат веднага щом Великобритания напусне структурите на Европейския съюз през март 2019 г. По този начин британският премиер ще парира страховете, че Обединеното кралство може да бъде принудено да изпадне в положение на безпомощна колония на ЕС в двугодишния преходен период. \r\nНадеждите за постигане на конкретна търговска сделка с Брюксел бяха опровергани в неделя, след като главният преговарящ на ЕС Мишел Барние отхвърли подобна възможност. \r\nБританците „трябва да се справят с последиците от собственото си решение\", заяви френският политик, подчертавайки, че преговорите за бъдещите отношения няма да започнат преди излизането на Великобритания от структурите на Общността. Лондон на свой ред очаква сделката да бъде финализирана преди изтичането на този срок. \r\nВ отговор на коментарите на Барние правителствен източник заяви: „Ние сме на най-ранен етап на следващата фаза на преговорите. Имаме дълъг път напред, но премиерът бе пределно ясна какво искаме. Тя изтъкна в речта си във Флоренция нашето желание за амбициозна и индивидуална сделка, която ще осигури просперитет и сигурност на всяка съставна част на Обединеното кралство\".\r\nВ понеделник Мей ще председателства среща на „военния й кабинет“ за Брекзит, в рамките на която ще обсъди с водещи министри следващите стъпки в преговорите с Брюксел.Тереза Герова", "date": "2017.12.18", "title": "Тереза Мей към Брюксел: Няма да бъдем колония на ЕС в преходния период на Брекзит"}
{"url": "http://www.focus-news.net/news/2017/12/18/2468341/sport-balgariya-shte-igrae-kontrola-s-egipet.html", "text": "България ще играе контрола с участника на Световното първенство Египет, потвърдиха местните медии, позовавайки се на изявление на президента на местната федерация Хани Абу-Рида. В началото на месеца стана ясно, че Българският футболен съюз води преговори със селекционера на африканския тим Ектор Купер.  \r\nДвубоят е предвиден за 27 март 2018 година. По това време \"фараоните\" ще са на подготовка в Европа и освен с родните национали ще мерят сили още с европейския шампион Португалия.  \r\nЕгипет е в група с Русия, Саудитска Арабия и Уругвай на Мондиала идното лято.\r\nВенцислав ДРАГОМАНОВ", "date": "2017.12.18", "title": "Спорт: България ще играе контрола с Египет"}
{"url": "http://www.focus-news.net/news/2017/12/18/2468342/cnn-prekasvane-na-elektrozahranvaneto-potopi-v-tamnina-nay-natovarenoto-letishte-v-sveta.html", "text": "Прекъсване на електрозахранването предизвика закъснение или отменяне на стотици полети на международното летище Хартсфийлд-Джаксън в Атланта, щата Джорджия - най-натовареното летище в света, предава новинарският телевизионен канал CNN.\r\nХиляди пасажери бяха принудени да прекарат часове в самолетите и терминалите, след като проблемът с мрежата доведе до хаос в изпълнението на полетите. Прекъсването на тока засегна всички летищни операции. Очаква се подаването на ток да бъде възстановено до полунощ (местно време).\r\nСъгласно наличната към момента информация, спирането на електрозахранването е предизвикано от пожар в подземно съоръжение, поясни кметът на Атланта Касим Рийд. \r\n„Разбира се, разбираме, че прекъсването на тока е довело до чувство на неудовлетвореност и гняв, прави се всичко възможно, за да може хората да се върнат у дома си\", увери Рийд, добавяйки, че причината за пожара е все още неизвестна.\r\nАтланта е сърцето на американската система за въздушен транспорт, а прекъсването доведе до закъснения и отмяна на полети не само на летище Хартсфийлд-Джаксън, но и в цялата страна.Тереза Герова", "date": "2017.12.18", "title": "CNN: Прекъсване на електрозахранването потопи в тъмнина най-натовареното летище в света"}
{"url": "http://www.focus-news.net/news/2017/12/18/2468343/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "„Бунтовниците“ от Консервативната партия, които постигнаха първи успех срещу кабинета в Лондон миналата седмица, настояват министър-председателя на Обединеното кралство Тереза Май да се свърже с депутатите от Лейбъристката партия и да състави междупартиен алианс за осъществяването на „мек“ Брекзит, пише вестник The Guardian.\r\nСпоред „бунтовниците“ подобен подход би позволил на премиера да отстоява по-успешно позициите на Лондон по въпроса за бъдещите отношения с Европейския съюз.\r\nMинистрите от британския кабинет ще проведат първа среща за обсъждане на търговската сделка с ЕС в понеделник, 18 декември. Премиерът на Обединеното кралство ще проведе разговори с министрите си, за да установи какви търговски взаимоотношения искат страната им да има в бъдеще със страните от Общността.\r\n*** Консерваторите призоваха министър-председателя на Великобритания Тереза Май да не напуска поста си преди 2021 г., за да не бъде поставян под въпрос успешният завършек на преговорите за търговско споразумение между Лондон и Брюксел, пише вестник The Times.\r\nКонсервативните министри от кабинета и старшите бекбенчъри [депутат от последните редове в британския парламент – бел.р.] се опасяват, че оставка преди 2021 г. може да се окаже разрушителна за партията и ще осуети деликатните преговори за търговските отношения между Обединеното кралство и Общността, които най-вероятно ще продължат и след като Брекзит стане факт през март 2019 г.\r\n*** Министрите от британския кабинет ще проведат първа среща за обсъждане на търговската сделка с Европейския съюз, пише вестник The Independent във водеща статия, публикувана в понеделник, 18 декември. \r\nМинистър-председателят на Обединеното кралство Тереза Мей ще проведе разговори с министрите си, за да установи какви търговски взаимоотношения искат те страната им да има в бъдеще със страните от Общността. \r\nМей ще увери, че ще положи усилия да подпише нова сделка за свободна търговия в рамките на преходния период на Брекзит – „където е възможно“, тъй като Брюксел вече даде ясен сигнал, че подобен развой няма да е осъществим с оглед на условията, които Лондон предлага. \r\nБританският премиер ще използва изявлението си, за да внесе успокоение по въпроса за условията, които трябва да се прилагат по време на двугодишния период, в който Великобритания ще се отделя от структурите на ЕС. Обръщението й има за цел да докаже и решителността й да наложи позицията си по въпроса за търговията и имиграцията.\r\nОчаква се тя да каже, че в преходния период Великобритания възнамерява да „регистрира новопристигащи от ЕС като част от подготовка за нашата бъдеща имиграционна система\".\r\n„Ще се подготвим за нашата бъдеща независима търговска политика, като преговаряме - и където е възможно - като подписваме търговски споразумения с трети страни, които може да влязат в сила след приключването на периода\" на отделянето.\r\n*** Министър-председателят на Обединеното кралство Тереза Мей ще се опита да внесе успокоение в страната си, като я увери, че може да постигне бърз напредък към свободата от Брюксел, коментира британското издание The Daily Express.\r\nВ понеделник Мей ще се обърне към депутатите в Лондон с уверение, че стъпките за подписване на търговски споразумения с други страни и въвеждането на нова миграционна система може да започнат веднага щом Великобритания напусне структурите на Европейския съюз през март 2019 г. По този начин британският премиер ще парира страховете, че Обединеното кралство може да бъде принудено да изпадне в положение на безпомощна колония на ЕС в двугодишния преходен период. \r\nНадеждите за постигане на конкретна търговска сделка с Брюксел бяха опровергани в неделя, след като главният преговарящ на ЕС Мишел Барние отхвърли подобна възможност. \r\nБританците „трябва да се справят с последиците от собственото си решение\", заяви френският политик, подчертавайки, че преговорите за бъдещите отношения няма да започнат преди излизането на Великобритания от структурите на Общността. Лондон на свой ред очаква сделката да бъде финализирана преди изтичането на този срок. \r\nВ отговор на коментарите на Барние правителствен източник заяви: „Ние сме на най-ранен етап на следващата фаза на преговорите. Имаме дълъг път напред, но премиерът бе пределно ясна какво искаме. Тя изтъкна в речта си във Флоренция нашето желание за амбициозна и индивидуална сделка, която ще осигури просперитет и сигурност на всяка съставна част на Обединеното кралство\".\r\nВ понеделник Мей ще председателства среща на „военния й кабинет“ за Брекзит, в рамките на която ще обсъди с водещи министри следващите стъпки в преговорите с Брюксел.\r\n***", "date": "2017.12.18", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2017/12/18/2468344/ria-novosti-nay-malko-27-dushi-sa-zaginali-pri-tropicheska-burya-na-filipinite.html", "text": "Най-малко 27 души са загинали, а други 24 са в неизвестност след тропическата буря, която връхлетя Филипините и предизвика наводнения и свлачища, предава руската информационна агенция РИА Новости, като се позовава на данни от Philippine News Agency.\r\nЛошото време нанесе сериозни щети на инфраструктурата на остров Билиран. В един от градовете на острова са разрушени две училищни сгради. Някои населени места остават изолирани от света, след като бурята разруши редица мостове. \r\nПовече от 11 хил. души са блокирани по летищата на страната заради лошото време. Очаква се в понеделник държавният глава Родриго Дутерте да посети най-тежко засегнатите райони. Тереза Герова", "date": "2017.12.18", "title": "РИА Новости: Най-малко 27 души са загинали при тропическа буря на Филипините"}
{"url": "http://www.focus-news.net/news/2017/12/18/2468345/the-jerusalem-post-izraelskite-vvs-sa-porazili-pozitsii-na-hamas-v-ivitsata-gaza-v-otgovor-na-raketen-obstrel.html", "text": "Израелските отбранителни сили (ИОС) потвърдиха, че ВВС на страната са нанесли удари по позиции на „Хамас“ в Ивицата Газа, след като в ранните часове на понеделник от територията е изстреляна трета ракета срещу територията на страната им, съобщава вестник The Jerusalem Post.\r\nГоворител на армията уточни, че ракетата не е достигнала израелска територия, но в отговор ВВС са унищожили тренировъчен лагер на „Хамас“.\r\nВ късните часове на неделя две ракети, изстреляни от Ивицата Газа, нанесоха щети на жилище в района на падането на снарядите..Тереза Герова", "date": "2017.12.18", "title": "The Jerusalem Post: Израелските ВВС са поразили позиции на „Хамас“ в Ивицата Газа в отговор на ракетен обстрел"}
{"url": "http://www.focus-news.net/news/2017/12/18/2468346/sofiya-obraboteni-sa-patishtata-v-rayonite-vitosha-i-pancharevo-i-kam-bistritsa-i-kokalyane-opesachen-e-uchastakat-dragalevtsi-aleko-v-gotovnost-sa-98-snegopochistvashti-mashini.html", "text": "През нощта в София са обработени със смеси срещу заледяване общински пътища в районите Витоша и Панчарево. Това съобщиха от пресцентъра на Столична община. Обработени са и пътищата към Бистрица и Кокаляне. Опесъчаване е извършено в планината Витоша по пътя Драгалевци – Алеко. В готовност са 98 снегопочистващи машини. \r\nКъм момента градския транспорт се движи нормално по обичайните си маршрути.", "date": "2017.12.18", "title": "София: Обработени са пътищата в районите Витоша и Панчарево и към Бистрица и Кокаляне, опесъчен е участъкът Драгалевци – Алеко, в готовност са 98 снегопочистващи машини"}
{"url": "http://www.focus-news.net/news/2017/12/18/2468347/anadolu-agency-zadarzhanite-v-gartsiya-levi-ekstremisti-sa-planirali-pokushenie-sreshtu-redzhep-tayip-erdogan.html", "text": "По данни на вестник To Vima деветимата леви екстремисти, които бяха задържани от гръцките власти в навечерието на визитата на Реджеп Тайип Ердоган в страната, са планирали покушение срещу турския президент, предава Anadolu Agency.\r\nПозовавайки се на източници за сигурност, гръцкият всекидневник  съобщава, че деветимата предполагаеми членове на турската крайноляво революционна организация DHKP-C, които понастоящем остават в ареста, са планирали убийството на Ердоган. Разследването на гръцката полиция е показало, че деветимата са щели да изполват ръчни гранати и бутилки със запалителна течност за покушението. \r\nВ терористичния план Ердоган е бил споменаван с кодово име „Скорпион\", пише вестникът. Предполага се, че групата е планирала да атакува конвоя на турския президент от три страни. \r\nЕрдоган направи историческо посещение в Гърция в периода 7-8 декември – първото по рода си на турски президент за последните 65 г. Агенция „Фокус“ припомня:\r\nВ навечерието на визитата на държавния глава на Турция Реджеп Тайип Ердоган, гръцките сили за сигурност проведоха операция, в рамките на която бяха задържани деветима души за предполагаеми връзки с лява групировка, забранена от властите в Анкара. \r\nСъгласно разпространената информация, гръцката полиция е щурмувала няколко апартамента в Атина, в които са открити материали за направата на бомба. Полицията откри буркани, съдържащи неопределен експлозивен материал, и кабели, които да бъдат използвани за свързване с детонатори и преносими компютри. Полицейски служител потвърди, че властите проверяват връзките на задържаните с DHKP/C, лява групировка, обвинена за серия атаки и самоубийствени атентати, извършени в Турция в периода след 1990 г.Тереза Герова", "date": "2017.12.18", "title": "Anadolu Agency: Задържаните в Гърция леви екстремисти са планирали покушение срещу Реджеп Тайип Ердоган"}
{"url": "http://www.focus-news.net/news/2017/12/18/2468348/pregled-na-mezhdunarodnite-novini-do-6-chasa-agentsiya-fokus.html", "text": "Съветът за сигурност на ООН се събира на заседание в понеделник, на което ще гласува предложена от Египет проекторезолюция, в която се призовава за отхвърляне на решението на президента на САЩ Доналд Тръмп да признае Ерусалим за столица на Израел.\r\nВ документа с обем от една страница, представен пред агенцията, не се споменават конкретно САЩ или Доналд Тръмп. Според източници от дипломатическите кръгове проекторезолюцията има широка подкрепа сред държавите в Съвета за сигурност на ООН и макар да е малко вероятно да бъде утвърдена, гласуването все пак ще изолира допълнително американския президент. \r\nЗа да премине, проекторезолюцията трябва да получи девет гласа „за\" и нито едно вето от петте постоянни държави-членки - САЩ, Франция, Великобритания, Русия и Китай.\r\nМисията на САЩ в ООН все още не е коментирала решението за гласуването на проекторезолюцията, която Египет представи в събота.\r\n*** В понеделник, 18 декември, в Русия официално стартира кампанията за президентските избори. Съответното постановление на Съвета на федерациите, което бе единодушно одобрено в петък, бе публикувано от държавния вестник, след което кампанията бе открита. \r\nПо-късно в понеделник Централната избирателна комисия ще започне обратно отброяване до деня на гласуването и ще одобри календара на кампанията. Точно след три месеца - на 18 март 2018 г. - руснаците ще гласуват за нов държавен глава на страната. \r\nПредседателят на ЦИК Елена Памфилова припомни, че през последната година в руското законодателство са внесени редица поправки, облекчаващи участието в изборите – не само на гласоподавателите, но и на наблюдателите. Преди всичко е отменено „крепостното право“ за избирателите – сега тези от тях, които нямат възможност да упражнят правото си на глас, ще могат да гласуват по мястото си на пребиваване. За тази и други въведени промени гражданите на Руската федерация ще бъдат информирани чрез видеоклипове, банери, брошури и други материали, обясняващи нюансите на кампанията.\r\nЖелания за участие в президентските избори вече са изявили 23-ма кандидати, включително настоящият държавен глава Владимир Путин.\r\n*** Министрите от британския кабинет ще проведат първа среща за обсъждане на търговската сделка с Европейския съюз. Министър-председателят на Обединеното кралство Тереза Мей ще проведе разговори с министрите си, за да установи какви търговски взаимоотношения искат те страната им да има в бъдеще със страните от Общността. \r\nМей ще увери, че ще положи усилия да подпише нова сделка за свободна търговия в рамките на преходния период на Брекзит – „където е възможно“, тъй като Брюксел вече даде ясен сигнал, че подобен развой няма да е осъществим с оглед на условията, които Лондон предлага. \r\nБританският премиер ще използва изявлението си, за да внесе успокоение по въпроса за условията, които трябва да се прилагат по време на двугодишния период, в който Великобритания ще се отделя от структурите на ЕС. Обръщението й има за цел да докаже и решителността й да наложи позицията си по въпроса за търговията и имиграцията.\r\nОчаква се тя да каже, че в преходния период Великобритания възнамерява да „регистрира новопристигащи от ЕС като част от подготовка за нашата бъдеща имиграционна система\".\r\n„Ще се подготвим за нашата бъдеща независима търговска политика, като преговаряме - и където е възможно - като подписваме търговски споразумения с трети страни, които може да влязат в сила след приключването на периода\" на отделянето.\r\n*** Година след терористичното нападение на традиционния коледен базар във федералната германска столица Берлин, канцлерът на ФРГ Ангела Меркел ще се срещне с жертви и близки на загиналите.\r\nСрещата е планирана за следобедните часове на понеделник, 18 декември, в сградата на Канцлерството в Берлин. \r\nВъв вторник се навършва точно година от ислямисткото нападение, извършено от тунизиеца Анис Амри. Паметта на 12-те жертви на атаката ще бъде почетена с възпоменателна церемония на площад „Брайтшайдплац“. Освен канцлера Меркел, на събитието ще присъства държавният глава на ФРГ Франк-Валтер Щайнмайер и министри от федералното правителство.\r\n*** Прекъсване на електрозахранването предизвика закъснение или отменяне на стотици полети на международното летище Хартсфийлд-Джаксън в Атланта, щата Джорджия - най-натовареното летище в света.\r\nХиляди пасажери бяха принудени да прекарат часове в самолетите и терминалите, след като проблемът с мрежата доведе до хаос в изпълнението на полетите. Прекъсването на тока засегна всички летищни операции. Очаква се подаването на ток да бъде възстановено до полунощ (местно време).\r\nСъгласно наличната към момента информация, спирането на електрозахранването е предизвикано от пожар в подземно съоръжение, поясни кметът на Атланта Касим Рийд. \r\n„Разбира се, разбираме, че прекъсването на тока е довело до чувство на неудовлетвореност и гняв, прави се всичко възможно, за да може хората да се върнат у дома си\", увери Рийд, добавяйки, че причината за пожара е все още неизвестна.\r\nАтланта е сърцето на американската система за въздушен транспорт, а прекъсването доведе до закъснения и отмяна на полети не само на летище Хартсфийлд-Джаксън, но и в цялата страна.\r\n*** Инцидент на коледния базар в столицата на федералната провинция Баден-Вюртемберг: в късните часове на неделя полицията в Щутгарт арестува 53-годишен мъж заради предполагаема бомба в раницата му.\r\nГоворител на полицията разкри, че за потенциалната опасност е сигнализирала частна охранителна фирма. Именно нейни служители са задържали мъжа, след което са подали сигнал в полицията. На място е изпратен екип, който е извършил проверка на раницата, носена от мъжа. Експлозиви обаче не са намерени.  \r\nПроизшествието се е случило около 20.30 часа (местно време). Час по-късно проверката е приключила. През това време обаче правоохранителните органи са затворили част от коледния базар в града.\r\n*** В понеделник, 18 декември, новото коалиционно правителство на Австрия ще положи клетва, а 31-годишният Себастиан Курц (АНП), избран за канцлер на страната, ще се превърне официално в най-младия правителствен лидер в Европа.\r\nОт редакцията припомнят, че в качеството си на външен министър на Австрия, Курц критикува остро германския канцлер Ангела Меркел за бежанската й политика и се противопостави на споразумението, постигнато между Брюксел и Анкара през март 2016 г. Младият лидер на Австрийската народна партия (АНП) бе сред първите в Европа, които настояха за въвеждане на горна граница и затварянето на т.нар. балкански маршрут за бежанците. \r\nНаскоро Курц заяви за BILD: „Очаквам с нетърпение да продължим да работим с германското правителство, по-специално с германския канцлер Ангела Меркел - най-вече за по-нататъшно задълбочаване на нашите отлични двустранни отношения в рамките на Европейския съюз\". Германия и Австрия са свързани в много отношения – „човешки, икономически, политически и културно\", подчерта Курц в навечерието на полагането на клетва за канцлерския пост във Виена. \r\nЗа мнозина Курц е истински политически талант. В родината му го наричат „вундервуци“. На 24-годишна възраст консервативният политик става държавен секретар, а на 27-годишна възраст - външен министър. На 30 г. той поема председателството на АНП. Само няколко месеца по-късно, едва навършил 31-години, Курц вече е канцлер. Неговата цел: „Да се установи нова политическа култура и нов политически стил\" в Австрия.\r\n*** Милиардерът Себастиан Пинера, бивш държавен глава на Чили в периода 2010-2014 г., се завръща на президентския пост в латиноамериканската страна. При обработени 92% от бюлетините, Пинера събира подкрепата на 55% от избирателите, упражнили правото си на глас на втория тур от президентските избори в страната. Алехандро Гилиер, опонентът на Пинера, призна „тежката си загуба\".\r\n*** Държавният глава на САЩ Доналд Тръмп заяви, че няма намерения да уволнява Робърт Мюлер, след като преходният му екип заяви, че специалният прокурор е получил незаконно десетки хиляди имейли за разследването на руски намеса в президентските избори от 2016 г.\r\nНа въпрос дали има намерение да отстрани Мюлер, Тръмп заяви пред репортери: \"Не, не нямам\".\r\nРепубликанците оспориха безпристрастността на Мюлер и настояха нов независим прокурор, който да води разследването. Това на свой ред доведе до спекулации, че администрацията във Вашингтон може да уволни Мюлер.\r\n*** Експлозията на спирка на градската железница в свободния ханзейски град Хамбург не се разследва като терористична атака. Това заяви говорител на полицията.\r\nХамбургската полиция публикува първата официална информация в социалната мрежа „Туитър“. Правоохранителните органи съобщават за „малка детонация на платформата на станцията „Федел“, предизвикана от предполагаем пиротехнически обект\". Полицията има „насоки за заподозряно лице\". \r\nСъгласно представената от властите информация, взривът е предизвикан от фишеци. Към настояващия момент експертите продължават с огледа на мястото на произшествието.\r\nИнцидентът се е случил около 17.35 часа (местно време). Произшествието е предизвикало паника сред присъстващите на спирката, но не се съобщава за пострадали. Нанесени са щети единствено на линията на железницата.\r\nЗадействана е операция по залавянето на отговорния. Разследването е поето от Федералната криминална служба.\r\n***", "date": "2017.12.18", "title": "Преглед на международните новини до 6 часа (Агенция „Фокус“)"}
{"url": "http://www.focus-news.net/news/2017/12/18/2468349/voa-donald-tramp-shte-predstavi-nova-strategiya-za-natsionalna-sigurnost-na-sasht.html", "text": "В понеделник, 18 декември, държавният глава на САЩ Доналд Тръмп ще представи новата  стратегия за национална сигурност на страната, припомня радио Voice of America. Като основна цел в нея ще бъде заложена защитата на световния ред, създаден след Втората световна война, въпреки опитите за разрушаването му от страна на Русия и Китай.\r\nСъветникът по националната сигурност в Белия дом генерал Хърбърт Реймънд Макмастър, наричан за по-кратко Ейч Ар, поясни по-рано, че новата стратегия ще разчита на „мир чрез сила“. Въпреки опасенията, че предизборният лозунг на Доналд Тръмп „Америка на първо място“ ще доведе до дистанциране на САЩ от световната сцена, Макмастър увери, че в новата стратегия е заложено тъкмо обратното. Документът ще докаже, че САЩ са готови да действат с още по-голяма решителност, допълни американският генерал. \r\nАдминистрацията на Тръмп работи от няколко месеца за разработването на новата стратегия. Окончателният вариант на документа ще бъде базиран върху четири основни принципа: защита на националната сигурност, развитие на американската икономика, увеличаване на военния капацитет и разширяване на влиянието на САЩ.\r\nМакмастър открои Русия като съществена заплаха за САЩ заради т.нар. ново поколение кибернетични атаки, визирайки скандала около предполагаемата намеса на Москва в предизборната кампания от 2016 г. \r\nСъветникът по националната сигурност разкритикува също и Китай заради „икономическа агресия\", която демонстрира. По отношение на Иран Макмастър обеща нови мерки, които ще блокират всички опити на Техеран за развитие на ядрено оръжие. В новата национална стратегия ще бъде подчертана и постоянната заплаха от терористични организации, допълва медията..Тереза Герова", "date": "2017.12.18", "title": "VOA: Доналд Тръмп ще представи нова стратегия за национална сигурност на САЩ"}
{"url": "http://www.focus-news.net/news/2017/12/18/2468350/reuters-chetirima-dushi-sa-zaginali-pri-napadenie-sreshtu-konvoy-na-svetovnata-programa-po-prehranata-na-oon-v-nigeriya.html", "text": "Четирима души са загинали при нападение срещу конвой на Световната програма по прехраната на ООН в Североизточна Нигерия, предава Reuters. \r\n„СПП може да потвърди, че конвой, ескортиран от нигерийските военни, е станал обект на нападение от въоръжени групировки на 35 км югозападно от Нгала, щата Борно. Четирима души, включително водачът на камион, нает от СПП, и негов помощник, са убити при инцидента“, се казва в изявлението на СПП. \r\nАтаката, извършена през почивните дни, е последната по рода си в региона, в който вече девета година бушува конфликтът с терористичната групировка „Боко Харам“. \r\nАтаките срещу хуманитарните служители са относително редки, в сравнение с нападенията срещу военни и цивилни граждани в североизточната част на Нигерия.Тереза Герова", "date": "2017.12.18", "title": "Reuters: Четирима души са загинали при нападение срещу конвой на Световната програма по прехраната на ООН в Нигерия"}
{"url": "http://www.focus-news.net/news/2017/12/18/2468351/die-welt-v-turtsiya-zapochva-protsesat-sreshtu-germanskiya-zhurnalist-mesale-tolu.html", "text": "Повече от седем месеца след ареста й, в Турция започва процесът срещу германският журналист и преводач Месале Толу, припомня националният ежедневник Die Welt.\r\nПреди началото на съдебния процес в Истанбул, баща й Али Риза Толу изрази надежда, че дъщеря му ще бъде освободена от досъдебното задържане заради лекото „затопляне“ в двустранните отношения между Берлин и Анкара. „Убеден съм, че дъщеря ми ще бъде освободена този път\", сподели Али Реза Толу пред германските медии. \r\nОчаква се на делото в Истанбул да присъства също дипломатическия представител на ФРГ в Турция – Мартин Ердман. Като наблюдатели в съдебната зала ще присъстват също Хайке Хенсел, вицепредседател на парламентарната фракция на партията „Левица“, а същи и разследващият журналист Гюнтер Валраф. Агенция \"Фокус\" припомня:\r\nСтартът на съдебния процес срещу германския журналист и преводач Месале Толу бе обявен на 11 октомври. Тя е обвинена в терористична пропаганда и членство в терористична организация. Обвиняеми по делото са още 17 души.\r\nАдвокатът на подсъдимата поясни, че ако бъде призната за виновна, 33-годишната Толу ще бъде изправена пред присъда от 20 г. лишаване от свобода. \r\nТолу работеше в лявата информационна агенция Etha, закрита с правителствен декрет. Спецчасти на турската полиция я задържаха на 30 април, след като нахлуха в жилището й. Толу има двойно гражданство – турско и германско. Тереза Герова", "date": "2017.12.18", "title": "Die Welt: В Турция започва процесът срещу германския журналист Месале Толу"}
{"url": "http://www.focus-news.net/news/2017/12/18/2468352/focus-germanskata-politsiya-prodalzhava-izdirvaneto-na-mazha-zadeystval-eksploziv-na-spirka-na-zheleznitsata-v-hamburg.html", "text": "В ранните часове на понеделник германската полиция все още издирва мъжа, задействал експлозив на една от спирките на железницата в свободния ханзейски град Хамбург, съобщава изданието Focus.\r\nХамбургската полиция потвърди в съобщение, че на мястото на произшествието са открити винтове. До този момент обаче остава неясно дали те са свързани с „пиротехническото изделие\", което е взривено. \r\nЕксплозията не се разследва като терористична атака. Правоохранителните органи съобщават за „малка детонация на платформата на станцията „Федел“, предизвикана от предполагаем пиротехнически обект\". \r\nИнцидентът се случи около 17.35 часа (местно време) в неделя. Произшествието е предизвикало паника сред присъстващите на спирката, но не се съобщава за пострадали. Нанесени са щети единствено на линията на железницата.\r\nРазследването е поето от Федералната криминална служба. Тереза Герова", "date": "2017.12.18", "title": "Focus: Германската полиция продължава издирването на мъжа, задействал експлозив на спирка на железницата в Хамбург"}
{"url": "http://www.focus-news.net/news/2017/12/18/2468353/aktualna-patna-patna-obstanovka.html", "text": "Температурите са в интервала от –5° до +6°. Това съобщиха от пресцентъра на  Агенция „Пътна инфраструктура”. Времето над страната е облачно. Слаб вятър духа в областите Добрич, Сливен, Кюстендил, Видин, Плевен, Разград, Шумен, Смолян и Пловдив. Дъжд вали в областите Пловдив, Ямбол, В.Търново и Перник. Слаб сняг вали в област Русе и в районите на Тутракан, Дулово и Средище/обл.Силистра/, Исперих/обл.Разград/, Трън/обл.Перник/, Вълчетрън, Деков, Любеново и Муселиево/обл.Плевен/.\r\nПътните настилки в страната са мокри, а по усойните и планински райони – частично  заснежени, заледени и обработени.\r\nОграничения за товарни автомобили:\r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:\r\n- целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n-\tАвтомагистралите; \r\n-\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n-\tпът I-1 Благоевград-ГКПП „Кулата“;\r\n-\tпът I-4 п. в. „Коритна“-Велико Търново-Шумен;\r\n-\tпът I-5 Русе-Велико Търново;\r\n-\tпът I-8 ГКПП „Калотина“-София;\r\n-\tпът I-9 Варна-Бургас;\r\n-\tпът II-18 Околовръстен път София;\r\n-\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.\r\nСЪСТОЯНИЕ НА АВТОМАГИСТРАЛИТЕ:\r\nАМ „Тракия“: област Бургас: от км 324+000 до км 359+000 в участъка „Карнобат-Ветрен” ще се извършват ремонтни дейности на асфалтовата настилка.Движението се регулира от пътни знаци.Срок до 18.12.2017 г.\r\nАМ „Хемус“: област Шумен: Временно движението по АМ Хемус при км 347+100 и в двете посоки се осъществява в една лента, поради катастрофирал тежкотоварен автомобил. Ограничени за ползване в двете посоки са изпреварващите ленти. Пътна полиция регулира движението.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.\r\nВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ:\r\nПроходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Републиката“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Превала” - забранено движението на МПС  над 12 т с ремаркета и полуремаркета;\r\n- „Предел” - забранен за МПС над 12 т;\r\n- „Троянски” - забранен за МПС над 12 т;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т; \r\n- „Петрохан” - забранен за МПС над 12 т;\r\n- „Твърдишки” - забранен за МПС над 10 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.\r\nСъстояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; \r\nот км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок до 13.09.2018 г.; \r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nобласт Кърджали: Черноочене-Кърджали – ограничено движението на МПС над 15 т.\r\nОбходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково-ГКПП Маказа – ограничено движението на МПС над 3,5 т;\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:\r\nОбласт Перник: Движение в една лента от км 78+500 до км 79+500, поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 25.12.2017 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; \r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево“-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 31.12.2017 г. \r\nСЪСТОЯНИЕ НА РЕПУБЛИКАНСКАТА ПЪТНА МРЕЖА:\r\nРемонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма ограничения.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 20.12.2017 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 20.12.2017 г; \r\nПът III-992: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 20.12.2017 г.\r\nОПУ-Варна:\r\nВременно са въведени следните ограничения за движение на МПС: няма ограничения.\r\nОПУ-Велико Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 20.12.2017 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът ІІІ-504: Движението по път ІІІ-504 Самоводене – Ресен в участъка от км 1+845 до км 5+925 е ограничено поради ремонтни дейности . \r\nОбходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница - с. Ресен и обратно. Срок до 05.01.2018 г.;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок целогодишно.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 20.12.2017 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 29.12.2017 г.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът III-101: Движението път III-101 Враца – Криводол в участъка от край гр. Враца до път Обход Враца от км 0+948 до км 3+415 е ограничено за МПС поради ремонт на асфалтовата настилка. Участъка е сигнализиран с пътни знаци и табели.\r\nОбходен Маршрут: път III-101 – път Обход Враца – път II-15 – бул. „България“ – път III-101. Срок до 18.12.2017 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2017 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 20.12.2017 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 03.01.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 20.12.2017 г.\r\nОПУ-Ловеч: \r\nВременно са въведени следните ограничения за движение на МПС: \r\nПът III-358: Движението по път III-358 Шипково - Рибарица от км 13+100 до 32+800 е ограничено за МПС над 12 т, поради снегопочистване. Срок до 20.12.2017 г.\r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 05.01.2018 г.; \r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 09.01.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 20.12.2017 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nОПУ-Пловдив: \r\nВременно са въведени следните ограничения за движение на МПС:\r\nПът II-64: Движението по път II-64 Карлово – Баня е ограничено поради ремонтни дейности на асфалтовата настилка. \r\nОбходен маршрут: за посока София: гр. Баня – с. Марино поле – гр. Карлово и път I-6 Карлово – София; за посока Бургас: гр. Баня – с. Васил Левски и път I-6 Карлово – Бургас. Срок до 22.12.2017 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 20.12.2017 г. \r\nПът III-5802: Движението по път III-5802 Тополово – Леново – Поройна в участъка от край с. Поройна до кръстовище с път III-667 от км 19+287 до км 19+495 е ограничено за всички МПС. Срок до 20.12.2017 г. \r\nПът III-8611: Движението по път III-8611 Белица-Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 20.12.2017 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+ се ограничава за всички МПС за целия зимен период. \r\nОбходен маршрут: гр. Борово – път І-5 /Русе- В.Търново/ - кръгово кръстовище гр.Бяла и обратно. Срок до 31.03.2018 г.\r\nОПУ-Силистра:\r\nВременно са въведени следните ограничения за движение на МПС: няма ограничения.\r\nОПУ-Сливен:\r\nВременно са въведени следните ограничения за движение на МПС: няма ограничения.\r\nОПУ-Смолян:\r\nВременно са въведени следните ограничения за движение на МПС: \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 03.01.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. \r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 в с. Скобелево е ограничено поради аварирал р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът III-5005: Движението по път III-5005 връх Шипка – връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 20.12.2017 г.\r\nОПУ-Шумен:\r\nВременно са въведени следните ограничения за движение на МПС: \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2017 г.\r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2017.12.18", "title": "Актуална пътна пътна обстановка"}
{"url": "http://www.focus-news.net/news/2017/12/18/2468354/predstoyashti-sabitiya-v-stranata-za-18-dekemvri-agentsiya-fokus.html", "text": "***\r\nОт 11.00 часа на „Дондуков“ 2 президентът Румен Радев ще бъде домакин на Седмата годишна среща на олимпийските отбори по природни науки. \r\n***\r\nОт 11.00 часа министърът за Българското председателство на Съвета на ЕС 2018 Лиляна Павлова и министърът на културата Боил Банов ще покажат на журналисти ремонтираните зали на Националния дворец на културата (НДК), в които ще се провеждат събитията и срещите от календара на Българското председателството. \r\n***\r\nОт 10.00 часа на пл. „Първи май“ 7,  ДКЦ – Божурище, министърът на здравеопазването Кирил Ананиев ще открие филиал на ЦСМП - София в град Божурище.\r\n***\r\nОт 09.30 часа ще се проведе заседание на Пленума на Висшия съдебен съвет. \r\n***\r\nОт 10.00 часа в голяма конферентна зала на УНСС ще се състои кръгла маса на тема „Териториално сътрудничество в Черноморския регион“. \r\n***\r\nОт 10.00 часа  в „А hub\" ще се състои пресконференция, на която ще бъде представена кампанията „Да си пожелаеш за Коледа…“.\r\n***\r\nОт 10.00 часа 19 състав на Софийски градски съд ще заседава по делото срещу Димитър А. и Методи П. (чл. 304 б, ал. 1 от НК ).\r\n***\r\nОт 10.00 часа в зала – партер в „Перформ Бизнес Център“  ще се състои пресконференция на тема „За какво настоява платформата „Български манифест за Европа“ пред правителството на България, относно правата на българските граждани след Брекзит“. От 11.00 часа на същото място, ще се проведе и първата от поредица кръгли маси на платформата „Български манифест за Европа“ на тема  „Голямата България“. \r\n***\r\nОт 11.00 часа в зала 15 „Тържествена“ в Съдебната палата, Борислав Сарафов ще встъпи в длъжност Директор на Национална следствена служба и заместник на главния прокурор по разследването. \r\n***\r\nОт 11.00 часа в БСК ще се проведе пресконференция на тема „2017 г. през погледа на бизнеса“. \r\n***\r\nОт 11.00 часа в Националния пресклуб на БТА ще се състои встъпителна пресконференция по проект „Провеждане на обучения на служители от централната администрация за придобиване на ключови умения и компетентности в контекста на ЕС“.\r\n***\r\nОт 12.00 часа в Националния пресклуб на БТА, Национална асоциация за приемна грижа /НАПГ/ ще даде пресконференция на тема „На кого пречи приемната грижа? Открито за приемната грижа, „децата касички”, „мащехите на заплата” и обществената отговорност за децата в риск“.\r\n***\r\nОт 14.30 в Посолството на Русия в България ще се състои тържествено откриване на изложба „Русия през очите на българите“.\r\n***\r\nОт 18.00 часа в Мраморно фоайе на Столична библиотека ще бъде представена стихосбирката „Неделен човек“ от Георги Константинов. \r\n***\r\nОт 09.30 часа в зала 1 на Районен съд – Асеновград ще се гледа делото срещу 11-те подсъдими за нападението над млади спортисти при язовир „40-те извора“ в Асеновград. Делото е насрочено за три поредни дни, 18 – 20 декември, по общия ред ред.\r\n***\r\nОт 17.30 часа в Градската библиотека „Паисий Хилендарски“ ще се проведе празничен концерт на Центъра за подкрепа и личностно развитие „Васил Левски” и ФА „Капитан Петко войвода” по случай 173 г. от рождението на капитан Петко войвода. Събитието е част от коледно-новогодишната програма на Община Асеновград. \r\n***\r\nОт 18.00 часа в читалище „Св. преп. Паисий Хилендарски“ ще се състои Коледна наздравица със самодейците от читалището. Събитието е част от коледно-новогодишната програма на Община Асеновград. \r\n***\r\nВ 18.00 часа в камерната зала на читалище „Родолюбие“ ще започне Коледно тържество на балет „Терпсихора” и класа по пиано на Васка Владимирова. Събитието е част от коледно-новогодишната програма на Община Асеновград. \r\n***\r\nОт 19.00 часа в ресторант „Tasty“ ще се проведе Коледен младежки бал под егидата на кмета на община Асеновград д-р Емил Караиванов. Събитието е част от коледно-новогодишната програма на Общината. \r\n***\r\nОт 11.00 часа в Заседателната зала на Община Банско, ще се проведе информационна среща с представителите на вътрешните министерства на България, Гърция и Румъния във връзка с започването на туристическия сезон.\r\n***\r\nОт 17.30 часа в Регионален исторически музей – Благоевград ще се проведе коледен концерт на школата по китара. \r\n***\r\nОт 18.00 часа в Младежки дом ще се състои клавирен концерт на възпитаници от класа по пиано. \r\n***\r\nОт 18.00 часа в Градска художествена галерия ще се проведе коледен концерт на Камерна опера.\r\n***\r\nОт 09.00 часа в хотел РИУ Правец ще бъде открит научен семинар \"Обучение за надзор на болестите по дивеча – ролята на ловците\".\r\n***\r\nОт 10.00 часа в РИУ Правец, председателят на СОС Елен Герджиков и кметът на София Йорданка Фандъкова ще открият семинар на тема „Проект за бюджет на Столична община за 2018 година“.\r\n***\r\nОт 11.00 часа в сградата на Областна администрация Бургас ще се състои церемония по награждаване на победителите в конкурса „В очакване на Коледа  2017г“.\r\n***\r\nОт 11.30 часа в офиса на ПП ГЕРБ на ул. „Конт Андрованти\" 5, народният представител Ивелина Василева ще има приемен ден за граждани. \r\n***\r\nОт 10.00 до 12.00 часа в клуба на ПП ГЕРБ на ул. „Г. Бенковски” №1, приемен ден за граждани ще има народният представител Владимир Вълев. \r\n*** \r\nОт 10.30 часа на ул. „Народни будители“ 5, ет.2, Фондация „Владиславово\" ще даде пресконференция във връзка с отчитане на напредъка по дейностите  на проект „Активни в труда на територията на община Варна“.\r\n***\r\nОт 14.00 часа в залата на Общинския драматичен театър кметът на Община Видин Огнян Ценков и директорът на театъра Ирина Флорова-Капелова ще дадат съвместна пресконференция във връзка с отпуснатите от правителството средства в размер на 2 милиона лв. за консервация, реставрация и експониране на театралната сграда.\r\n*** \r\nОт 10.00 часа във Фоайе на РБ „П. Р. Славейков“ ще бъде открита Коледна изложба на „Клуб по битова култура“ при НЧ „Надежда 1869”.\r\n*** \r\nОт 10.30 часа в ДГ „Пролет” ще се проведе съвместна инициатива на НЧ „Надежда 1869“ и Младежки дом „Деца четат на деца”. \r\n*** \r\nОт 11.00 часа в пресклуба на БТА ще се проведе пресконференция на БСП на народните представители и общинските съветници от Общински съвет -  Велико Търново.   \r\n*** \r\nОт 11.30 до 13.00 часа в голяма зала на Община Велико Търново ще се проведе Коледен благотворителен концерт на ОУ „Бачо Киро“.\r\n*** \r\nОт 12.30 часа в ОУ „ Христо Ботев” ще се проведе разговор на тема „Коледа”. \r\n*** \r\nОт 13.45 часа в Хуманитарна гимназия и Старопрестолна гимназия по икономика ще се проведе разговор на тема „Коледни обичаи”. \r\n*** \r\nОт 15.00 часа във фоайето на етаж 2 в сградата на Община Велико Търново ще бъде открита изложба „От Коледа до Васильовден“. \r\n*** \r\nОт 18.00 часа в голяма зала на Община Велико Търново ще се състои Коледен концерт на ТД „Трапезица – 1902“.\r\n***\r\nОт 14.00 часа в Заседателната зала на Областна администрация – Враца Областният съвет по условия на труд ще връчи приза „Работодател на 2017\" за инвестиции и безопасни условия на труд в предприятията в областта. \r\n*** \r\nОт 16.00 часа в Камерна зала на НЧ „Съединение-1888“  в село Драганово\tще се проведе инициативата „Филмова Коледа“ - прожекция на коледни филми.\r\n*** \r\nОт 18.00 часа в Зала 1 на Общината ще се състои благотворителен концерт на СУ „Вичо Грънчаров“ в подкрепа на Пеньо Пенев, с участието на: Мажоретен състав, Балет „Грация“, Балет „Калина“, Преслава Георгиева, Вокални групи при СУ „Вичо Грънчаров“, Група за народни танци, „Ксани денс“ и КСА „Акро Нова“. \r\n*** \r\nОт 18.30 часа в НЧ „Напредък-1869“ ще се състои Коледен концерт с участието на ФА „Сидер войвода“, ТФС „Балканика”, ДТФС „Приключенци“ при НЧ „Напредък-1869”.\r\n***\r\nОт 10.30 часа в малката заседателна зала на Община Добрич ще се състои брифинг във връзка с връчената награда на кмета Йордан Йорданов „Най-добър социален партньор за 2017 г.“ от Синдиката на българските учители. \r\n***\r\nОт 17.30 часа в Народно читалище „Йордан Йовков-1870 г.“ –  Арт галерия ще се проведе Коледна изложба на Школа по изобразително изкуство при Народно читалище „Йордан Йовков-1870 г.“ с ръководител Румяна Димитрова.\r\n***\r\nОт 19.00 часа в Концертна зала „Добрич“ ще се състои концерт „От висините идвам“.\r\n***\r\nОт 14.30 часа в спортната зала в града ще се състои церемония по награждаване на „Спортист на годината“. \r\n***\r\nНародният представител от ГЕРБ-Добрич и областен координатор на партията вицеадмирал Пламен Манушев ще проведе срещи с жители на община Каварна. В 10.30 часа ще започне срещата в село Свети Никола. 11.30 е началният час на приемния ден в село Българево, а от 12.30 часа – в град Каварна.\r\n***\r\nВ 17.30 часа в камерната зала на читалище „Васил Левски“ ще се открие Коледна изложба на школата по изобразително изкуство „Карловски Арт колорит“. Събитието е част от коледно-новогодишната програма на Община Карлово.\r\n***\r\nОт 09.30 часа в офиса на ПП ГЕРБ в града на ул. „Екзарх Йосиф\" 15 А, народният представител Димитър Гечев ще има приемен ден за граждани. \r\n***\r\nОт 11.00 часа в кабинета на Ивета Боянова – Директор на дирекция „Местни приходи и такси“ (ул. „Райко Даскалов\" №4, ет. 2) ще се проведе пресконференция.\r\n***\r\nОт 12.30 часа в Регионалния пресклуб на БТА ще се състои пресконференция на АБВ, в която ще участват Румен Петков и Цветан Антов. \r\n***\r\nОт 09.00 часа в сградата на Общинския съвет ще се проведе редовна сесия  на общинските съветници. \r\n***\r\nОт 10.00 часа в зала 1 на Пловдивския апелативен съд ще се гледа дело, образувано по  жалби на частните обвинители и подсъдимия Борислав С. срещу присъда на Окръжен съд – Пловдив, с която е признат за виновен в причиняване на смърт по непредпазливост при управление на МПС. \r\n***\r\nОт 13.30 часа в зала 10 на Пловдивския окръжен съд ще се гледа делото срещу Тодор Т., обвинен в причиняване на смърт по непредпазливост и три средни телесни повреди при управление на МПС. \r\n***\r\nОт 13.30 часа в зала 3 на Пловдивския районен съд ще се гледа делото срещу Васил С., обвинен в причиняване на лека телесна повреда на медицинска сестра в УМБАЛ „Свети Георги“ при и по повод изпълнение на службата й.\r\n***\r\nОт 15.00 часа в заседателната зала на административната сграда на район „Южен“ ще се проведе заключителната пресконференция по проекта  „Независим живот“.\r\n***\r\nОт 14.00 часа Пленарна зала на Община Русе, ще се проведе традиционния Коледен концерт за възрастните хора, организиран от Българска асоциация на пенсионерите – Русе.\r\n***\r\nОт 18.00 часа в зала „Княз Александър I“ на Историческия музей ще бъде представено второто, актуализирано и разширено издание на книгата „Дунав – реката на Европа“ на проф. д-р Васил Дойков и инж. Николай Генчев.\r\n*** \r\nОт 10.00 до 11.00 часа, в салона на ПБНЧ „Еленка и Кирил Д. Аврамови 1856“ ще бъде представено Коледно представление на Държавен куклен театър Габрово „Няколко часа до Коледа“.\r\n*** \r\nОт 11.30 часа, в Детски отдел на Градска библиотека ще се състои Празнична програма „Зимна вечер губер бял размята“ с участието на учениците от II „в“ клас на СУ „Николай Катранов“. \r\n***\r\nОт 17.30 часа в Зала 1 на Община Свищов ще се състои публично обсъждане за бъдещото предназначение на терена на бившите казарми.\r\n*** \r\nОт 18.30 часа в салона на Читалището ще се състои концерт на „Капански ансамбъл“ – Разград.\r\n***\r\nОт 17.30 часа в заседателната зала на община Смолян, кметът на Общината Николай Мелемов ще представи отчета за първата половина от настоящия управленския мандат.\r\n***\r\nОт 09.00 часа в зала „П.Р. Славейков“ ще се проведе заседание на Общински съвет Стара Загора. \r\n***\r\nОт 18.30 часа в залата на Оперния театър, Община Стара Загора ще закрие официално кампанията „Стара Загора - Европейски град на спорта 2017“.\r\n***\r\nОт 19.00 часа в НЧ „Климент Охридски – 1860“ ще се проведе Коледен концерт на балетна школа „Терпсихора“.\r\n***\r\nОт 19.00 часа в Драматичен театър „Гео Милев“ ще бъде представен моноспектакъла „Пилето, което казва КУ“ от Александър Урумов.", "date": "2017.12.18", "title": "Предстоящи събития в страната за 18 декември (Агенция „Фокус“)"}
{"url": "http://www.focus-news.net/news/2017/12/18/2468355/predstoyashti-mezhdunarodni-sabitiya-za-18-dekemvri-agentsiya-fokus.html", "text": "Доналд Тръмп ще представи нова стратегия за национална сигурност на САЩ.\r\n*** Британските министри ще проведат първа среща за обсъждане на бъдещата търговска сделка с ЕС.\r\n*** Съветът за сигурност ще гласува проекторезолюция за отхвърлянето на решението на САЩ за Ерусалим.\r\n*** Канцлерът Ангела Меркел ще се срещне със семействата на жертвите от миналогодишния терористичен атентат, които я обвиняваха, че пренебрегва техните нужди и опасения.\r\n*** Новото австрийско коалиционно правителство между Австрийската народна партия и „Партия на свободата на Австрия“ ще положи клетва пред президента Александър ван дер Белен. \r\n*** Вицепремиерът на Испания ще прочете доклад пред Сената относно ситуацията в Каталуния, дни преди насрочения за 21 декември предсрочен вот в областта.\r\n*** Проследяване на ситуацията, след като палестинците призоваха за протести, дни преди визитата на американския вицепрезидент Майк Пенс в Ерусалим в сряда.\r\n***", "date": "2017.12.18", "title": "Предстоящи международни събития за 18 декември (Агенция „Фокус“)"}
{"url": "http://www.focus-news.net/news/2017/12/18/2468356/nimh-maksimalnite-temperaturi-shte-sa-mezhdu-1-i-6.html", "text": "Днес облачността ще е значителна и главно в югозападната половина от страната ще вали сняг, в югоизточните райони - дъжд. Ще духа слаб, в Източна България до умерен северен вятър. Максималните температури ще са между 1° и 6°, за София около 2°. Това съобщи за Агенция \"Фокус\" дежурният синоптик Георги Цеков  от Националния институт по метеорология и хидрология (НИМХ) към Българската академия на науките (БАН).  По Черноморието облачността ще е значителна. Слаби валежи от дъжд ще има на места по южното крайбрежие. Ще духа до умерен вятър от север-северозапад, който постепенно ще се ориентира от север-североизток. Максималните температури ще са 4-6°. Температурата на морската вода е 10-11°. Вълнението на морето ще е около 2 бала.\r\nВ планините ще бъде предимно облачно с валежи от сняг. Ще духа слаб, по най-високите части – умерен вятър от юг-югозапад. Максималната температура на 1200 метра ще е около 0°, на 2000 метра – около минус 5°.", "date": "2017.12.18", "title": "НИМХ: Максималните температури ще са между 1° и 6°"}
{"url": "http://www.focus-news.net/news/2017/12/18/2468357/gd-granichna-politsiya-intenziven-e-trafikat-na-gkpp-kapitan-andreevo-lesovo-i-kulata.html", "text": "Интензивен е трафикът на ГКПП \"Капитан Андреево\", \"Лесово\" и \"Кулата\". Това съобщиха от пресцентъра на Главна дирекция \"Гранична полиция\". Информацията за трафика по границата е към 06.00 ч. На българо-гръцката граница  на ГКПП \"Кулата\" трафикът е интензивен на изход за товарни автомобили. На българо-турската граница трафикът е интензивен на ГКПП \"Капитан Андреево\" и ГКПП \"Лесово\" на изход за товарни автомобили.\r\nОт 11 декември 2017 г. на ГКПП \"Кулата\", поради ремонтни дейности, гръцките власти са затворили за движение крайно дясно трасе за товарни автомобили за излизане от Република България. Ремонтът ще продължи няколко дни.", "date": "2017.12.18", "title": "ГД \"Гранична полиция\": Интензивен е трафикът на ГКПП \"Капитан Андреево\", \"Лесово\" и \"Кулата\""}
{"url": "http://www.focus-news.net/news/2017/12/18/2468358/prezidentat-rumen-radev-shte-bade-domakin-na-sedmata-godishna-sreshta-na-olimpiyskite-otbori-po-prirodni-nauki.html", "text": "От 11.00 часа на „Дондуков“ 2 президентът Румен Радев ще бъде домакин на Седмата годишна среща на олимпийските отбори по природни науки. Това съобщиха от прессекретариата на държавния глава.", "date": "2017.12.18", "title": "Президентът Румен Радев ще бъде домакин на Седмата годишна среща на олимпийските отбори по природни науки"}
{"url": "http://www.focus-news.net/news/2017/12/18/2468359/heuteat-novoto-pravitelstvo-na-avstriya-shte-polozhi-kletva.html", "text": "В понеделник, 18 декември, новото черно-синьо правителство на Австрийската народна партия (АНП) на Себастиан Курц и „Партия на свободата на Австрия“ на Хайнц-Карл Щрахе ще положи клетва, припомня Heute.at.\r\nДва месеца след парламентарните избори в Австрия, консервативната АНП постигна съгласие с популистката „Партия на свободата на Австрия“ за съставянето на коалиционно правителство. За успешното финализиране на междупартийните разговори в късните часове на петък информира председателят на АНП и действащ министър на външните работи Себастиан Курц, който получи мандат за формиране на правителството, и лидерът на на „Партия на свободата на Австрия“ – Хайнц-Кристиан Щрахе. \r\nВ часовете преди обед в събота двамата политици информираха държавния глава на страната Александер Ван Дер Белен за успешното приключване на преговорите за съставяне на управляваща коалиция във Виена. Разговорът при закрити врати бе проведен в двореца Хофбург в часовете преди обед в събота. След това австрийският президент обяви, че ще пристъпи към разговори с политиците, предложени за министерските постове. „След това няма да има никакви пречки за съставяне на правителството още следващата седмица“, подчерта Ван Дер Белен. \r\nЦеремонията по полагането на клетва на Себастиан Курц като нов канцлер на Австрия ще се състои още в понеделник. Тя вероятно ще се проведе на фона на протест, организиран от противници на „Партия на свободата на Австрия“, които не одобряват новото правителство на страната.\r\nИзборите за долната камара на парламента в Австрия бяха проведени на 15 октомври. Като първа политическа сила след гласуването се открои АНП, която събра подкрепата на 31,5% от избирателите. Втора остана Социалдемократическата партия на Австрия с 26,9%, а трета – дясната популистка „Партия на свободата на Австрия“. За нея гласуваха 26% от австрийците. \r\nПреговорите за съставяне на коалиция между АНП на Себастиан Курц и „Партията на свободата на Австрия“ на Хайнц-Кристиан Щрахе започнаха десетина дни след предсрочните парламентарни избори в Австрия.Тереза Герова", "date": "2017.12.18", "title": "Heute.at: Новото правителство на Австрия ще положи клетва"}
{"url": "http://www.focus-news.net/news/2017/12/18/2468360/ministrite-lilyana-pavlova-i-boil-banov-shte-pokazhat-remontiranite-zali-na-natsionalniya-dvorets-na-kulturata.html", "text": "Министърът за Българското председателство на Съвета на ЕС 2018 Лиляна Павлова и министърът на културата Боил Банов ще покажат на журналисти ремонтираните зали на Националния дворец на културата (НДК), в които ще се провеждат събитията и срещите от календара на Българското председателството. Това съобщиха от пресцентъра на Министерство за Българското председателство на Съвета на Европейския съюз 2018. Съвместната обиколката на Лиляна Павлова и Боил Банов с журналистите ще състои от 11.00 часа.", "date": "2017.12.18", "title": "Министрите Лиляна Павлова и Боил Банов ще покажат ремонтираните зали на Националния дворец на културата"}
{"url": "http://www.focus-news.net/news/2017/12/18/2468361/ministar-temenuzhka-petkova-shte-uchastva-v-redovno-zasedanie-na-saveta-na-es-chast-energetika.html", "text": "Министърът на енергетиката Теменужка Петкова ще участва във формално  заседание на Съвет „Транспорт, телекомуникации и енергетика“, част „Енергетика“ в Брюксел, Кралство Белгия. Това съобщиха от пресцентъра на Министерството на енергетиката. Заседанието ще се проведе днес. Предвижда се да се обсъдят регламентът за управление на Енергийния съюз, директивата относно енергията от възобновяеми източници, регламентът и директивата за електроенергията. В рамките на заседанието министър Петкова ще представи приоритетите на страната ни в областта на енергетиката по време на предстоящото Българско председателство на Съвета на ЕС.", "date": "2017.12.18", "title": "Министър Теменужка Петкова ще участва в редовно заседание на Съвета на ЕС, част „Енергетика“"}
{"url": "http://www.focus-news.net/news/2017/12/18/2468362/dobrich-narodniyat-predstavitel-ot-gerb-plamen-manushev-shte-provede-priemen-den-v-kavarna.html", "text": "Народният представител от ГЕРБ-Добрич и областен координатор на партията вицеадмирал Пламен Манушев ще проведе в понеделник срещи с жители на община Каварна. Това съобщиха от пресцентъра на ПП ГЕРБ.\r\nВ тях ще участват представители на областното ръководство на ГЕРБ, общинският председател в Каварна Росен Димов и общински съветници. \r\nВ 10.30 часа ще започне срещата в село Свети Никола. 11.30 е началният час на приемния ден в село Българево, а от 12.30 часа – в град Каварна.", "date": "2017.12.18", "title": "Добрич: Народният представител от ГЕРБ Пламен Манушев ще проведе приемен ден в Каварна"}
{"url": "http://www.focus-news.net/news/2017/12/18/2468363/sofiya-vavezhda-se-organizatsiya-na-dvizhenieto-vav-vrazka-s-kontsert-na-bnt.html", "text": "Въвежда се организация на движението във връзка с концерт на БНТ. Това съобщиха от пресцентъра на Столична община. \r\nОт 12.00 часа до 19.30 часа се забраняват престоят и паркирането на пътни превозни средства извън местата в режим „служебен абонамент“  на ул. „Иван Вазов“ между ул. „Георги Бенковски“ и ул. „Кузман Шапкарев“. Промяната в организацията на движение се налага във връзка с провеждане на концерта „Надиграй ме на Нова година“.", "date": "2017.12.18", "title": "София: Въвежда се организация на движението във връзка с концерт на БНТ"}
{"url": "http://www.focus-news.net/news/2017/12/18/2468364/pazardzhik-deputatat-ot-gerb-dimitar-gechev-shte-provede-priemna-v-grada.html", "text": "Депутатът от ГЕРБ Димитър Гечев с приемна в Пазарджик на 18 декември\r\nНародният представител от ГЕРБ-Пазарджик Димитър Гечев организира приемен ден за жителите на областния град от 9:30 часа, в офиса на ГЕРБ в Пазарджик, който се намира на ул. \"Екзарх Йосиф\" 15 А, ет. 2 . Това съобщиха от пресцентъра на ПП ГЕРБ. \r\nПредварителни записвания могат да се правят на стационарен телефон с номер  034/443828.", "date": "2017.12.18", "title": "Пазарджик: Депутатът от ГЕРБ Димитър Гечев ще проведе приемна в града"}
{"url": "http://www.focus-news.net/news/2017/12/18/2468365/novata-strategiya-za-natsionalna-sigurnost-na-sasht-kitay-e-obyaven-za-konkurent.html", "text": "Държавният глава на САЩ Доналд Тръмп ще обяви нова стратегия за националната сигурност, в която ще бъде подчертано, че Китай е възприеман от Вашингтон като конкурент, предава Reuters. \r\nТръмп отправи похвали към китайския президент Си Дзинпин, но същевременно настоя Пекин да увеличи натиска върху Северна Корея заради ядрената програма на изолираната комунистическа страна, и да промени търговските си практики.\r\nСтратегията за национална сигурност, която трябва да бъде представена в реч на Тръмп, не трябва да се разглежда като опит за сдържане на Китай, а по-скоро като ясен поглед върху предизвикателствата, които страната поставя, поясниха представители на Вашингтон. \r\nНовата стратегия, която все още е в процес на подготовка, може да доведе до отмяната на декларацията на бившия президент Барак Обама от 2016 г., която определи изменението на климата като заплаха за сигурността.\r\nТръмп ще изложи външнополитическите си приоритети и ще потвърди ангажимента си към политиката „Америка на първо място\", като подчертае необходимостта от развитието на американската армия, противопоставянето на ислямистките бойци и пренареждането на търговските отношения, за да бъдат САЩ по-конкурентни на световния пазар.Тереза Герова", "date": "2017.12.18", "title": "Новата стратегия за национална сигурност на САЩ: Китай е обявен за конкурент"}
{"url": "http://www.focus-news.net/news/2017/12/18/2468366/sofiya-vremenno-se-zabranyava-vlizaneto-na-patni-prevozni-sredstva-v-dvete-posoki-po-ul-kozloduy.html", "text": "Временно се забранява влизането на пътни превозни средства в двете посоки по ул. „Козлодуй”, съобщиха от пресцентъра на Столична община. Забранява се влизането на пътни превозни средства в двете посоки по ул. „Козлодуй” между ул. „Кръстец” и ул. „Братя Миладинови” както следва \r\n- от 13.00 часа до 18.00 часа на 18 декември;\r\n- от 13.00 часа до 18.00 часа на 21 декември;\r\n- от 08.00 часа до 16.00 часа на 17 януари. \r\nПромяната в организацията на движение се налага във връзка със строителни дейности на жилищна сграда на ул. „Козлодуй“ 60.", "date": "2017.12.18", "title": "София: Временно се забранява влизането на пътни превозни средства в двете посоки по ул. „Козлодуй”"}
{"url": "http://www.focus-news.net/news/2017/12/18/2468367/kragla-masa-na-tema-teritorialno-satrudnichestvo-v-chernomorskiya-region-shte-se-provede-v-unss.html", "text": "Кръгла маса на тема „Териториално сътрудничество в Черноморския регион” ще се проведе от 10.00 часа в голямата конферентна зала на Университета за национално и световно стопанство, съобщиха от висшето учебно заведение. Въпросите, които ще бъдат обсъждани, са обособени в тематичните направления: „Черноморският регион – мост за сътрудничество между евроатлантическата и азиатската икономическа общност”, „Детерминанти на регионалните отношения и сътрудничество в Организацията за черноморско икономическо сътрудничество”, „Свързаността на националните пазари в региона на черноморското сътрудничеството”, „Проблеми на стратегическата сигурност в Черноморския регион и приносът на България” и „Програми за транснационално сътрудничество в Черноморския регион: приоритети и реални възможности”.", "date": "2017.12.18", "title": "Кръгла маса на тема „Териториално сътрудничество в Черноморския регион” ще се проведе в УНСС"}
{"url": "http://www.focus-news.net/news/2017/12/18/2468368/stara-zagora-obshtinata-shte-obyavi-sportiste-na-godinata.html", "text": "Община Стара Загора ще закрие официално кампанията „Стара Загора - Европейски град на спорта 2017“ в залата на Оперния театър. От 18.30 часа ще бъде направена презентация на проведените през годината по-големи спортни прояви, както и събитията за популяризиране на спорта, най-вече сред децата и подрастващите, включени в кампанията. Това съобщиха от пресцентъра на Общината.\r\nНа сцената ще бъдат поканени всички герои на книгата „Шампионите разказват“ за нейната премиера пред публиката. Тържествената вечер ще завърши с представянето на церемонията за избор на „Спортист на годината 2017“. Проявата ще бъде открита и всеки, който желае, може да присъства в залата на Държавната опера в Стара Загора.\r\nПред публиката ще бъдат представени финалните 10 най-добри и 10 най-перспективни състезатели на Стара Загора за 2017 година. Номинациите са на съответните клубове, а комисия оформи десятките с претенденти за приза „Най-добър спортист на 2017 година“. В комисията, под председателството на ресорния зам.-кмет Красимира Чахова, влизат председателят на ПК по спорт и младежки дейности в Общинския съвет Николай Диков, журналистите Георги Геренов, Христо Вълков и Стефан Стефанов, както и експерти от Община Стара Загора.\r\nЩе бъдат раздадени награди за именити спортисти, навършили юбилейни годишнини през 2017 година. Тази година това са именитият бивш състезател по борба Станчо Колев - 80 години и алпинистът Костас Канидис, който навърши  60 г. Награди ще има и в категория за ветерани, спортисти с увреждания и преподаватели по физическа култура. Останалите категории са „Треньор на годината“ и „Отбор на годината“. \r\nПрез 2017 г. Община Стара Загора отдели специално внимание на спорта за всички, като организира и партнира на множество инициативи, които популяризират активния начин на живот, особено сред младежите. През годината бяха открити 3 нови спортни зали - за спортни танци, по художествена гимнастика и боксова зала. \r\nБеше реконструиран и модернизиран покритият общински плувен басейн в Стара Загора. През годината бяха ремонтирани физкултурните салони на три училища – XIII ОУ \"Св.Паисий Хилендарски\", ОУ \"Георги Райчев“ и СУ „М. Горки“, а до края на годината ще бъде завършен салонът на Търговска гимназия \"Княз Симеон Търновски\". На 17 декември приключи полагането на новата подова настилка на Спортна зала „Иван Вазов“. Там от 19 до 23 декември градът ще приеме състезанията за „Купа България“ от волейболния шампионат за жени.\r\nЗа трети път тази година в Стара Загора се проведе и Европейска седмица на спорта #BeActive, а едно от лицата на седмицата бе многократната шампионка и медалистка в леката атлетика от Световни и Европейски първенства за ветерани Красимира Чахова, ресорен зам.-кмет на града.\r\nСпортният календар на Община Стара Загора за 2017 година отчита над 175 спортни събития и дейности, които насърчават активното спортуване и здравословния начин на живот сред всички възрастови групи. До момента в спортните събития са се включили повече от 25 000 активни участници, които са били наблюдавани и подкрепяни от повече от 140 000 души. Най-малкият участник в спортна инициатива е Стефан Драгнев, на 2 г. 7 м. от Стара Загора, който участва във велопохода, организиран в рамките на Седмицата на мобилността, а най-възрастната участничка е на 90 години и е активен участник в заниманията по гимнастика на открито.", "date": "2017.12.18", "title": "Стара Загора: Общината ще обяви спортисте на годината"}
{"url": "http://www.focus-news.net/news/2017/12/18/2468369/sofiya-vavezhda-se-organizatsiya-na-dvizhenieto-po-ul-doyran.html", "text": "Въвежда се организация на движението по ул. “Дойран“. Това съобщиха от пресцентъра на Столична община.  \r\nДо 18 юни 2018 г. се забранява влизането на пътни превозни средства по дясната пътна лента от източната страна на пътното платно на ул.“Дойран“ в участъка от ул.“Нишава“ до ул.“Кюстендил“ и по дясната пътна лента от южната страна на пътното платно на ул.“Кюстендил“ в участъка от ул.“Дойран“ до средата на тролейбусната спирка с код 1935 „ул. Дойран“, която ще се измести с 30 м напред. Това се въвежда във връзка с изграждане на тунела на метрото.", "date": "2017.12.18", "title": "София: Въвежда се организация на движението по ул. “Дойран“"}
{"url": "http://www.focus-news.net/news/2017/12/18/2468370/pregled-na-nyakoi-ot-osnovnite-temi-v-germanskiya-pechat-agentsiya-fokus.html", "text": "Година след терористичното нападение на традиционния коледен базар във федералната германска столица Берлин, канцлерът на ФРГ Ангела Меркел ще се срещне с жертви и близки на загиналите, съобщава националният ежедневник Die Frankfurter Allgemeine Zeitung.\r\nСрещата е планирана за следобедните часове на понеделник, 18 декември, в сградата на Канцлерството в Берлин. \r\nВъв вторник се навършва точно година от ислямисткото нападение, извършено от тунизиеца Анис Амри. Паметта на 12-те жертви на атаката ще бъде почетена с възпоменателна церемония на площад „Брайтшайдплац“. Освен канцлера Меркел, на събитието ще присъства държавният глава на ФРГ Франк-Валтер Щайнмайер и министри от федералното правителство.\r\n*** В ранните часове на понеделник германската полиция все още издирва мъжа, задействал експлозив на една от спирките на железницата в свободния ханзейски град Хамбург, съобщава изданието Focus.\r\nХамбургската полиция потвърди в съобщение, че на мястото на произшествието са открити винтове. До този момент обаче остава неясно дали те са свързани с „пиротехническото изделие\", което е взривено. \r\nЕксплозията не се разследва като терористична атака. Правоохранителните органи съобщават за „малка детонация на платформата на станцията „Федел“, предизвикана от предполагаем пиротехнически обект\". \r\nИнцидентът се случи около 17.35 часа (местно време) в неделя. Произшествието е предизвикало паника сред присъстващите на спирката, но не се съобщава за пострадали. Нанесени са щети единствено на линията на железницата.\r\nРазследването е поето от Федералната криминална служба.\r\n*** Повече от седем месеца след ареста й, в Турция започва процесът срещу германският журналист и преводач Месале Толу, припомня националният ежедневник Die Welt.\r\nПреди началото на съдебния процес в Истанбул, баща й Али Риза Толу изрази надежда, че дъщеря му ще бъде освободена от досъдебното задържане заради лекото „затопляне“ в двустранните отношения между Берлин и Анкара. „Убеден съм, че дъщеря ми ще бъде освободена този път\", сподели Али Реза Толу пред германските медии. \r\nОчаква се на делото в Истанбул да присъства също дипломатическия представител на ФРГ в Турция – Мартин Ердман. Като наблюдатели в съдебната зала ще присъстват също Хайке Хенсел, вицепредседател на парламентарната фракция на партията „Левица“, а същи и разследващият журналист Гюнтер Валраф. \r\nСтартът на съдебния процес срещу германския журналист и преводач Месале Толу бе обявен на 11 октомври. Тя е обвинена в терористична пропаганда и членство в терористична организация. Обвиняеми по делото са още 17 души.\r\nАдвокатът на подсъдимата поясни, че ако бъде призната за виновна, 33-годишната Толу ще бъде изправена пред присъда от 20 г. лишаване от свобода. \r\nТолу работеше в лявата информационна агенция Etha, закрита с правителствен декрет. Спецчасти на турската полиция я задържаха на 30 април, след като нахлуха в жилището й. Толу има двойно гражданство – турско и германско.\r\n*** Инцидент на коледния базар в столицата на федералната провинция Баден-Вюртемберг: в късните часове на неделя полицията в Щутгарт арестува 53-годишен мъж заради предполагаема бомба в раницата му, съобщава регионалният ежедневник  Stuttgarter Zeitung.\r\nГоворител на полицията разкри, че за потенциалната опасност е сигнализирала частна охранителна фирма. Именно нейни служители са задържали мъжа, след което са подали сигнал в полицията. На място е изпратен екип, който е извършил проверка на раницата, носена от мъжа. Експлозиви обаче не са намерени.  \r\nПроизшествието се е случило около 20.30 часа (местно време). Час по-късно проверката е приключила. През това време обаче правоохранителните органи са затворили част от коледния базар в града.\r\n*** В понеделник, 18 декември, новото коалиционно правителство на Австрия ще положи клетва, а 31-годишният Себастиан Курц (АНП), избран за канцлер на страната, ще се превърне официално в най-младия правителствен лидер в Европа, коментира германското издание BILD.\r\nОт редакцията припомнят, че в качеството си на външен министър на Австрия, Курц критикува остро германския канцлер Ангела Меркел за бежанската й политика и се противопостави на споразумението, постигнато между Брюксел и Анкара през март 2016 г. Младият лидер на Австрийската народна партия (АНП) бе сред първите в Европа, които настояха за въвеждане на горна граница и затварянето на т.нар. балкански маршрут за бежанците. \r\nНаскоро Курц заяви за BILD: „Очаквам с нетърпение да продължим да работим с германското правителство, по-специално с германския канцлер Ангела Меркел - най-вече за по-нататъшно задълбочаване на нашите отлични двустранни отношения в рамките на Европейския съюз\". Германия и Австрия са свързани в много отношения – „човешки, икономически, политически и културно\", подчерта Курц в навечерието на полагането на клетва за канцлерския пост във Виена. \r\nЗа мнозина Курц е истински политически талант. В родината му го наричат „вундервуци“. На 24-годишна възраст консервативният политик става държавен секретар, а на 27-годишна възраст - външен министър. На 30 г. той поема председателството на АНП. Само няколко месеца по-късно, едва навършил 31-години, Курц вече е канцлер. Неговата цел: „Да се установи нова политическа култура и нов политически стил\" в Австрия.\r\n***", "date": "2017.12.18", "title": "Преглед на някои от основните теми в германския печат (Агенция „Фокус“)"}
{"url": "http://www.focus-news.net/news/2017/12/18/2468371/burgas-narodniyat-predstavitel-ot-gerb-ivelina-vasileva-organizira-priemna-za-grazhdani-v-grada.html", "text": "Народният представител от ГЕРБ-Бургас Ивелина Василева ще има приемен ден от 11.30 часа в Бургас, съобщиха от пресцентъра на ПП ГЕРБ. Адресът на офиса на партията е ул. \"Конт Андрованти\" 5. Записвания се правят на място или на телефон: 056 81 90 40.\r\nИвелина Василева е председател на парламентарната Комисия по околна среда и водите и зам.-председател на Комисията по европейските въпроси и контрол на европейските фондове.", "date": "2017.12.18", "title": "Бургас: Народният представител от ГЕРБ Ивелина Василева организира приемна за граждани в града"}
{"url": "http://www.focus-news.net/news/2017/12/18/2468372/smolyan-kmetat-na-obshtinata-nikolay-melemov-shte-predstavi-otchet-za-parvata-polovina-ot-svoya-upravlenski-mandat.html", "text": "Кметът на общината Николай Мелемов ще представи отчет на първата половина от своя управленски мандат. Това съобщиха от пресцентъра на  Община Смолян.  Отчетът ще бъде представен от 17.30 ч. в заседателната зала на община Смолян. Кметът посочва, че ще бъдат представени пред обществеността изпълнението на заложените приоритети в управленската му програма, като присъстващите ще имат възможност да задават въпроси. Николай Мелемов призовава своите съграждани да изразят гражданската си позиция.", "date": "2017.12.18", "title": "Смолян: Кметът на общината Николай Мелемов ще представи отчет за първата половина от своя управленски мандат"}
{"url": "http://www.focus-news.net/news/2017/12/18/2468373/dobrich-v-malkata-zasedatelna-zala-na-obshtinata-shte-se-provede-brifing.html", "text": "От 10.30 часа в малката заседателна зала на Община Добрич ще се проведе тематичен брифинг. Брифингът ще е поп повод наградата \"Най-добър социален партьор за 2017 г. - кмет\" на Синдиката на българските учители, присъдена на кмета на Добрич Йордан Йораднов. Това съобщиха от пресцентъра на Община Добрич. Йорданов бе номиниран в Националния конкурс на Синдиката на българските учители и получава приза за активната си социална политика и подкрепа на социалните дейности.", "date": "2017.12.18", "title": "Добрич: В малката заседателна зала на Общината ще се проведе брифинг"}
{"url": "http://www.focus-news.net/news/2017/12/18/2468374/varna-narodniyat-predstavitel-ot-pp-gerb-vladimir-valev-organizira-priemna-za-grazhdani.html", "text": "Народният представител от ПП ГЕРБ – Варна Владимир Вълев ще има приемен ден за граждани. Това съобщиха от пресцентъра на ПП ГЕРБ – Варна.\r\nТой ще отговаря на въпроси на варненци от 10.00 до 12.00 часа в клуба на ПП ГЕРБ на ул. „Г. Бенковски” №1 в морската столица. Записвания могат да се правят на тел: 052 / 600 015.", "date": "2017.12.18", "title": "Варна: Народният представител от ПП ГЕРБ Владимир Вълев организира приемна за граждани"}
{"url": "http://www.focus-news.net/news/2017/12/18/2468375/borislav-sarafov-shte-vstapi-v-dlazhnost-direktor-na-natsionalnata-sledstvena-sluzhba-i-zamestnik-na-glavniya-prokuror-po-razsledvaneto.html", "text": "От 11.00 ч. в зала 15 „Тържествена“ в Съдебната палата, г-н Борислав Сарафов ще встъпи в длъжност Директор на Национална следствена служба и заместник на главния прокурор по разследването. Това съобщиха от пресцентъра на прокуратурата. \r\nНа тържествената церемония са поканени представители на институциите и други официални гости.", "date": "2017.12.18", "title": "Борислав Сарафов ще встъпи в длъжност директор на Националната следствена служба и заместник на главния прокурор по разследването"}
{"url": "http://www.focus-news.net/news/2017/12/18/2468376/denyat-18-dekemvri-v-balgarskata-istoriya.html", "text": "През 1877 г. в хода на Руско-турската освободителна война започват боевете при Ниш. Княз Владимир Черкаски изпраща на императора записка относно принципите за уреждане на гражданско управление в България. 1897 г. - издадени са берати (грамоти, укази, които се издават от султанската канцелария на Османска Турция) за български владици в Битоля (митрополит Григорий), Струмица (митрополит Герасим) и Дебър (митрополит Козма). 1903 г. - възстановяват се тайните Български офицерски братства, клонящи към генерал Иван Цончев. Тайните офицерски братства участват в Илинденско-Преображенското въстание през 1903 г. и в освободителните борби в следилинденския период до 1912 г., когато е и краят на тяхното съществуване (в навечерието на Балканската война). \r\nНа 18 декември са родени: генерал Данаил Николаев, командващият на войските в Пловдив при обявяването на Съединението през 1885 година, режисьорът Нидал Алгафари; Иван Стоянов Кондов - драматичен и филмов актьор. На тази дата умира Иван Андонов (И. А. Савов) - революционер, участник в националното-освободително движение.\r\n2009г.\r\nНа Александър Арабаджиев е връчен орден „Стара планина”първа степен „за изключителния му принос в областта на правото, за реформирането на съдебната система и за активното му участие в обществения живот на Република България.“\r\n2007г.\r\nНа ст.н.с. I ст. д-р Йорданка Стоянова е връчен орден „Св. св. Кирил и Методий” огърлие „за изключителните ѝ научни постижения в областта на селекцията на селско-стопанските култури и за приноса ѝ в развитието на земеделската наука и земеделието в Република България, както и по повод 80 години от рождението ѝ“\r\n1996 г.\r\nСДС внася в Народното събрание декларация за спасяване на България от \"националната катастрофа\", към която я води правителството на Жан Виденов.\r\nЖан Виденов е политически и държавен деец. Роден е в Пловдив. Завършва английска гимназия в Пловдив и външна търговия в Московския държавен институт по международни отношения. След 10 ноември 1989 година се включва активно в обществено-политическия живот на страната. Член на Висшия съвет на БСП от 1990 година и на Председателството на Висшия съвет на БСП от 1991 година. Председател на Висшия съвет на БСП от 1991 до 1996 година. Председател е на Министерския съвет от 1995 до 1996 година.\r\n1994 г.\r\nПроведени са третите демократични парламентарни избори за XXXVII НС. Коалиция БСП, БЗНС \"Ал. Стамболийски\" и ПК \"Екогласност\" печели 43,5 % и получава 125 депутатски места, СДС - 24,23 % (69), Народен съюз (БЗНС-ДП) - 6,51 % (18), ДПС – 5,44 % (15), БББ - 4,73 % (13).\r\n1949 г.\r\nПровеждат се избори за I НС и за окръжни народни съвети. За кандидатите на ОФ са подадени 97,66 % от общия брой на гласовете.\r\n1944 г.\r\nСветият синод взема решение да помоли правителството на ОФ да разреши провеждането на избор за предстоятел на Българската православна църква с титлата Екзарх Български.\r\n1926 г.\r\nОбнародван е Закон за селскостопанско настаняване на бежанците със средствата на бежанския заем, отпуснат чрез Обществото на народите. Обществото на народите е международна организация, създадена след Първата световна война 1914–1918 г. от държавите победителки. Впоследствие САЩ не ратифицират устава и не се включват в ОН. Уставът на ОН е приет на 28 юни 1919 г. на Парижката мирна конференция от 1919–1920 г. и е включен като първа част в мирните договори за победените държави. ОН е образувано от 27-те държави победителки и 5-те доминиона на Великобритания. Към тях са поканени да се присъединят и 13 неутрални държави. За седалище на ОН е избран град Женева. Решенията на Общото събрание се взимат с единодушие, но те имат препоръчителен характер и всяко правителство трябва да реши дали да ги изпълнява. Целта на ОН е да гарантира международния мир и сигурност, да осигури защита на териториалната цялост на държавите и да поддържа сътрудничество между народите. Уставът на ОН предвижда санкции срещу евентуален агресор. ОН въвежда т. нар. мандатна система за колониалните владения на Германия и за териториите на Османската империя в арабския свят. ОН продължава да съществува до започването на Втората световна война 1939–1945 г., но официално е разпуснато през април 1945 г. при образуването на Организацията на обединените нации. България е приета за член на ОН на 16 декември 1920 г. На следващата година е открито българско представителство при ОН, чието седалище е в българското генерално консулство в Женева.\r\n1903 г.\r\nВъзстановяват се тайните Български офицерски братства, клонящи към генерал Иван Цончев. Тайните офицерски братства участват в Илинденско-Преображенското въстание през 1903 г. и в освободителните борби в следилинденския период до 1912 г., когато е и краят на тяхното съществуване (в навечерието на Балканската война). Организацията е свързана с ВМОРО и има принос в подготовката на въоръжени чети, събирането на средства, оръжия и боеприпаси. Като съществен елемент от изграждането и развитието на българската армия до Балканската война, братствата са част от българската военна история. Иван Цончев е борец за свободата на Македония, офицер от българската армия, генерал. Роден е през 1859 г. в Дряново. Напуска службата си, за да се отдаде на македонското освободително дело. През 1901 г. е подпредседател на Върховния македонски комитет, сражава се в Горноджумайското (1902 г.) и в Илинденско-Преображенското (1903 г.) въстание. Умира през 1908 г.\r\n1897 г.\r\nИздадени са берати (грамоти, укази, които се издават от султанската канцелария на Османска Турция) за български владици в Битоля (митрополит Григорий), Струмица (митрополит Герасим) и Дебър (митрополит Козма).\r\n1877 г.\r\nВ хода на Руско-турската освободителна война започват боевете при Ниш. Княз Владимир Черкаски изпраща на императора записка относно принципите за уреждане на гражданско управление в България. Владимир Александрович Черкаски е руски обществен и държавен деец, княз. По време на войната е началник на Гражданската канцелария при щаба на Дунавската армия. Ръководи административното устройство на освободените от руските войски български села и градове. Взема дейно участие и в изработването на Органическия устав, на основата на който се изработва и Търновската конституция на Княжество България. Умира в Сан Стефано в деня на подписването на договора между Русия и Турция.\r\n1873 г.\r\nВърховният турски съд в Цариград издава окончателните присъди по Хасковското съзаклятие. Атанас Узунов е осъден на 15 години каторга, а другите 21 комитетски дейци - на вечно заточение в Диарбекир.\r\n1860 г.\r\nПод ръководството на Драган Цанков, д-р Георги Миркович и архимандритите Йосиф Соколски и Макарий връчват на католишкия архиепископ в Цариград Паоло Брунони прошение до папа Пий ІХ, с което молят да се възстанови българската автономна църква под върховенството на папата. Изготвен е и специален акт, подписан от присъстващите, с който унията става факт.На тази дата са родени:\r\n1965 г.\r\nРоден е Нидал Алгафари - български режисьор, бивш изпълнителен директор на БНТ и политически PR. Завършва НАТФИЗ, специалност \"Кинорежисура\". Автор и режисьор е на студентското предаване \"Ку-Ку\" (включително и на предаването за АЕЦ - Козлодуй). Главен редактор е на \"Шоу и развлекателни програми\" в БНТ. Режисьор е на игралния филм \"Ла донна е мобиле\". Продуцент и режисьор е на тв предавания \"Наблюдател\" и \"Анонси\". Нидал Алгафари е режисьор и на документалния филм \"Сирия - история и легенди\". От юни 2002 г. до май 2004 г. е изпълнителен директор на БНТ.\r\n1925 г.\r\nРоден е Иван Стоянов Кондов - български драматичен и филмов актьор. Дебютът му в “Животът си тече тихо” (1958 г.). Снима се интензивно до средата на 80-те години, след което се отдава на театрално-режисьорска и педагогическа дейност - “На малкия остров” (1958 г.), “Звезди” (1959 г.), “Стръмната пътека” (1961 г.), “Капитан” (1963 г.), “Неспокоен дом” (1965 г.), “Човекът в сянка” (1967 г.), “Процесът” (1968 г.), “Гола съвест” (1971 г.), “Обич” (1972 г.), “Игрек 17” (1973 г.), “Сиромашко лято” (1973 г.), “Дневна светлина” (1974 г.), “Буна” (1974 г.), “Сватбите на Иван Асен” (1975 г.), “Магистрала” (1975 г.), “Допълнение към ЗЗД” (1976 г.), “Чичовци” (тв, 1976 г.), “Сами сред вълци” (тв, 1979 г.), “Голямото нощно къпане” (1980 г.), “Златният век” (1984 г.), “Жена за монаси” (1984 г.). Активно се снима и в телевизионния театър - “Старецът” (1977 г.), “Змейова сватба” (1984 г.) и др. “АСКЕЕР” за цялостно творчество (1999 г.).\r\n1904 г.\r\nРодена е Руска Цветанова Маринова - българска художничка. През 1923 г. завършва Художествената академия при Ив. Мърквичка, Ц. Тодоров и Ст. Иванов. Живее и работи във Франция (1926 – 1929 г.). Рисува предимно портрети. Известни произведения: “Г-жа Петкова” (1930 г.), “Актрисата Мария Стоилова” (1931 г.), “Портрет на нар. артистка Адриана Будевска” (1949 г.), “Мих. Попов в ролята на Ив. Сусанин” (1949 г.), “Майка ми” (1958 г.), “Димитровчета” (1963 г.), “Румен” (1967 г.), “Букет” (1974 г.). През 1937 г. получава златен медал на Парижкото изложение. Умира на 10 юни 1988 г.\r\n1858 г.\r\nРоден е Христо Георгиев Попов - български офицер. През 1879 г. завършва Военното училище в София. Един от четиримата българи, получили първи офицерски чин след Освобождението (1878 г.). През Сръбско-българската война (1885 г.) се отличава с разумни и смели действия при Гургулят (7 ноември) и при Пирот (14 ноември). Един от най-преданите офицери на княз Александър Батенберг, спомага много за неговото връщане след 9 август 1886 г. По-късно напуска армията с чин подполковник, завършва право в Швейцария и се отдава на политическа дейност. В периода 1915-1916 г. е министър на вътрешните работи в кабинета на д-р В. Радославов. Умира на 28 октомври 1951 г. в София.\r\n1852 г.\r\nРоден е Данаил Цонев Николаев – български офицер, генерал от пехотата (1909 г.), първият българин с най-висок военен чин (за проявена храброст в боевете на връх Шипка получава чин \"поручик\"). През 1875 г. завършва Одеското военно пехотно училище. Участва в Сръбско-турската (1876 г.) и в Руско-турската война (1877-1878 г.). След Освобождението е началник на източнорумелийска милиция. Командва войските в Пловдив при обявяването на Съединението на Източна Румелия с Княжество България 1885 г. През Сръбско-българската война 1885 г. е командир на Източния корпус. През 1895-1897 г. (след смъртта на Тр. Китанчев) е председател на Върховния македонски комитет (от 1900 г. - ВМОК). Министър на войната (1886-1887 г. и 1907-1911 г.). Като министър на войната разформирова всички части, участвали в детронирането на Александър I Батенберг, организира извънреден съд, издал смъртни присъди на офицерите в русофилския бунт в Русе. За големи заслуги към Българската армия е наричан \"патриарх на българското офицерство\". Награден е с орден \"Св. св. Кирил и Методий\" (1936 г.). Кръстник е на престолонаследника Симеон (II) (12.07.1937 г.). Данаил Николаев умира на 29 август 1942 г.\r\n1844 г.\r\nРоден е Петко войвода, български революционер.На тази дата умират:\r\n1937 г.\r\nУмира Иван Андонов (И. А. Савов) - български революционер, участник в националното-освободително движение, учител, адвокат, обществен деец.\r\nРоден е на 28 юни 1854 г. с. Мурсалково, Чирпанско (дн. с. Спасово, Старозагорско). През 1872-1874 г. учителства в с. Евджилери, Чирпанско (дн. с. Средно градище, Старазогорско), а по-късно в Чирпан. От 1872 г. е член, а след това и секретар (от 1874 г.) на чирпанския революционен комитет. Прави опит за въстание в Чирпан, след което емигрира във Влашко. Завръща се през пролетта на 1876 г. и активно се включва в подготовката на Априлското въстание. Заловен от османските власти, осъден е на смърт, а след това - на доживотен затвор. В периода 1876-1878 г. лежи в пловдивския и цариградския затвор. След Освобождението (1878 г.) заема редица административни длъжности в Източна Румелия. Един от организаторите и ръководителите на Съединението. От 1887 г. работи като адвокат. Избиран е за народен представител - III Велико НС (1886 г.), V - VII и ХIII обикновено НС (1887-1893 г.), подпредседател е на IV Велико НС (1893 г.). Дългогодишен председател на Поборническо-опълченското дружество (1904-1936 г.) и на Археологическото дружество в Пловдив (1923-1929 г.). Автор е на книгите: \"Из спомените ми от турско време\" (част I, II 1927-1928 г.) и \"Съединението\" (1929 г.).За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2017.12.18", "title": "Денят 18 декември в българската история"}
{"url": "http://www.focus-news.net/news/2017/12/18/2468377/blagoevgrad-predstaviteli-na-vanshnite-ministerstva-na-balgariya-gartsiya-i-rumaniya-shte-dadat-preskonferentsiya-v-bansko.html", "text": "В Заседателната зала на Община Банско, ще се проведе информационна среща с представителите на вътрешните министерства на България, Гърция и Румъния от 11.00 часа. Това съобщиха от пресцентъра на Община Банско.  Поводът е започващият активен туристически сезон в Банско и утвърдилата се добра практика по сътрудничество между органите на реда на трите държави в полза на туристите в курорта и тяхната сигурност и комфорт по време на престоя им.", "date": "2017.12.18", "title": "Благоевград: Представители на външните министерства на България, Гърция и Румъния ще дадат пресконференция в Банско"}
{"url": "http://www.focus-news.net/news/2017/12/18/2468378/bdzh-patnicheski-prevozi-eood-podkrepya-natsionalnata-initsiativa-koleda-za-vsyako-dete.html", "text": "„БДЖ – Пътнически превози” ЕООД ще осигури безплатен превоз на ученици от пловдивската Професионалната гимназия по механотехника „Цветан Лазаров”, съобщиха от пресцентъра на холдинга. Младите възпитаници ще пътуват с влак от Пловдив до Пазарджик, за да зарадват деца в неравностойно положение. Това пътуване е част от националната инициатива „Коледа за всяко дете”, която се организира от Националното сдружение на сираците в България (НССБ). \r\nПреди потеглянето на влаковата композиция от гара Пловдив, учениците ПГМТ „Проф. Цветан Лазаров” ще украсят празнично вагон от състава на влака, а по време на самото пътуване, ще поздравят клиентите на националния железопътен превозвач. Идеята на децата е да създадат празнична атмосфера по повод предстоящите Коледни и Новогодишни празници.\r\nПри пристигането на следобедния влак на гара Пазарджик учениците ще бъдат посрещнати от деца в неравностойно положение, за които ще бъдат осигурени много изненади и подаръци. \r\nНационалният железопътен превозвач неведнъж е подкрепял инициативи на НССБ за социална интеграция на децата, лишени от родителска грижа, на които трябва да бъде дадена възможност да живеят в равностойно положение и да заемат своето достойно място в обществото.", "date": "2017.12.18", "title": "„БДЖ – Пътнически превози” ЕООД подкрепя националната инициатива „Коледа за всяко дете”"}
{"url": "http://www.focus-news.net/news/2017/12/18/2468379/ekathimerini-gratskata-pozharna-proveryava-prichinite-za-pozhar-v-koyto-sa-zaginali-trima-dushi.html", "text": "Солунското подразделение на гръцката пожарна разследва причините за пожар в жилищен блок в квартал на Катерини, вследствие на който са загинали трима души, пише гръцкото електронно издание Ekathimerini.\r\nПожарникарите са открили останките на 78-годишен мъж, живял на първия етаж, от където най-вероятно е избухнал огъня. Други двама души – 43-годишна жена и 81-годишен мъж са намерени мъртви на втория етаж. Осем души са спасени, като според властите те са в добро състояние и без наранявания.  Цанко Цолов", "date": "2017.12.18", "title": "Ekathimerini: Гръцката пожарна проверява причините за пожар, в който са загинали трима души"}
{"url": "http://www.focus-news.net/news/2017/12/18/2468380/burgas-ekipat-na-davka-za-baloncheta-se-sreshta-s-publikata-v-grada.html", "text": "Част от екипа на най-новия български филм “Дъвка за балончета” ще се срещне с бургаската публика след специална прожекция от 20:30 часа в Cinema City в Мол Галерия Бургас. На събитието по покана на Община Бургас, ще присъстват актьорите в главните роли – Теодора Духовникова и Иван Юруков, режисьорът Станислав Тодоров – Роги и сценаристите Георги Иванов и Тео Чепилов. Това съобщиха от пресцентъра на Общината. “За мен като бургазлия тази среща е особено лично и важна. Нямам търпение да видя реакциите на публиката в родния ми град”, сподели Станислав Тодоров – Роги.\r\nБилетите за специалната прожекция вече са в продажба и могат да бъдат закупени на касите на киното и онлайн на www.cinemacity.bg. Заради високия интерес от страна на зрителите е отворена и допълнителна прожекция от 20:40 часа.\r\nС близо 11 200 зрители новият български филм “Дъвка за балончета” оглави родния боксофис в първия си уикенд на голям екран. “Дъвка за балончета” разказва историята на първата любов и ни връща към детството през 80-те години. \r\nЗад сценария на “Дъвка за балончета”, който спечели наградата на “Златна роза” преди броени дни, стоят Теодора Маркова, Георги Иванов, Тео Чепилов и Невена Кертова, създали и сценариите на най-популярните български сериали. Зад камерата е Владимир Михайлов. Във филма ще видим и актьорите Малин Кръстев, Диана Димитрова, Валентин Ганев, Жорета Николова, Цветан Даскалов, Димитър Живков, Искра Донова и Борис Георгиев. Най-много овации в киносалоните обаче събират децата-актьори Аглея Гумнерова, Андрея Захариев, Валентин Александров и Калоян Лалов. Основната музикална тема е композирана от Калин Николов, а в саундтрака влизат и парчета на група “Остава” и братя Аргирови.\r\nОсвен любовна история, лентата разказва за децата на 80-те години, които пораснаха с Некерман, колекциите картинки от дъвки и стрелбата с фунийки. Действието се развива паралелно между 1988 година и настоящето и проследява съдбата на четири хлапета. Калин (35) е талантлив рекламист, отегчен от живота. Биляна (35) е авантюристка, която не знае какво иска. Като деца двамата са част от щура банда, която всеки ден попада в различно приключение. Съвсем по детски те си обещават да се оженят, но обстоятелствата ги разделят. Двамата се срещат случайно 25 години по-късно. През петте дни, които имат заедно, те си спомнят детството, мечтите и забравеното обещание.\r\nКопродуценти на \"Дъвка за балончета\" са Нова Броудкастинг Груп и Dynamic Arts. Филмът ще се разпространява в кината у нас от “Лента”.", "date": "2017.12.18", "title": "Бургас: Eкипът на “Дъвка за балончета” се среща с публиката в града"}
{"url": "http://www.focus-news.net/news/2017/12/18/2468381/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата, съобщиха от пресцентъра на дружеството. В понеделник във връзка с изграждане на сградно водопроводно отклонение на ул. „21-ви век“ в кв. „Витоша“ се налага спиране на водоподаването от 09:30 до 21:30 часа на клиентите на „Софийска вода”, живеещи по бул. „Симеоновско шосе“ от бул. „Г. М. Димитров“ до ул. „Димитър Шишманов“; по ул. „Тодор Кожухаров“, ул. „Стефан Гечев“, ул. „Леа Иванова“, ул. „455- та“, ул. „Димитър Шишманов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Симеоновско шосе“  ъгъла с ул. „Георги Златарски“.\r\nВ понеделник във връзка с подмяна на сградно водопроводно отклонение на ул. „Кокиче“ в кв. „Челопечене“ се налага спиране на водоподаването от 10:00 до 16:00 часа на клиентите на „Софийска вода”, живеещи по ул. „Ангел Маджаров“, ул. „Петър Хр. Стойнов“, ул. „Старо селище“, ул. „Челопешко шосе“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Ангел Маджаров“  ъгъла с ул. „Петър Хр. Стойнов“.\r\nВ понеделник във връзка с подмяна на спирателен кран на ул. „Бойчо Бойчев“ в кв. „Горна баня“ се налага спиране на водоподаването от 9:00 до 21:00 часа на клиентите на „Софийска вода”, живеещи по ул. „Бойчо Бойчев“, ул. „Околовръстен път“, в местност Подлозище, местност Горни Смърдан, ул. „Суходолска“ в района на бившия АРЗ „Люлин“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Околовръстен път“ ъгъла с ул. „Подлозище“ над басейн „Пирамидите“.\r\nВ понеделник във връзка с подмяна на спирателен кран на ул. 646 в кв. „Горна баня“ се налага спиране на водоподаването от 9:00 до 16:30 часа на клиентите на „Софийска вода”, живеещи по ул. 646 от ул. „Обзор“ до ул. „Димитър Шишманов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 646 ъгъла с ул. „Каменица“.\r\nВ понеделник във връзка с подмяна на сградно водопроводно отклонение на ул. „Горна кория“ в кв. „Видните“ на с. Казичине се налага спиране на водоподаването от 9:30 до 16:30 часа на клиентите на „Софийска вода”, живеещи в кв. „Видните“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Горна кория“ ъгъла с ул. „Люба Белева“.\r\nВ понеделник във връзка с изграждане на сградно водопроводно отклонение на ул. „Владимир Димитров - Майстора“ във вилната зона „Беловодски път“ се налага спиране на водоподаването от 10:00 до 22:00 часа на клиентите на „Софийска вода”, живеещи по ул. „Владимир Димитров - Майстора“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Владимир Димитров - Майстора“ ъгъла с ул. „Беловодски път“.\r\nВ понеделник във връзка с изпълнение на инвестиционен проект за реконструкция на уличен водопровод на ул. „Изворът на белоногата“ в местност „Цариградско шосе“ - 7 км се налага спиране на водоподаването от 9:00  до 21:00 часа на клиентите на „Софийска вода”, живеещи по бул. „Цариградско шосе“ от №123 до №139; ул. „Магнаурска школа“; ул.“ Проф. Константин Илиев“, ул. „Константин Костенечки“, ул. „Изворът на Белоногата“, бензиностанция ОМВ на бул.“ Цариградско шосе“ 123А. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Магнаурска школа“ пред сградата на ГДБОП. След възстановяване на водоснабдяването е възможно временно повишаване  мътността на водата.", "date": "2017.12.18", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2017/12/18/2468382/the-local-skelet-na-mamut-be-prodaden-za-550-000-evro-na-frenski-auktsion.html", "text": "Непокътнат скелет на мамут, живял близо преди 10 хил. години бе продаден за повече от половин милион евро по време на аукцион в Лион, пише френската редакция на The Local. \r\nКупувачът на огромния скелет е изпълнителният директор на голяма френска компания за хидроизолация, която използва мамут за свое лого. \r\n„Ще го сложим в лобито на фирмата“, заяви купувачът, като добави „мисля, че има достатъчно място“. \r\nКрайната цена е 548,250 евро или 645 хил. долара. Скелетът е висок малко повече от три метра, като високата цена е породена от факта, че 80% от оригиналните кости са запазени. Експерти изчисляват, че докато е било живо, животното е тежало около 1,400 килограма. \r\nСкелетът е открит преди около 10 години в северозападен Сибир, като преди това е принадлежал на местен жител, запазил останките в своя дом.  Цанко Цолов", "date": "2017.12.18", "title": "The Local: Скелет на мамут бе продаден за 550 000 евро на френски аукцион"}
{"url": "http://www.focus-news.net/news/2017/12/18/2468383/denyat-18-dekemvri-v-svetovnata-istoriya.html", "text": "Далеч назад в историята, през 1398 г., монголският пълководец Тимур, наричан още Тамерлан или Тимур Ленк (Тимур Куция) превзема Делхи. Покорителят на Централна Азия, Афганистан, Персия, Русия, Индия, Месопотамия, Мала Азия създава огромна империя със столица Самарканд, по-късно пленява султан Баязид І в битката при Анкара и завършва живота си по време на поход към Китай през 1405 година. В Съединените щати е приета 13-ата поправка на Конституцията, която забранява робството. Годината е 1865. При френския град Вердюн преди 93 години завършва най-кръвопролитната битка от Първата световна война. В сраженията, продължили от 21 февруари до 18 декември 1916 г., губят живота си 600 000 германски и 350 000 френски войници. Хитлер подписва плана “Барбароса” за нападение над Съветския съюз през 1940 г.  Първата гигантска панда пристига в САЩ преди 73 години, а преди 33 години се състои премиерата на филма “Кинг Конг”.\r\nНа 18 декември са родени: германският политик Вили Брандт, кинорежисьорът Стивън Спилбърг, актьорът Брад Пит, певицата Кристина Агилера. На тази дата умират: Антонио Страдивариус, световноизвестният италиански майстор на цигулки и певецът Жилбер Беко.\r\n2014 г.\r\nООН — Международен ден на мигранта\r\n2014 г.\r\nИндийската ракета-носител GSLV-III успешно завършва първия си полет, носейки експериментална капсула за екипаж, която ще се използва в бъдещи пилотирани мисии.\r\n2014 г.\r\nСАЩ и Куба възстановяват дипломатическите си отношения.\r\n2013г.\r\nВ Русия е обявена амнистия в чест на 20 годишнината от приемането на Конституцията на РФ.\r\n2013г.\r\nБраян Кребс (американски журналист и разследващ репортер) излиза с информация, че американската Target Corporation има изтичане на 40 милиона кредитни карти. \r\n2012г.\r\nВъв връзка с празнуването на диамантения юбилей на Елизабет II на престола тя за първи път в живота си посещава заседание на правителството. \r\n2011г.\r\nПоследните военни формирования на САЩ напускат територията на Ирак.\r\n2011г.\r\nПри потъване в Охотско море на сондажната платформа «Кольская» със 70 човека на борда са спасени 14 човека. Съдбата на останалите е неизвестна\r\n2010г.\r\nАрабските протести са серия от демонстрации и протести в някои от арабските държави. Протестите започват на 18 декември 2010 в Тунис. Последвани са от такива в Египет, Алжир, Йемен, Бахрейн, Либия в Йордания. С по-малка значимост протести протичат в Мавритания, Саудитска Арабия, Оман, Судан, Сирия, Ирак, Кувейт, Мароко и Западна Сахара.\r\n2009г.\r\nПриключва Срещата на ООН за климатичните промени в Копенхаген, Дания.\r\n2007г.\r\nЮлия Тимошенко встъпва във втория си мандат като министър-председател на Украйна. Избрана е с подкрепата на 226 депутата (минималният брой, необходим за одобрение).\r\n1999 г.\r\nВ общежитие на Московския университет избухва пожар, в следствие на който умират 12 души.\r\n1999 г.\r\nВ Хонгконг е запалена най- голямата в света неонова реклама с площ 5033 кв.м.\r\n1976 г.\r\nСъстои се премиерата на филма “Кинг-Конг”. Режисьор на филма е Джон Гилермин. В ролите Джеф Бриджес, Джесика Лонг , Чарлз Гродин, Ед Лотер, Джон Рендолф. Филмът получава за наградата “ Оскар” за специални ефекти.\r\n1969 г.\r\nВ Англия е отменено смъртно наказание.\r\n1958 г.\r\nАмериканци провеждат първия опит за предаване на глас чрез спътник.\r\n1956 г.\r\nЯпония е приета в ООН. Организацията е приемник на Обществото на народите. Уставът на ООН е подписан на 26 юни 1945 г. на конференцията в Сан Франсиско от представителите на 50 държави. Влиза в сила на 24 октомври 1945 г. след ратифицирането му от 5-те Велики сили и мнозинството подписали го държави. Денят 24 октомври е обявен за международен ден на ООН. Седалището на организацията е в Ню Йорк. ООН има центрове във Виена и Женева. В ООН членуват 191 държави България е член от 14 декември 1955 г.\r\n1940 г.\r\nХитлер подписва плана “Барбароса” за нападението срещу Съветския съюз. По този план нацистка Германия напада Съветския съюз на 22 юни 1941 г. Планът “Барбароса” започва да се разработва през юли 1940 г. Окончателният му вариант е изложен в директивата на върховното главно командване № 21 от 18 декември 1940 г. и в \"Директива по стратегическо съсредоточаване и развръщане на войските на главното командване на сухопътните войски\" от 31 януари 1941 г. Планът “ Барбароса” предвижда в бърза военна кампания да бъдат унищожени основните сили на Червената армия, намиращи се на запад от Днепър - Западна Двина, а след това да се завладеят Москва, Ленинград, Киев, Донбас и да се завземе линията Астрахан, Волга. Съгласно плана \"Барбароса\" към 22 юни 1941 г. до границата на Съветския съюз са съсредоточени 180 дивизии (от тях 19 танкови и 14 механизирани), 4 въздушни флота, финландски и румънски войски. Цялата групировка включва 5,5 млн. души, 4 300 танка, повече от 47 000 полеви оръдия и минохвъргачки и около 5 000 бойни самолета.\r\n1916 г.\r\nЗавършва най-кървавото сражение от Първата световна война - битката при Вердюн. Продължава от 21 февруари до 18 декември 1916 г., и коства живота на 600 000 германски бойци и 350 000 френски. Битката при Вердюн е битката между армиите на Франция и Германия за Вердюнския укрепен район и е едно от най-продължителните и кръвопролитни сражения, известно като “месомелачката”, през Първата световна война (1914-1918 г.). То завършва едва през лятото, без някоя от страните да получи надмощие, въпреки че общият брой на дадените жертви достига близо 1 милион души. Германското командване решава през 1916 г. да нанесе главен удар на Западния фронт срещу Вердюнската дъга – опора на целия френски фронт, отбранявана от 8 френски дивизии. На 15-километровия участък на пробива, срещу две френски дивизии Германия съсредоточава шест и половина дивизии с деветстотин четиридесет и шест оръдия (от които четиристотин деветдесет и шест тежки) от състава на Трета немска армия. Трета немска армия е командвана от крон-принца (престолонаследника) Фридрих. Атаката на 21-25 февруари среща силната съпротива на французите и немците не успяват да направят пробив. Френското командване въвежда в боя втора армия, командвана от генерал Анри Петен. За седемдесет денонощия в периода февруари-април, в жестоки боеве германците се придвижват на 6-7 километра. След Вердюнската операция войната става позиционна.\r\n1890 г.\r\nВ Лондон е открита първата електрифицирана линия на метрото.\r\n1865 г.\r\nВ САЩ е приета 13-ата поправка в Конституцията, забраняваща робството.\r\n1787 г.\r\nНю Джърси става третия щат на САЩ.\r\n1398 г.\r\nТюркският военноначалник Тимур Ленк, известен като Тамерлан, покорява Делхи. Тамерлан е монголски пълководец и завоевател. През 1370 г. налага властта си над Маверанахър (територията между Амударя и Сърдаря) и се обявява за велик емир. От 1372 г. до 1405 г. извършва над 20 големи похода, като завладява и подчинява обширни земи в Централна Азия, Туркестан, Афганистан, Персия, Русия (до Москва), Индия (до устието на р. Ганг), Месопотамия, Мала Азия, Сирия и др. Създава огромна империя със столица Самарканд. През 1402 г. разбива и пленява Баязид I при Анкара. През 1404 г. предприема поход в Китай, по време на който умира ( 1405 г.).На тази дата са родени:\r\n1980 г.\r\nРодена е Кристина Агилера - американска поппевица. Като малка играе в тв сериал \"Star Search\". През 1992 г. получава постоянна роля в \"The New Micky Mouse Club\" на компанията \"Уолт Дисни\", където партнира на Бритни Спиърс, Джъстин Тимбърлейк от \"Ен Синк\" и Кери Ръсел. Първият музикален успех на Кристина Агилера е в Япония, където записва песента \"All I wanna do\" в дует с Кейзо Наканиши. През 1998 г. тя се връща в САЩ и записва песента \"Reflection\", която влиза в саундтрака към анимационния филм \"Мулан\". През 1999 г. Кристина Агилера записва и издава дебютен албум, от който най-популярен е сингълът \"Genie in a Bottle\", продаден в повече от 10 000 000 копия само за 1 година. През същата година тя получава награда \"Грами\" за най-добър дебют. През 2000 г. певицата издава албума \"My Reflejo\" - колекция от испански песни, както и коледния албум \"My kind of Christmas\". Дискография: \"Christina Aguilera\" (1999 г.), \"Mi Reflejo\" (2000 г., на испански), \"My Kind of Christmas\" (2000 г.), \"Just Be Free\" (2001 г.).\r\n1963 г.\r\nРоден е Брад Пит (Уилям Брадли Пит) - американски актьор. Дебютира с участие в \"Щастливи заедно\" (1989 г.) и \"Отвъд пътя\" (1991 г.), участва в тв сериалите \"Далас\" и \"Друг свят\". Подемът в актьорската кариера на Брад Пит започва след ролята на Ридли Скот в \"Телма и Луиз\" (1991 г.). Особено добри отзиви получава от критиката за изпълнението в \"Там тече река\" с режисьор Р. Редфорд. Филмография: \"Контакт\" (1992 г.), \"Калифорния\" (1993 г.), \"Истински романс\" (1993 г.), \"Услугата\" (1994 г.), \"Интервю с вампир\" (1994 г.), \"Седем\" (1995 г.), \"12 маймуни\" (1995 г.), \"Слийпърс\" (1996 г.), \"Седем години в Тибет\" (1997 г.), \"Да срещнеш Джо Блек\" (1998 г.), \"Боен клуб\" (1999 г.), \"Гепи\" (2000 г.), \"Мексиканецът\" (2001 г.), \"Шпионски игри\" (2001 г.), \"Бандата на Оушън\" (2001 г.).\r\n1947 г.\r\nРоден е Стивън Спилбърг – американски кинорежисьор и продуцент. Завършва Калифорнийския университет, но се дипломира едва през 2002 г. с филма “Списъкът на Шиндлер”. Дебютира в телевизията през 1969 г. с няколко епизода от сериала “Коломбо”. Следващият му тв филм “Дуел” (1971 г.), притча за сблъсъка на човека с машината, му носи световна известност. С “Челюсти” (1975 г.) окончателно се утвърждава като един от майсторите на зрелищното жанрово кино - “Близки срещи от третия вид” (1977 г.), “Година 1941-ва” (1979 г.), “Похитителите на изчезналия кивот” (1981 г.), “Индиана Джоунс и храмът на обречените” (1984 г.), “Необикновени истории” (тв, 1985 г.), “Индиана Джоунс и последният кръстоносен поход” (1989 г.), “Хук” (1991 г.). Особено популярни са филмите “Джурасик парк” (1993 г.), “Амистад” (1997 г.), “Спасяването на редник Райън” (1998 г.). Успех му носят и “Мрачната зона” (1983 г.), “Лилав цвят” (1985 г.), “Империя на слънцето” (1987 г.), “Завинаги” (1990 г.) и особено “Списъкът на Шиндлер” (1993 г.) . Други филми: “Изгубеният свят: Джурасик парк” (1997 г.), “Незавършено пътуване” (1999 г.), “Изкуствен интелект” (2001 г.) , “Хвани ме, ако можеш” (2001 г.), “Спомените на една гейша” (2001 г.).Участва и като актьор в “Блус Брадърс” (1978 г.).\r\n1934 г.\r\nРоден е Борис Валентинович Волинов - руски летец космонавт, полковник (1969 г.). През 1959 г. завършва Волгоградското авиационно училище, служи в авиационни части. През 1968 г. завършва Военновъздушната инженерна академия в Москва. През 1960 г. влиза в отряда на космонавтите. Заедно с А. С. Елисеев и Е. В. Хрунов извършва полет в Космоса на космическия кораб \"Союз-5\" от 15 до 18 януари 1969 г. Съвместно с командира на космическия кораб \"Союз-4\" осъществява експеримент по сближаването и скачването на корабите \"Союз-4\" и \"Союз-5\", като обезпечава космонавтите Елисеев и Хрунов по време на преминаването им през открития Космос в \"Союз-4\". Пребивава в Космоса 72 ч 46 мин, като изминава 2 млн. км и извършва 50 обиколки около Земята.\r\n1921 г.\r\nРоден е Юрий Владимирович Никулин - руски актьор. През 1948 г. завършва студията на Московския цирк. Дебютира в киното в \"Девойка с китара\" (1958 г.). Спечелва огромна популярност с филмите на Леонид Гайдай \"Кучето Барбос и необикновеният крос\" (1961 г.), \"Операция “И\" (1965 г). Никулин е сред най-големите руски комици, но изпълнява с успех и драматични роли - \"Когато дърветата бяха големи\" (1962 г.). Снима се още в: \"Приятелю мой, Колка!\" (1961 г.), \"При мен, Мухтар!\" (1964 г.), \"Кавказка пленница\" (1967 г.), \"Малкият беглец\" (1967 г.), \"Диамантената ръка\" (1969 г.), \"Старци разбойници\" (1971 г.), \"Андрей Рубльов\" (1971 г.), \"Дванайсетте стола\" (1971 г.), \"Те се сражаваха за родината\" (1975 г.), \"Двадесет дни без война\" (1977 г.), \"Чучело\" (1984 г.).\r\n1913 г.\r\nРоден е Вили Брант (Херберт Карл Фрам) - германски политик и общественик. Член е на Социалдемократическата партия на Германия от 1930 г. През 1933 г. емигрира в Норвегия, а оттам в Швеция (1940 г.), където работи като журналист. Завръща се в родината си. През 1945 г. е назначен за представител, а по-късно и за председател на Социалдемократическата партия в Западен Берлин (бивш). От 1964 г. е председател на Социалдемократическата партия. Вицеканцлер (декември 1966 г. - октомври 1969 г.) и министър на външните работи в коалиционното правителство на ФРГ. От октомври 1969 г. е федерален канцлер. През 1971 г. получава Нобелова награда за мир (1971 г.).\r\n1861 г.\r\nРоден е Едуард Макдауъл - американски композитор и пианист, един от основоположниците на американската композиторска школа. Автор е на програмни симфонични съчинения (поеми, “Индианска сюита”), концерти за пиано и оркестър и др. Професор и ръководител е на първата в САЩ музикална катедра в Колумбийския университет в Ню Йорк. Умира на 23 януари 1908 г.\r\n1819 г.\r\nРоден е Яков Петрович Полонски - руски поет. През 1844 г. завършва Юридическия факултет на Московския университет. Първият си сборник със стихове - \"Гами\", издава през 1844 г. През 1846-1851 г. живее в Тифлис (дн. Тбилиси), където работи като чиновник. В сб. \"Сазандар\" (1849 г.) пресъздава духа и бита на кавказките народи. От 1851 г. живее в Петербург, редактира сп. \"Руска дума\" (1859-1860 г.). Служи в Комитета по външна цензура, в Съвета на Главното управление по печата (1860-1896 г.). Автор е на стихотворението \"Затворничка\", сб. \"Вечерен звън\", 1890 г. Създава поеми и прозаични съчинения (\"Зимен път\", \"Другата зима\", \"Зима в каретата\", \"На вратата\"). По негови стихове композират музика А. С. Даргомижки, П. И. Чайковски, С. В. Рахманинов, С. И. Танеев, А. Г. Рубинщайн. Стихотворението му \"Песента на циганката\" е популярна народна песен. Умира на 30 октомври 1898 г.На тази дата умират:\r\n2001 г.\r\nУмира Жилбер Беко (псевд. на Франсоа Сили) - френски певец и композитор, наричан \"крал на френски шансон\". Посещава курсове по пиано в Консерваторията в Ница, където среща полския пианист виртуоз Игнаси Падаревски. Кариерата му започва след Втората световна война в Париж, където се запознава с Жак Пилс (тогава съпруг на Е. Пиаф, която открива таланта му). Среща се с Луи Аманд (негов основен текстописец). Успехът за Жилбер Беко идва през 1954 г., когато изнася концерт в зала \"Олимпия\". За 50 години кариера има хиляди концерти в цял свят, композира над 400 песни (хитовете \"А сега\" и \"Натали\"), 1 опера, 1 мюзикъл. Заради неизчерпаемата му енергия на сцената го наричат \"Господин 100 000 волта\". В България изнася рецитал на \"Златният Орфей\" (1971 г.).\r\n1980 г.\r\nУмира Алексей Николаевич Косигин - руски политик, министър-председател на СССР (1964-1980 г.). Алексей Косигин е роден на 21 февруари 1904 г. в Петербург. От 1927 г. е член на Комунистическата партия. През 1939-1940 г. е народен комисар на текстилната промишленост на СССР. През 1941-1942 г. заместник-председател на Съвета по евакуацията. От 1948 г. е финансов министър на СССР. Депутат е във Върховния съвет на СССР (от 1946 г.).\r\n1971 г.\r\nУмира Александър Трифонович Твардовски - руски поет и общественик. Роден е на 21 юни 1910 г. в хутор Загорие, Смоленска област. Учи в Смоленския педагогически институт. През 1939 г. завършва Московския институт по философия, литература и история (МИФЛИ). Има поетични изяви от ранно детство, от 1924 г. публикува в местния периодичен печат. Периодът на социалната колективизация намира отражение в първите му поеми - “Път към социализма” (1931 г.), “Настъпление” (1933 г.), “Страната на мравките” (1936 г.), в “Сборник стихове. 1930-1935 г.” (1935 г.), в повестта “Дневникът на председателя на колхоза”. В лириката му от 30-те години (сб. “Селска хроника”, 1939 г., “Загорие”, 1941 г., и др.) се забелязва стремеж да се доловят промените в характера на кооперираните селяни. По време на Съветско-финландската война (1939-1940 г.) е военен кореспондент. На нея е посветена стихосбирката “Снеговете на Финландия” (1939-1940 г.). През Великата Отечествена война работи в различни фронтови вестници, в които публикува стихове (“Фронтова хроника”) и очерци, поемата “Василий Тьоркин (книга за боеца)” (1941-1945 г.) В следвоенните години издава поемите “Дом на пътя” (1946 г.), “В далечината - далечина” (1953-1960 г.), сатиричната поема “Тьоркин на този свят” (1963 г.), сб. “Стихове в бележника” (1961 г.), “Из лирика от тези години. 1959-1967” (1967 г.), цикъла “Из нови стихотворения” (1969 г.), пише и проза - кн. “Родина и чужбина” (1947 г.). Работи и в областта на литературната критика, като остава верен на традициите на класическата литература - “Статии и забележки за литературата” (1961 г.), “Поезията на Михаил Исаковски” (1969 г.) и др. Главен редактор на сп. “Новûй мир”(1950-1954 г., 1958-1970 г.). Вицепрезидент на Европейското дружество на писателите (1963-1968 г.). Депутат е във Върховния съвет на РСФСР.\r\n1829 г.\r\nУмира Жан Батист Ламарк– френски естественик, член на Парижката академия на науките (1783 г.). Жан Батист Ламарк е роден на 1 август 1744 г. в Безантен, Пикардия. Служи във войската, но след злополука се отдава изцяло на естествените науки. В периода 1772 г.-1776 г. учи ботаника във Висшето медицинско училище в Париж. Професор е в Катедрата по зоология на насекомите, червеите и микроскопичните животни към Музея по естествена история, която ръководи в течение на 24 години. Към 1820 г. ослепява напълно (трудове диктува на дъщеря си). Въвежда термина \"биология\" (1802 г.) едновременно с германския учен Г. Р. Тревиранус и независимо от него. Автор е на \"Френската флора\" (3 т., 1778 г.), \"Ботаническа енциклопедия\", \"Философия на зоологията\" (1809 г.), \"История на гръбначните животни\" (1794 г.) и др. Жан Батист Ламарк е основател на двете теории, развити по-късно от Дарвин : теорията за спонтанното зараждане и теорията за трансформизма, т.е. за бавното преобразуване на наследствените особености чрез приспособяване към условията на средата. Основоположник е на зоопсихологията. Пръв (1794 г.) разделя животинския свят на 2 големи групи - гръбначни и безгръбначни. Автор е на публикации по геология, хидрология и метеорология.\r\n1737 г.\r\nУмира Антонио Страдивариус - италиански майстор на цигулки (лютиер), ученик на Н. Амати. Открива собствена работилница в Кремона (1667 г.). Най-добрите си цигулки създава в периода 1704-1725 г.. Инструментите, създадени от Страдивариус, се характеризират със съвършенство на художествено оформяне, изящество и хармоничност на звука, красив лък. Изработва също виолончела и алти. Негови ученици са синовете му Франческо (1671-1743 г.) и Омобоно (1679-1742 г.) Страдивариус.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2017.12.18", "title": "Денят 18 декември в световната история"}
{"url": "http://www.focus-news.net/news/2017/12/18/2468384/veliko-tarnovo-publichno-obsazhdane-za-badeshtoto-prednaznachenie-na-terena-na-bivshite-kazarmi-shte-se-provede-v-svishtov.html", "text": "Публично обсъждане за бъдещото предназначение на придобитата от община Свищов собственост върху територията на бившето военно поделение 26410, кoетo ce нaмиpa нa yл. „33-ти Свищoвcки пoлк“, ще се проведе в гpaдa, съобщиха от пресцентъра на Община Свищов. Обсъждането ще се състои от 17.30 часа в Зала 1 на Община Свищов. Общинското ръководство кани всички заинтересовани граждани, фирми, представители на бизнеса, специалисти в областта на логистиката и инвестициите,  инвеститори, неправителствени организации и представители на различни институции на среща, касаеща бъдещето на общината. Целта на общественото обсъждане е, чрез разумни и законосъобразни предложения от страна на гражданите и конструктивен диалог с тях, да се стигне до изграждане на концепция за бъдещо развитие и устройство на територията на бившето военно поделение 26410 и преустройството му в индустриален парк.", "date": "2017.12.18", "title": "Велико Търново: Публично обсъждане за бъдещото предназначение на терена на бившите казарми ще се проведе в Свищов"}
{"url": "http://www.focus-news.net/news/2017/12/18/2468385/bbc-vazstanoveno-be-elektrozahranvaneto-na-letishteto-v-atlanta-no-hilyadi-poleti-vse-oshte-sa-otmeneni.html", "text": "Възстановено бе електрозахранването на летището Хартсфийлд-Джаксън в американския град Атланта, което е най-натовареното в света, предава BBC.\r\nВъпреки това хиляди полети, насрочени за понеделник, остават отменени, като това засяга и самолети, идващи от други летища. \r\nСъоръжението ще възстанови нормалната си дейност в 06:00 часа местно време в понеделник (13:00 часа българско). Очаква се екстремно натоварване на полетите, след като хиляди хора бяха блокирани в продължение на часове.\r\nПо-рано стана ясно, че причината за спирането на електрозахранването е пожар в подземната част на съоръжението, който вече е отстранен.\r\nПо-данни на медията около 250 хил. пътници използват летището, от чийто писти всекидневно излитат около 2,500 полета.     Цанко Цолов", "date": "2017.12.18", "title": "BBC: Възстановено бе електрозахранването на летището в Атланта, но хиляди полети все още са отменени"}
{"url": "http://www.focus-news.net/news/2017/12/18/2468386/dobrich-patnite-nastilki-sa-mokri-zaradi-prevalyavaniya-ot-snyag-prez-noshtta.html", "text": "Пътните настилки са мокри заради превалявания от сняг през нощта, по информация на дежурния в Областно пътно управление - Добрич, предаде кореспондентът на Радио „Фокус” – Варна. Няма въведени ограничения на движението на автомобили. Времето в Добрич е слънчево и ясно, снеговалежът е спрял, температурата е около 1 градус към 8,00 часа, духа съвсем слаб вятър. Две машини са почиствали пътното платно по направлението Добрич-Варна.\r\nЖулиета НИКОЛОВА", "date": "2017.12.18", "title": "Добрич: Пътните настилки са мокри заради превалявания от сняг през нощта"}
{"url": "http://www.focus-news.net/news/2017/12/18/2468387/yuriy-aslanov-sotsiolog-politicheskata-kartina-v-kraya-na-2017-godina-mozhe-da-se-opishe-kato-zatishie-pred-burya.html", "text": "Политическата картина в края на 2017 година може да се опише като „затишие пред буря“. Това каза в сутрешния блок „Добро утро, България“ на Радио „Фокус“ социологът Юрий Асланов. По думите му от една страна се наблюдава успокоение на общественото мнение, спад на песимизма и повишение на оптимизма сред някои демографски групи, но от друга страна има нарастване на безпокойството по теми, които не са доминирали общественото пространство до този момент.  „Има интензивно придвижване напред на проблеми като корупцията, финансовата стабилност, здравеопазването. За корупцията не е изненадващо, тъй като това беше тема в един продължителен политически дебат, като привлече и продължава да привлича голямо обществено внимание. Проблеми обаче като финансова стабилност и особено здравеопазване до миналата година не бяха на такива челни места и продължават много интензивно да се придвижват нагоре в класацията. В никакъв случай не може да се каже, че случващото се е повишило доверието в политическия елит като цяло. Разместват се пластовете на доверие към отделни политически субекти. Но така отдалечаването и разстоянието между гражданите и отделните политически институции на властта продължава да расте. За това свидетелства и ерозията в доверието към всички останали институции“, обясни той. Юрий Асланов добави, че в липсата на обществено доверие изключение правят президентската институция и ЕС. Социологът коментира още, че в най-голяма степен общественият интерес през тази година e бил привлечен от скандали във властта, свързани с обвинения в корупционни схеми и размяна на удари между управляващи и опозиция. Асланов прогнозира, че политическата интрига по линия ГЕРБ- БСП ще продължи и занапред.", "date": "2017.12.18", "title": "Юрий Асланов, социолог: Политическата картина в края на 2017 година може да се опише като „затишие пред буря“"}
{"url": "http://www.focus-news.net/news/2017/12/18/2468388/dobrich-dyado-koleda-shte-akostira-v-kavarna.html", "text": "Традиционната обиколка на Дядо Коледа край морето тази зима ще започне от Каварна, съобщиха от пресцентъра на Община Каварна. Днес любимецът на всички деца ще акостира на трета буна в Каварна. Той ще пристигне там с рибарски кораб, пред грейналите погледи на малчуганите, заедно с чувала си, пълен с лакомства за тях. \r\nТържеството за посрещането на белобрадия старец ще започне в 13:00 часа. Талантливи деца  от Каварна ще поздравят с изпълненията си Дядо Коледа и очарователните му спътници, а за децата, дошли да посрещнат дълго чакания гост, ще има много лакомства. \r\nДядо Коледа ще остане в Читалище „Съгласие-1980“ до 21 декември, за да могат всички малчугани да си направят снимка за спомен с него в коледния кът. \r\nСъбитието е организирано от Община Каварна и засега ще запазим в тайна кой от рибарите в района е официалният превозвач на Дядо Коледа.", "date": "2017.12.18", "title": "Добрич: Дядо Коледа ще акостира в Каварна"}
{"url": "http://www.focus-news.net/news/2017/12/18/2468389/stara-zagora-shte-se-provede-redovno-zasedanie-na-obshtinskiya-savet.html", "text": "Редовно заседание на Общински съвет-Стара Загора ще се проведе в понеделник. Това съобщиха от пресцентъра на Общината. Сесията ще се състои от 9.00 часа в зала „П. Р. Славейков“ на Община Стара Загора.", "date": "2017.12.18", "title": "Стара Загора: Ще се проведе редовно заседание на Общинския съвет"}
{"url": "http://www.focus-news.net/news/2017/12/18/2468390/pernik-v-direktsiya-mestni-prihodi-i-taksi-kam-obshtinata-shte-se-provede-preskonferentsiya.html", "text": "От 11.00 часа в кабинета на Ивета Боянова – директор на дирекция „Местни приходи и такси“ към Община Перник, на ул. \"Райко Даскалов\" №4, ет. 2 ще се проведе пресконференция. Това съобщиха от Общината.", "date": "2017.12.18", "title": "Перник: В дирекция „Местни приходи и такси“ към Общината ще се проведе пресконференция"}
{"url": "http://www.focus-news.net/news/2017/12/18/2468391/pregled-na-osnovnite-temi-v-dobrudzhanskiya-pechat.html", "text": "„Референдумът за добив на природен газ в Генерал Тошево се проведе вчера“, съобщава вестник „Нова добруджанска трибуна“. 47 са били избирателните секции, над 12 000 души имащите право на глас. След като бъдат ясни окончателно резултатите от референдума от кметската управа в Генерал Тошево ще поискат среща с централната власт, за да се настоява гласът на народа да бъде взет под внимание. \r\n„Община Каварна спечели проект за 5,8 милиона лева за реконструкция и рехабилитация на пътища“, съобщава изданието. Финансирането е 100% по Мярка „Инвестиции в създаването, подобряването или разширяването на всички видове малки по мащаби инфраструктури“. Рехабилитацията ще обхване над 11 км общинска пътна мрежа. Вестникът припомня, че през тази година Община Каварна работи по няколко европейски проекта – „Шанс за всяко дете“, „Топъл обяд“ и по програмата за трансгранично сътрудничество. \r\n„Проект на Общината ще обнови изцяло четири учебни заведения“, четем в броя. Кметът на Добрич Йордан Йорданов е подписал в петък договор за безвъзмездна финансова помощ по Оперативна програма „Региони в растеж“. Ремонт ще бъде направен на четири учебни заведения – Езикова гимназия „Гео Милев“, Природо-математическа гимназия „Иван Вазов“, Основно училище „Христо Ботев“ и Детска градина 32 „Зорница“. Дейностите са насочени към благоустрояване на базата – мерки за енергийна ефективност, дворни пространства, осигуряване на достъпна среда. \r\nВодеща тема и за другия регионален всекидневник - „Добруджанска трибуна“ е тази за референдума, който бе проведен в Генерал Тошево. Според процента гласували той е с достатъчно активност, за да бъде валиден. Събрани са над 40% гласували. Освен това 51% трябва да са отговорили с „да“ на въпроса: Против ли сте Община Генерал Тошево чрез Общинския съвет или кмета на Общината да одобрява устройствени планове, определящи територии за проучване, добив, преработка на следните подземни богатства: нефт, природен газ, твърди горива, минни отпадъци?, за да бъде зачетен резултатът от допитването. \r\nДнес в Добрич е концертът на орган и две флейти – „От висините идвам“, припомня изданието. За първи път в последното десетилетие органът на Концертна зала „Добрич“ ще звучи в тази комбинация. Началото на концерта е в 19,00 часа. Ще участват Мария Славов – орган, Росица Бояджиева – флейта и Ивона Недева – флейта. „Дядо Коледа ще акостира днес в Каварна“, съобщава всекидневникът. Белобрадият старец ще пристигне с рибарска лодка, за да раздаде на малчуганите лакомства. До 21 декември в Народно читалище „Съгласие – 1980 г.“ всички деца ще имат възможност да си направят снимка с него за спомен от тазгодишните коледни празници.", "date": "2017.12.18", "title": "Преглед на основните теми в добруджанския печат"}
{"url": "http://www.focus-news.net/news/2017/12/18/2468392/sport-laura-dalmayer-i-yohanes-ridzek-byaha-obyaveni-za-nay-dobrite-sportisti-na-germaniya-za-2017-godina.html", "text": "Лаура Далмайер и Йоханес Ридзек бяха обявени за най-добрите спортисти на Германия за 2017 година. 24-годишната Далмайер е  биатлонистка, като тази година тя стана първата германка, спечелила пет златни медала по време на първенството в австрийския град Хохфилцен. От своя страна Ридзек е състезател по Ски-алпийски дисциплини, като тази година той добави четири златни медала, спечелени по време на състезанията в Лахти, Финландия, към предишните две първи места от Фалън, Швеция през 2015 година.", "date": "2017.12.18", "title": "Спорт: Лаура Далмайер и Йоханес Ридзек бяха обявени за най-добрите спортисти на Германия за 2017 година"}
{"url": "http://www.focus-news.net/news/2017/12/18/2468393/ministar-tsetska-tsacheva-ot-strana-na-prezidenta-ima-izbarzvane-i-namesa-vav-funktsiite-na-zakonodatelnata-vlast.html", "text": "По отношение на законодателната власт има едно избързване и бих казала намеса в нейните функции. Това каза министърът на правосъдието Цецка Цачева в „Тази сутрин“ по бТВ.  във връзка със заявките от страна на президента  Румен Радев за вето на Антикорупционния закон. Тя обърна внимание, че това е нейното лично мнение. Според нея държавният глава е длъжен да спазва конституционните правомощия. „Нека да се изчака приемането на закона. Трябва първо да има приет закон“, каза Цецка Цачева. \r\nМинистърът на правосъдието подчерта, че не е кух органът за борба с корупцията, разписан в Антикорупционния закон, изготвен от Министерство на правосъдието. По думите й смисълът е нова институционална рамка, което не означава нов орган, алтернативна прокуратура и алтернативен съд. „България е правова държава. Ние имаме по Конституция изградени държавни звена и органи, които противодействат“, заяви министър Цачева. Във връзка с назначаването на органа, Цачева заяви: „Носенето на отговорност и контрол от нарочна комисия в парламента спрямо действията на този антикорупционен орган за обществото е по-силна гаранция, отколкото назначаването му от едноличен орган, та бил той и президентът на републиката“, допълни тя.", "date": "2017.12.18", "title": "Министър Цецка Цачева: От страна на президента има избързване и намеса във функциите на законодателната власт"}
{"url": "http://www.focus-news.net/news/2017/12/18/2468394/veliko-tarnovo-obshtina-svishtov-organizira-koleden-bazar-na-ploshtad-svoboda.html", "text": "Община Свищов организира Коледен базар от днес до 25 декември, който ще бъде разположен в градската градина на пл. “Свобода“. Това съобщиха от пресцентъра на Общината. За желаещите да участват ще бъде осигурено всичко необходимо.", "date": "2017.12.18", "title": "Велико Търново: Община Свищов организира Коледен базар на площад „Свобода“"}
{"url": "http://www.focus-news.net/news/2017/12/18/2468395/yuriy-aslanov-sotsiolog-prez-sledvashtite-shest-mesetsa-mozhem-da-ochakvame-uspokoenie-na-politicheskoto-naprezhenie-koeto-obache-po-kasno-shte-izbuhne-s-palna-sila.html", "text": "През следващите шест месеца можем да очакваме успокоение на политическото напрежение, което обаче по-късно ще избухне с пълна сила. Това каза в сутрешния блок „Добро утро, България“ на Радио „Фокус“ социологът Юрий Асланов. По думите му се наблюдават промени в обществените нагласи като предстоящото Българско председателство на Съвета на ЕС се смята за важно, а доминиращото мнение препоръчва на опозицията да запази добрия тон, именно заради важната задача пред страната ни. Според социолога безспорно оглавяването на Съвета на ЕС дори за кратък период поражда самочувствие и създава положителни очаквания у гражданите.  \r\n„Тактиката на управляващите по този въпрос е хитра, тъй като те използват високото обществено одобрение по темата за европредседателството, за да го превърнат в контрааргумент срещу всякаква опозиционна активност. От друга страна пък много хора си дават сметка, че българското председателство на Съвета на ЕС не може да бъде легитимация за замразяване на всякаква политическа активност и за спиране на живота по други теми. Предстоящото европредседателство като че ли идеалистично е преувеличавано като очакване от българските граждани. То се ползва с висока подкрепа, но ако бързо не се усетят някакви ползи, които да се почувстват от всяко домакинство, много скоро това може да прерасне в разочарование и да бъде интерпретирано като проблем на политическия елит“, обясни той. \r\nЮрий Асланов добави, че настроенията, с които обществото ще посрещне 2018 година, няма да се различават от тези през 2017 г., с тази разлика че през отминаващата година е имало усещане за разкриване на нови хоризонти, което няма да е фактор през следващата. Социологът прогнозира, че напрежението между политическите играчи привидно ще бъде скрито за определен период от време, но по-късно обаче то ще избухне с пълна сила.", "date": "2017.12.18", "title": "Юрий Асланов, социолог: През следващите шест месеца можем да очакваме успокоение на политическото напрежение, което обаче по-късно ще избухне с пълна сила"}
{"url": "http://www.focus-news.net/news/2017/12/18/2468396/plenumat-na-vss-shte-provede-zasedanie.html", "text": "Пленумът на Висшия съдебен съвет (ВСС) ще проведе заседание. Това съобщиха от пресцентъра на институцията. Заседанието ще започне в 9.30 часа. на вниманието на магистратите се поставя проект за решение за съгласуване на Постановление на Министерския съвет за изпълнението на държавния бюджет на Република България за 2018 г. Втората точка в дневния ред на заседанието предвижда обсъждане на допълнителни трансфери за покриване на неизпълнението на приходите по бюджета на съдебната власт за 2017 г.", "date": "2017.12.18", "title": "Пленумът на ВСС ще проведе заседание"}
{"url": "http://www.focus-news.net/news/2017/12/18/2468397/veliko-tarnovo-bus-s-platforma-e-samokatastrofiral-na-vhoda-na-selo-shemshevo.html", "text": "Бус с платформа е самокатастрофирал на входа на село Шемшево, посока Велико Търново. Това съобщи слушател на Радио „Фокус“ – Велико Търново. На мястото на инцидента има полицейски екип, който изяснява причините за инцидента. Данни за пострадали граждани няма. Превозното средство се е обърнало в канавката. Движението в региона се осъществява нормално.  „Фокус“ призовава водачите да карат със съобразена скорост и повишено внимание, тъй като по-голямата част от настилките в областта са мокри и хлъзгави.", "date": "2017.12.18", "title": "Велико Търново: Бус с платформа е самокатастрофирал на входа на село Шемшево"}
{"url": "http://www.focus-news.net/news/2017/12/18/2468398/pregled-na-osnovnite-temi-v-shumenskiya-pechat.html", "text": "„В Хитрино почетоха загиналите от влаковата катастрофа по християнски и мюсюлмански обичай“, е водещото заглавие във вестник „Шуменска заря“. Помен за загиналите от влаковата катастрофа на 10 декември миналата година почетоха жителите на пострадалото село. Този ден винаги ще остане трагичен за жителите му, защото преобърна живота на десетки семейства. При взрива на влака, последвай дерайлирането, загинаха 7 души, 29 бяха ранените. 12 месеца по-късно са построени 10 къщи, ремонтирани са близо 80 домове. „Алкомет“ АД с пореден приз в класацията на „True leaders“, пише изданието. “ICAP Bulgaria” – част от „ICAP Group”, която е най- голямата Група за бизнес информационни услуги в Югоизточна Европа, за пета поредна година отличи водещите компании в България с наградите „TRUE LEADERS”. Събитието се състоя в зала „Rainbow Plaza” в София. „TRUE LEADERS”-компаниите бяха наградени по време на официална церемония, в присъствието на повече от 300 представители на висшия мениджмънт на водещи български и международни фирми, както и представители на търговски камари и браншови организации. „БСП поведе протеста на недоволните от високата цена на водата“, е заглавие от стр.3 в броя. Протест срещу високата цена на водата и предстоящото второ увеличение поведе БСП. Недоволните се събраха пред областната администрация, където различни оратори изразиха аргументите си. Те издигнаха искане цената на водата да се върне на старото си ниво от 2,64 лв. за кубик. Сред недоволните гласове се чу, че цената на водата трябва да бъде 1 лев. „Шуменският университет в рейтинговата система“, пише вестникът. Министерството на образованието и науката обяви резултатите от Рейтингова система на висшите училища в България за 2017 г. Шуменският университет „Епископ Константин Преславски” запазва миналогодишната си позиция в десет от професионалните направления. В четири направления той е с няколко места надолу, в сравнение с резултатите от 2016 г., а в три се издига нагоре. В броя е публикувано интервю с Айлин Мехмедова и Георги Шарбанов, образователни медиатори, които работят по проект към българо- швейцарска програма за успешна интеграция на уязвими групи.", "date": "2017.12.18", "title": "Преглед на основните теми в шуменския печат"}
{"url": "http://www.focus-news.net/news/2017/12/18/2468399/dobrich-koleden-kontsert-ot-visinite-idvam-shte-se-sastoi-v-grada.html", "text": "За пръв път в последното десетилетие органът в Концертна зала „Добрич“ ще звучи в комбинация с две флейти. От 19.00 часа Мария Славова – орган, Ивона Недева – флейта и Росица Бояджиева - флейта ще представят музика от Г.Ф. Телеман, Й.С. Бах, Ф. Хендел, Цезар Франк, Лео Делиб, Леон Бьолман, Хектор Берлиоз, съобщиха от пресцентъра на Община Добрич. \r\nДобрич е един от малкото български градове, които имат привилегията да притежават едновременно редкия музикален инструмент тръбен орган и подготвен инструменталист-органист. Въз основа на тези дадености, подкрепата на Община град Добрич и неуморните усилия на органистката Мария Славова е изграден траен интерес, положителна нагласа и очакване на нови музикални програми. Рождественският концерт „От висините идвам“ е продължение на идеята органът да се представя в ансамбъл с различни духови инструменти. Проектът е предложен от „Арт Студио ФТ“ и финансиран от Министерството на културата в партньорство с Община град Добрич.", "date": "2017.12.18", "title": "Добрич: Коледен концерт „От висините идвам“ ще се състои в града"}
{"url": "http://www.focus-news.net/news/2017/12/18/2468400/pernik-pastri-iznenadi-sa-organizirani-za-detsata-v-obshtinata-za-koleda.html", "text": "Театрална забавачница с Дядо Коледа, приказките на Снежанка, игри и анимационни филмчета са част от пъстрите изненади, които ще радват през тази седмица децата на община Перник. Артистичните прояви ще се провеждат всеки ден от 18 до 20 декември, с начален час 11.00, в Двореца на културата. Това съобщиха от Община Перник. Историческият музей и тази година ще организира за малчуганите традиционните уроци по родолюбие на тема „Бъдни вечер” и музейни ателиета с коледно настроение. В навечерието на най-светлите християнски празници Бъдни вечер и Коледа ще бъде огласен града с благотворителни концерти за помощ на хора в беда. «Коледно антре» е името на изложбата от картички и коледни сувенири, които пък са подготвили възпитаниците на ЦПЛР-ОДК. Самодейците към читалищата ще възстановят по автентичен начин обичаите „Бъдни вечер” и „Игнажден”, които ще впечатлят всеки, докоснал се до традициите. Много са концертите на съставите към културните институции, които ще пожелаят на перничани здраве и късмет през новата година. Финалът на седмицата ще бъде поставен с „Коледно матине” , в което ще вземат участие хор „Родна песен”.\r\nЕто и пълния Културен календар на Община Перник от 18 до 23 декември:\r\n- От 18 – 20 декември, 11,00 ч. – Първо фоайе, Дворец на културата - „Коледа за деца“ – празнична театрална забавачница с Дядо Коледа, приказките на Снежанка, игри и анимационни филмчета. Организатор: ОбДТ „Боян Дановски“;\r\n18 декември, 19,00 ч. – Театрален салон „Георги Русев“ - Благотворителен Коледен концерт. Организатор: ПМГ „Хр. Смирненски“;\r\n- От 18 – 22 декември - Уроци по родолюбие - „Бъдни вечер“ (по отделна програма). Организатор: Регионален исторически музей;\r\n- 19 декември , 10,30 ч. – изложбена зала в ЦПЛР-ОДК - „Коледно антре“ - изложба от картички и коледни сувенири. Организатор: ЦПЛР-ОДК; 14,00 ч. – Регионален исторически музей - Музейни ателиета - „С коледно настроение“ - изработване на коледна украса. Организатор: Регионален исторически музей; 16,00 ч. - Кметство „Изток” - „Коледен благослов\" – Коледен празник за жителите на кметство \"Изток\". Организатор: Кметство „Изток” и Общински младежки дом; 18,00 ч. – НЧ ”Елин Пелин-1903” - „Бъдник за бъднини” - среща-разговор. Организатор: НЧ ”Елин Пелин-1903” – клуб”Железничар”; 18,30 ч. - Галерия “Любен Гайдаров” - Концерт на Вокален ансамбъл „Агапе“. Организатори: Художествена галерия и НЧ „Миньор 2005 г.“; 19,00 ч. – Театрален салон „Георги Русев“ - „Брачни безумия “от Алексей Кожухаров. Постановка: Алексей Кожухаров. Сценография: Георги Георгиев; Участват: Милица Гладнишка, Милена Марова-Маца, Жанет Миовска, Симеон Владов, Николай Тодоров, Божидар Минков;\r\n- 20 декември, 14,00 ч. - фоайето на читалището - „Игнажден”– пресъздаване на обичай. Организатор: НЧ “Пробуда - 1935 г.”, кв. Бела вода; 18,00 ч. – Театрален салон „Георги Русев“ - „В лунната стая” - Коледен театрално-музикален спектакъл по Валери Петров, съвместна инициатива на ЦПЛР-ОДК, ОК Дворец на културата” и ДТ „Боян Дановски”;\r\n- 21 декември, 13,00 ч. - читалището - „Бъдни вечер“ - с участието на Фолклорна група ”Светлина”. Организатор: НЧ “Светлина-1919 г.“-с. Студена; 17,00 ч.- Общински младежки дом-Мошино - Коледен карнавал на хип-хоп формация \"Dance squad\" и школата по класически балет. Организатор: Общински младежки дом; 18,00 ч. – Малък салон, Дворец на културата - ”Ой, Коледо” - концерт на АНПТ ”Граовска младост” при ОК Дворец на културата с ръководител Венцислав Андонов и ДЮФА ”Граовче” при ЦПЛР – ОДК - Перник; 18,00 ч. – Минна дирекция - Празничен концерт на Хор „Добри Христов“. Организатор: НЧ “Миньор 2005 г.“-Перник;\r\n- 22 декември - 15, 00 ч.- ДГ №2 ”Родолюбче”- филиал кв. „Бела вода” - „Бъдни вечер” – представяне на зимни детски игри и занимания. Организатор: НЧ “Пробуда - 1935 г.” и ДГ № 2”Родолюбче”-филиал кв. „Бела вода”; 17,00 ч. - Общински младежки дом-Мошино - Коледен карнавал на Спортен клуб \"Едая\". Организатор: Общински младежки дом; 17,30 ч. – Театрален салон „Георги Русев“ - Коледен концерт на формация „Майсторите на танца“; 18,30 ч. – театрален салон, Обединен детски комплекс - Коледен концерт– с участието на хип-хоп формация. Организатор: ЦПЛР-ОДК;\r\n- 23 декември - 11,30 ч. – Театрален салон, Обединен детски комплекс - „Коледно матине” – самостоятелен концерт на хор „Родна песен”. Организатор: ЦПЛР-ОДК.", "date": "2017.12.18", "title": "Перник: Пъстри изненади са организирани за децата в общината за Коледа"}
{"url": "http://www.focus-news.net/news/2017/12/18/2468401/nova-makedoniya-grad-skopie-shte-kupuva-novi-elektricheski-avtobusi.html", "text": "Македонският град Скопие смята да закупи нови електрически автобуси с цел да изпълни някои от изисквания на Европейския съюза за членство, пише местното издание “Нова Македония“. Мерките са част от програмата за защита на околната среда на град Скопие за 2018 г. В бюджета са предвидени 2,3 милиона евро за частните собственици, с които те да инсталират екологични газови уредби на своите автомобили и 1,6 млн. евро за закупуване на електрически автобуси с цел обновяване на автопарка на столичния градски транспорт. \r\nКато част от проекта са предвидени още 1,5 млн. евро за няколко училища с цел ремонт. \r\nНововъведенията бяха обявени на фона на протести срещу мръсния въздух в македонската столица, провели се през почивните дни.  Цанко Цолов", "date": "2017.12.18", "title": "„Нова Македония“: Град Скопие ще купува нови електрически автобуси"}
{"url": "http://www.focus-news.net/news/2017/12/18/2468402/pregled-na-osnovnite-temi-v-starozagorskiya-pechat.html", "text": "\"Митрополит Киприан отбеляза първата годишнина от интронизацията си\", е акцент в днешния брой на вестник \"Старозагорки новини\". С отслужването на Божествена света литургия в Катедралния храм \"Свети Димитър\" вчера Старозагорският митрополит Киприан отбеляза първата годишнина от интронизацията си. Сред дошлите да се черковат и поздравят владиката бяха зам.-председателят на Народното събрание Емил Христов, областният управител Гергана Микова, кметът на Мъглиж Господин Господинов, зам.-кметът на Стара Загора Иванка Сотирова, административните ръководители на Окръжния съд и Окръжната прокуратура, общински съветници, десетки миряни. В края на службата владиката благодари за доверието, което е получил през своята първа година след интронизацията му и пожела мир и благоденствие за България, здраве и любов за всички нейни чада. Според решението на Светия Синод, считано от 14 декември Старозагорският митрополит Киприан е определен за официален говорител на Синода и за духовен надзорник на отдела \"Връзки с обществеността\", заемано досега от главния редактор на Църковен вестник Александра Карамихалева. \r\n\"19 майстори на змейовски пелин се бориха за царската титла\", четем още в изданието. Короната и грамотата за победителя тази година вървеше с 225-литрова дъбова бъчва. Притежател на 15 декара лозе стана единадесетият носител на титлата Цар на пелина в меката на сладко-горчивия еликсир - старозагорското село Змейово. Строителният предприемач Валентин Вълев, който от 10 години прави пелин, влезе в единоборство с още 18 местни майстори. Тричленното жури, с председател мениджърът на винарската изба \"Александра Естейт\" Светлана Славова, единодушно му присъди победата. Короната и грамотата тази година вървяха заедно с 225-литрова дъбова бъчва, в която победителят да наложи напитката от следващата си реколта. За да бъде фестът още по-шарен, самодейци от змейовското читалище \"Пробуда 1928 г.\" и техни колеги от околните селища часове наред пяха и танцуваха на импровизираната сцена, а навлекли хайдушки премени активисти от дружествата \"Традиция\" и \"Поп Минчо Кънчев\" обарутиха небето с изстрели от евзалия пушки и барабанлии пищови.", "date": "2017.12.18", "title": "Преглед на основните теми в старозагорския печат"}
{"url": "http://www.focus-news.net/news/2017/12/18/2468403/halil-letifov-dps-boyko-borisov-otpravi-replika-kam-ahmed-dogan-no-gerb-ne-davat-pravilni-znatsi-na-dps.html", "text": "Бойко Борисов отправи реплика към Ахмед Доган, но ГЕРБ не дават правилни знаци на ДПС. Това коментира Халил Летифов, ДПС, в разговор с Илиана Беновска в предаването “Беновска пита” по Радио К2 и Канал 3, съобщиха от екипа на предаването. \r\nРазменените подаръци: Халил Летифов подари на водещата книгата „Малкият принц“ и прочете кратък пасаж: „За да научите тайната на живота, че най-хубавото се вижда само със сърцето, най-същественото е невидимо за очите“. Водещата подари на своя гост книгата с интервюто й с почетния председател на ДПС Ахмед Доган от 1992 г. Тя обясни: „Наскоро решихме да я преиздадем, защото нещата, които пише вътре, не само са актуални сега, но се потвърждават и исторически. Така че желая Ви умно четене!“. \r\nБеновска подари на народния представител и ябълка с думите, че по този начин се опитва да символизира това дали са „гнили ябълки“ участниците в политическия живот. Той отговори: „Надявам се да се поизчистим гнилите ябълки!“.\r\nВъпросът за втория кабинков лифт на Банско и действията на вицепремиера Валери Симеонов:  Халил Летифов цитира изказването на вицепремиера Валери Симеонов, че „не иска да вижда премиера”, по повод отпадането на точката за ски зоната в Банско от дневния ред на заседанието на МС. Той продължи, че е внесено някакво предложение в МС за втори лифт на Банско, в което само по себе си няма нищо лошо. Малко по-късно обаче става ясно, че няма план за управление на НП „Пирин”. Тук възниква въпросът не би ли трябвало този план за управление на парка да предхожда предложението за кабинковия лифт или най-малкото да се внесат заедно. „А някой бърза да внесе решението за този втори лифт на Банско без нужните документи!”, категоричен бе народният представител от ДПС. \r\n„Хайде да го назовем този „някой”, той се изказа и на МС!”, призова водещата Илиана Беновска. Събеседникът й отговори, че става дума за Валери Симеонов, който е изпреварил събитията, а това показва една порочна формула за управление. Той заяви: „Второ лъжливо усещане, което се създава в обществото, е, че видиш ли внасяме това решение преди нова година, вземаме това решение и от другата седмица ще има втори лифт на Банско. Не, няма да го има! Там ще има най-вероятно обжалване, ще има строежи, ще има няколко години чакане!”.\r\nВодещата поясни, че на последното заседание на МС самият Борисов е предложил тази точка да бъде отложена поради отсъствието на министъра на околната среда и водите Нено Димов. Народният представител отново попита какво е наложило да се бърза толкова с плана на НП „Пирин”. „Имам още един въпрос, ще отговорят ли на това, че „само той, (въпросният вицепремиер) работел, а другите папкали”? Това е усещане, че някой във властта тъне в корупция и този език, за който говорим, е налице, нагледен. Това участие потвърди нашата теза, че всъщност това е изключително грешна управленска формула и решението ни за демонтаж на националистите е било правилно!”, категоричен бе Летифов. \r\n „Какъв е отговорът, който Вие си давате, ДПС, кое налага бързането на Валери Симеонов по втория кабинков лифт в Банско?”, попита водещата Илиана Беновска. Гостът й отговори, че му се иска самият Симеонов да отговори заради обществото и за да има малко повече доверие в институциите. Той добави, че заради тези приказки, „които се хвърлят ангро”, авторитетът на всички институции е уронен сериозно. ДПС са категорично против това, още повече, че самите те са платили най-тежката цена по време на прехода да се хвърля кал по тях и да се обясняват за неща, които не са направили.\r\n„Искането на ДПС за „демонтаж” на националистите от властта. Била ли е възможна друга управленска формула?“: „Като искате „демонтаж” на националистите, някак може би заради Банско и заради приказките на Валери Симеонов срещу Борисов, се концентрира вниманието върху него. Но всъщност и Красимир Каракачанов ли искате да махнете?”, попита водещата Илиана Беновска. „Той по-различен ли е?”, попита гостът й. Водещата му отговори, че според нея председателят на ВМРО е по-различен, защото говори експертно и не прави излишни изказвания по медиите. Халил Летифов подчерта, че за ДПС е важно националистите да не са във властта. Той обясни, че по волята на българските граждани те са в парламента, но решението да бъдат в управлението е на ГЕРБ и ДПС е против това. Национализми и популизми наистина са се зародили в цяла Европа, но там се води безмилостна борба с този процес, защото явлението е недопустимо и неприемливо. \r\n„Добре, един въпрос, който възниква отначало, ако ГЕРБ ви бяха предложили на вас да бъдете в коалицията, вие щяхте ли да приемете, защото вашите гласове и тези на ГЕРБ не достигат, за да станат 121 и в такъв случай трябваше да бъде поканен и всеотдайният Марешки?”, попита водещата Илиана Беновска. Халил Летифов отговори, че е имало различни формули за управление, а сегашната не е била единствената възможна. Той продължи, че има моменти, които трябва да си припомним. Единият от тях е бил, че при срещата на ръководството на ДПС с ръководството на ГЕРБ е станало ясно, че 90% от предизборните програми на двете партии съвпадат. Но не е такъв процентът при двете формации, които сега управляват. Предложението на ДПС е било да се направи кабинет на ГЕРБ без участието на ДПС във властта, а да бъдат подкрепени ценности, приоритети и план за управлението на страната. Това не е било прието от ГЕРБ. „Но колко гласа правите? По този повод казах, че тогава трябваше да прибавите и Марешки!”, попита водещата. Събеседникът й отговори: „Не мисля, той Марешки е прибавен и сега е в управляващата коалиция!”. „Той се е самоприбавил!”, каза водещата. Халил Летифов отговори, че ДПС е в опозиция и не носи отговорност за действията на Марешки. \r\n„Какви знаци към ДПС отправя Борисов?“: „За съжаление това, за което говорите, не се случва. Вие искате „демонтаж”. Аз защо си го представям като нещо като игра на „Лего” – ще му откачим ръчичката на роботчето, после ще му закачим ръчичката. Не звучи много сериозно това! Какво значи „демонтаж”?”, попита водещата Илиана Беновска. Събеседникът й отговори: „Смятам, че ДПС има сериозен опит. „Демонтаж” е термин от времето, когато сте писали книгата – да се демонтират комунистическите структури и режими. Оттам идва това. Да се върнем на това, че премиерът Борисов се обръща към г-н Доган, нашият почетен председател. Да, на държавата й трябва визионерски поглед, а не само математически сбор от 121. На държавата й трябва някой, който да може да погледне малко по-напред и да го насочи! Има реплика към г-н Доган, но нещо не могат да дадат правилните знаци! ДПС е партията на знаците вследствие наследството на г-н Доган, така че някой не говори с езика на знаците, не ги разбира!”.\r\n „Много сте обигран!”, обърна се водещата към своя гост. Той й отговори, че обигран е почетният председател, както и структурите на ДПС. „Искате да кажете на Борисов още нещо – окей, мъдър си, че се обърна към Доган, но не ти е довършено посланието?”, попита водещата. Народният представител отговори, че така възприема нещата със скромния си опит. „А как би било довършено посланието? Аз се сещам само за един начин, който ще направи безсмислена първата реплика на Борисов към Доган, към неговата мъдрост и да не се рушат спокойствието и мира? Вие просто му казвате – виж какво приятелю, не говори на Доган докато не махнеш „Патриотите”, това ли е в прав текст?”, продължи водещата. Халил Летифов отговори: „Вкарвате ме в хипотезата, че аз мога да предположа какво би решил или какво би мислил г-н Доган. Не мога!”. „Но правите силен анализ в момента!”, отвърна му Беновска. „Но не мога да предполагам какво мисли визионерът и философът!”, още веднъж подчерта народният представител.\r\n„Но какво имахте предвид по „недовършено послание”? Кажете и Б, казахте А!”, призова Беновска своя гост. Той отговори: „Б казах, но за А не съм готов и не мога!”. Водещата продължи: „Казахте А – Борисов не си е довършил посланието! Къде е Б?”. Летифов отговори: „А е г-н Доган!”. „Значи чакаме А да отговори на Б – Ахмед Доган да отговори на Бойко Борисов, така ли?”, още веднъж попита водещата. Събеседникът й отговори, че трябва да се види дали ще отговори, но в трудни моменти като сегашния страната има нужда от Ахмед Доган.\r\n„Какви знаци и кога ще се получат от г-н почетния председател Ахмед Доган? От А към Б – Борисов?”, постави още веднъж темата Беновска. Халил Летифов отговори, че не знае дали ще има знаци в тази посока. Но от ДПС винаги са очаквали знаците, а вероятно и България. \r\n„Вотът на недоверие. Мотивите.“:\r\n„Защо се наложи вчера Бойко Борисов да се обърне към почетния председател на ДПС Ахмед Доган и да каже, че разчита на неговата политическа, житейска и философска мъдрост, цитирам го малко неточно, да не влизате ДПС в колаборация с БСП по вот на недоверие по време на европредседателството?“, попита водещата Илиана Беновска. Халил Летифов отговори: „Аз смятам, че премиерът Борисов се е ориентирал изключително добре да търси точно визионера, за да му покаже посоката. Това е едно от малкото правилни решения напоследък на премиера Борисов! Ние бихме подкрепили всички негови начинания и усилия, както външноевропейски, така и в страната, само че в страната премиерът отсъства и по тази логика ще се внася и вота на недоверие!“.\r\n„Стоп за малко, Корнелия Нинова иска да внесе вот на недоверие за корупция, а вие искате да внесете вот на недоверие за това, че премиерът отсъства от страната ли, образно казано? Отсъствието аз го разбирам не, че отсъства физически, а като политика!“, продължи водещата. Събеседникът й отговори, че неведнъж изпълняващ длъжността премиер е бил Валери Симеонов, а за ДПС това е неприемливо.\r\n„Казвате нещо много важно – вие не сте съгласни Валери Симеонов да изпълнява при отсъствието на Борисов длъжността премиер, така ли?”, поиска да уточни водещата Илиана Беновска. Халил Летифов отговори, че изобщо не са съгласни той да е в изпълнителната власт.\r\n„Вие ще бъдете в контактната група за вота на недоверие, вие правите две контактни групи всъщност, обяснете го!”, помоли своя гост водещата. Той разказа, че е бил в първата контактна група, която е осъществила среща без лидерите. Следващата контактна група, която ще пише мотивите на вота на недоверие, ще бъде определена от председателя на ПГ на ДПС Мустафа Карадайъ. Вероятно тя ще стане ясна идната седмица. \r\n„Но Корнелия Нинова продължава да държи на една доста неясна тема за корупцията?”, попита водещата Илиана Беновска. Халил Летифов отговори, че БСП имат решение на конгреса, но ДПС изпълнява решенията  на собствения си Централен съвет, а не на чужди конгреси. Той продължи, че ДПС има малко по-различно разбиране по отношение на темата и че тя трябва да бъде доста по-детайлна и конкретна. „Твърде е обща темата, твърде е малко времето. Затова настояваме за конкретика и предполагаме, че до 10-ти, когато трябва да са готови мотивите, ще се уточни и това?”, отбеляза народният представител. \r\n„А кой настоя и кой надделя или беше по общ план да внесете вот на недоверие на 17-ти в първия ден, в който България ще встъпи в председателството на Европа?”, попита водещата Илиана Беновска. Събеседникът й отговори, че това е било общо разбиране, няма „надделяване”. „Защото първата версия беше да се внесе вот на недоверие, веднага го заяви Корнелия Нинова, след гласуването на бюджета преди Коледа, това беше!”, уточни водещата. събеседникът й отговори, че е са се случили някои неща, като оставката на Димитър Главчев и посещението на Антонио Таяни. „Там имаше други сигнали или знаци, които ние пак разчетохме от ДПС, че председателите на основните парламентарни групи в ЕП отсъстваха от придружаването на г-н Антонио Таяни, което всъщност е традиция!”, добави Летифов. \r\n„Предстоящият голям форум на АЛДЕ в София през февруари.“: „На вас, на българското ДПС АЛДЕ поверява един от най-големите си форуми през февруари тук да бъде проведен в България. Какъв знак ще дадете по време на европредседателството на този форум?”, попита водещата Илиана Беновска. Гостът й отговори, че ще дадат такъв знак, какъвто дават вече 27 години – че ДПС е предвидима българска партия, националноотговорна, предвидим европартньор на АЛДЕ, затова и получава това доверие. Той продължи, че Мустафа Карадайъ с последните си изяви е показал, че самият той и ДПС са добре приети в Европа, като политици, които отстояват своите ценности вече 27 години. „Ние не сме партия на популизма, на демагогията, на ксенофобията. Ние сме отрицание на това и ще се борим, колкото и тривиално да звучи, ще се борим!”, завърши Халил Летифов разговора си с Илиана Беновска в предаването „Беновска пита” по „Канал 3“ и „Радио К2 на 17 декември 2017 г.", "date": "2017.12.18", "title": "Халил Летифов, ДПС: Бойко Борисов отправи реплика към Ахмед Доган, но ГЕРБ не дават правилни знаци на ДПС"}
{"url": "http://www.focus-news.net/news/2017/12/18/2468404/aktsenti-v-predavaneto-zona-kyustendil-na-radio-fokus-pirin.html", "text": "В съвместното предаване „Зона Кюстендил” на Радио „Фокус” – Пирин и Община Кюстендил ще ви срещнем със зам.-кмета на Община Кюстендил Радмила Рангелова. Поводът е разширяването на дейността на Комплекса за социални услуги и въвеждането на нови и необходими за местната общност дейности. В същото време се предвижда увеличаване на капацитета на услугите „Личен асистент” и „Топъл обяд”, предоставяни от страна на социалния комплекс. Темата ще продължим с управителя на Центъра за обществена подкрепа „Света Петка” в Кюстендил Мая Мицова. Тя ще ни разкаже повече за дейността на центъра, за работата с децата и родителите и за предоставяните услуги. \r\nЗа поредна година Общински драматичен театър е подготвил коледно куклено представление за най-малките. В рамките на настоящата седмица децата ще имат възможност да гледат представлението „Храбрият оловен войник”, да се срещнат с Дядо Коледа и да си направят снимка за спомен с него. По темата ще говорим с директора на Общински драматичен театър Чавдар Ненов. \r\nПредаването „Зона Кюстендил” се излъчва всеки понеделник от 10.00 часа до 11.00 часа. Телефонът за връзка с нас е 078/ 55 18 50. Водещ на предаването е Венцеслав Илчев.", "date": "2017.12.18", "title": "Акценти в предаването „Зона Кюстендил” на Радио „Фокус” – Пирин"}
{"url": "http://www.focus-news.net/news/2017/12/18/2468405/afp-vaorazhena-grupa-e-napadnala-afganistanski-razuznavatelen-tsentar-v-kabul.html", "text": "Въоръжени лица са нападнали разузнавателен тренировъчен център в Кабул в понеделник, предава AFP, като се позовава на данни от местните власти.\r\nСпоред разпространеното съобщение, малко след 10 часа сутринта местно време „въоръжена група нападатели са нахлули в строяща се сграда в тренировъчния център на NDS (Националният директорат по сигурността – б.р.) в квартал Афсхар в Кабул.“ По данни на властите, в момента се води престрелка между служители на охраната и нападателите. \r\nОчаква се още информация.  Цанко Цолов", "date": "2017.12.18", "title": "AFP: Въоръжена група е нападнала афганистански разузнавателен център в Кабул"}
{"url": "http://www.focus-news.net/news/2017/12/18/2468406/stara-zagora-patnite-nastilki-na-prohodite-shipka-i-hainboa-sa-mokri-na-mesta-zaledeni-i-obraboteni.html", "text": "Пътните настилки на проходите Шипка и Хаинбоаз са мокри, на места - заледени и обработени, каза за Радио „Фокус“ дежурният в Областно пътно управление – Стара Загора. Той поясни, че общо 11 машини са почиствали проходите. \r\nВремето е облачно, с добра видимост. Мокри са пътните настилки на автомагистралите „Тракия“ и „Марица“ на територията на област Стара Загора. Без ограничения се осъществява движението на автомобили и в останалата част на област Стара Загора. Пътните настилки са мокри, температурата е между 2 и 5 градуса.\r\nСлавяна ГАЙДАРОВА", "date": "2017.12.18", "title": "Стара Загора: Пътните настилки на проходите Шипка и Хаинбоа“ са мокри, на места - заледени и обработени"}
{"url": "http://www.focus-news.net/news/2017/12/18/2468407/burgas-68-godishen-mazh-e-zaginal-pri-pozhar-v-kv-cherno-more.html", "text": "68-годишен мъж е загинал при пожар в кв. „Черно море”, съобщиха от Областната дирекция на МВР – Бургас. Вчера около 14.45 часа в Пето Районно управление „Полиция” – Бургас е получено съобщение за пожар в частна къща на ул. „Рила” № 7 в кв. „Черно море”, при който вследствие на задушаване починал 68-годишен мъж с инициали В.С. от Бургас. Това съобщиха от Областната дирекция на МВР – Бургас. Причините за възникването на пожара, както и стойността на нанесените щети са в процес на изясняване от служители на Пето Районно управление „Полиция” – Бургас. По случая е образувано досъдебно производство.", "date": "2017.12.18", "title": "Бургас: 68-годишен мъж е загинал при пожар в кв. „Черно море”"}
{"url": "http://www.focus-news.net/news/2017/12/18/2468408/montana-patyat-prez-prohoda-petrohan-e-zasnezhen-i-obraboten-s-pyasak.html", "text": "Пътят през прохода Петрохан е заснежен и обработен с пясък, съобщиха за Радио „Фокус” – Видин от Областното пътно управление – Монтана. Трафикът през прохода е с нормална интензивност. Снежната покривка на Петрохан е около 4 см. От Областното пътно управление в Монтана предупреждават, че движението през Петрохан става при зимни условия и шофьорите да се движат със съобразена скорост. \r\nОстава забраната за преминаване през прохода на автомобили над 12 тона, като забраната е до 31 март 2018 г. До тогава тежкотоварните автомобили ще се движат през град Сузана.\r\nАнна ЛОЗАНОВА", "date": "2017.12.18", "title": "Монтана: Пътят през прохода Петрохан е заснежен и обработен с пясък"}
{"url": "http://www.focus-news.net/news/2017/12/18/2468409/pss-podhodyashti-sa-usloviyata-za-turizam-v-planinite-no-pri-zimni-usloviya.html", "text": "Подходящи са условията за туризъм в планините, но при зимни условия. Това съобщиха за Агенция „Фокус“ от Планинската спасителна служба (ПСС) при БЧК. От ПСС предупредиха, че условията са типично зимни. Има навалял сняг с дебелина на снежната покривка е между 5 и 20 см в зависимост от районите. Времето е спокойно. Температурите се движат между 0 и минус 5 градуса. По върховете са по-ниски – от минус 10 до минус 12 градуса. На Студенец работят два лифта, а на Боровец и Витоша не работят. Няма регистрирани инциденти през изминалото денонощие. \r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2017.12.18", "title": "ПСС: Подходящи са условията за туризъм в планините, но при зимни условия"}
{"url": "http://www.focus-news.net/news/2017/12/18/2468410/pregled-na-osnovnite-temi-vav-velikotarnovskiya-pechat.html", "text": "„1500 лева получават военни, прависти и ИТ специалисти, завършили във В. Търново” е заглавие от първа страница на областния всекидневник „Янтра Днес”. Около 1 300 лв. е средната заплата на завършилите информатика и компютърни науки във Великотърновски университет. Ръстът в заплащането за година е с близо 120 лв. „Тинко Банабаков за рекорден четвърти път Спортист №1“ е друго заглавие от днешното издание. Тинко Банабаков стана Спортист на годината на Община Велико Търново, като спечели анкетата за рекордния четвърти път. Състезателят на Боксов клуб „Ивайло“ стана категоричен победител в допитването, като бе единственият, чието има бе посочено във всички 17 анкетни карти. „Ротарианците събраха 16 000 лв., купуват два ЕКГ холтера за областната болница“, пише още вестникът. 16 000 лв. бяха събрани по време на Коледния благотворителен бал, който великотърновските ротарианци организираха в навечерието на новогодишните празниците. „Хванаха извършителките на две джебчийски кражби“ е новина от криминалната хроника. На страниците на вестника ще откриете статия, разказваща за Виолета Белчева, Борислав Костов и съвместната им книга.  \r\n„Започнаха два нови комплекса във В. Търново с многоетажни паркинги, панорама, джакузи на открито и пазар към единия“ е заглавие от другия областен ежедневник „Борба”. Вече е в ход строителството на два нови големи и модерни жилищни комплекса във Велико Търново, в които след завършването им ще живеят почти 1000 души. Те са иновативни за местния строителен продукт. „Невена Атанасова стана първата жена полковник в НВУ „Васил Левски“ е друга тема от вестника. Невена Атанасова Кръстева стана първата жена полковник в Националния военен университет „Васил Левски” във Велико Търново. Дамите военнослужещи с това звание в Българската армия са само шест. „Четири специалности на ВРУ в топ 3 в рейтинга на висшите училища” е друга тема от всекидневника. „Филология”, „История и археология”, „Религия и теология” и „Изобразително изкуство” са единствените направления, с които ВТУ влиза в топ 2 в тазгодишния рейтинг на висшите училища в България. „Улица стана повод за най-голямата протестна подписка в старата столица“, пише още ежедневникът. Една от най-големите подписки за решаването на обществен проблем е депозирана в Община Велико Търново. Общинският съветник Валерия Дончева внесе жалба от името на 345 души. На страниците на днешното издание е поместена и статия за новия Спортист на годината на Велико Търново.", "date": "2017.12.18", "title": "Преглед на основните теми във великотърновския печат"}
{"url": "http://www.focus-news.net/news/2017/12/18/2468411/emil-radev-gerbenp-nie-sme-vodeshti-v-evropeyskiya-sayuz-po-razkrivane-na-nezakonno-pridobito-imushtestvo.html", "text": "Ние сме водещи в Европейския съюз по разкриване на незаконно придобито имущество. Това заяви Емил Радев, член ГЕРБ, евродепутат от ПГ на Европейската народна партия, в скайп разговор с Илиана Беновска в предаването „Беновска пита” по „Радио К2” и „Канал 3”, съобщиха от екипа на предаването. \r\nЕмил Радев заяви позиция по следната тема: „Ревизията на прехода и приватизацията.“. „Чухте дотук разговора ни с Румен Гечев, нали? Какво мислите Вие – дали всичко, което Корнелия Нинова и кръга около нея говорят и правят по отношение на заблуждаващата, най-малко бих казала, информация – не е, така, една превантивна защита срещу това, което би могло да и се случи, когато се приеме антикорупционния закон и тя да се превърне във втори Прокопиев?”, обърна се водещата Илиана Беновска към евродепутата, посредством създадената в Естония програма за разговори по интернет Скайп. „С възможностите, които са заложени в антикорупционния закон, на практика биха застрашили такъв тип порочни приватизации, порочни сделки и именно това е и желанието с такова законодателство на практика – ние да дадем на обществото обяснение за това, което се е случвало в годините на прехода и такъв тип съмнителни сделки да излязат на светло.”, отговори Емил Радев. \r\n„Не ми отговорихте пряко как тълкувате. Ето, тука е проф. Гечев, който вчера стана обект, заедно с екслидера на БСП Жан Виденов, на нападки без основание. Приватизацията, която е извършила Корнелия Нинова, настоящият лидер на лявата партия БСП, е под крилото и по правилата на Иван Костов. Къде е и моралното разграничение?”, уточни водещата Илиана Беновска. Събеседникът анализира, че по времето на правителството на Иван Костов е била наложена нормативна база за приватизацията, ощетила държавата и гражданите, давайки пример с възприетата практика – за сделките да се плаща с компенсаторни бонове, които са редуцирали голяма част от реалната цена на продадените държавни активи. „Корнелия Нинова е подписвала и от двете страни в момент, когато може би още не е била вписана като представляващ едното дружество. Така че всичко това са едни превантивни атаки, които целят да прикрият дадени факти и обстоятелства, които не са много лицеприятни за пред българското общество.”, заяви Емил Радев.\r\n„Възможно ли е след като се приеме антикорупционния закон при нормите, които той съдържа, Корнелия Нинова наистина да се превърне в проверявана за частна конфискация във връзка с придобити от нея скъпи имоти, във връзка с неясен произход на 70 000, с които е внесла 10% по приватизацията на „Техноимпекс” и може би и други работи, за които аз не знам?”, попита водещата Илиана Беновска. „Разбира се, че това е и целта на закона – да открие незаконнопридобитото имущество и когато има възможност то бъде отнето. Този антикорупционен орган, който се създава – задачата му е да отнеме придобито имущество с престъпна дейност, с незаконна дейност.”, анализира юристът. \r\n„КОНПИ (Комисия за отнемане на незаконно придобито имущество – бел. авт.) получи големи критики, че ревизира приватизационната сделка с изтекъл давностен срок – приватизацията на „Каолин”. Вашето мнение като юрист?”, попита водещата Илиана Беновска. „Комисия за отнемане на незаконно придобито имущество не разглежда приватизационната сделка, тя разглежда дали законно са придобити дадените пари от даден източник. За съжаление откри множество нарушения в тази приватизация и пряко нарушение на закона. Съдът ще прецени дали комисията има право да отнеме това имущество. За мен беше много неочаквано тази огромна атака срещу един официален орган, който е получил много висока оценка в последните доклади и от Европейската комисия, и от нашите европейски партньори. Ние сме водещи в Европейския съюз. Само още няколко държави, като Великобритания, Италия и Испания, имат такова модерно законодателство, което позволява да се отнеме имущество и без да има осъдителна присъда.”, завърши Емил Радев разговора си по скайп с Илиана Беновска в ефира на „Радио К2” и „Канал 3” на 17 декември 2017 година.", "date": "2017.12.18", "title": "Емил Радев, ГЕРБ/ЕНП: Ние сме водещи в Европейския съюз по разкриване на незаконно придобито имущество"}
{"url": "http://www.focus-news.net/news/2017/12/18/2468412/sofiya-akatist-na-sv-arhangel-mihail-shte-bade-otsluzhen-v-mitropolitskata-katedrala-sv-nedelya.html", "text": "Акатист на св. Архангел Михаил ще бъде отслужен след редовната Златоустова Света Литургия в митрополитската катедрала на София „Св. Неделя”, предаде репортер на Агенция \"Фокус\". Началото на службата е предвидено за 10.00 часа. Вечернята ще е от 16.00 часа. \r\nНикола ПЕТКОВ", "date": "2017.12.18", "title": "София: Акатист на св. Архангел Михаил ще бъде отслужен в митрополитската катедрала „Св. Неделя”"}
{"url": "http://www.focus-news.net/news/2017/12/18/2468413/srbija-danas-srabskiyat-ministar-na-truda-e-pretarpyal-avtomobilna-katastrofa.html", "text": "Сръбският министър на труда Зоран Джорджевич е претърпял катастрофа в понеделник сутринта, след като автомобилът с който е пътувал към Велико Градище, се е завъртял няколко пъти и излязъл от пътя, пише белградското електронно издание Srbija Danas. \r\nШофьорът на автомобила е опитал да спре рязко за да избегне сблъсък с друга кола, но заради хлъзгавия път е изгубил контрол над превозното средство, което се е завъртяло няколко пъти и излязло от пътя, спирайки в близка нива. \r\nКатастрофата обаче не е попречила на Джорджевич да посети предизборния митинг в Неготин, за където е пътувал. След това е посетил болница, където са установили, че министърът е получил леки натъртвания, но е изпратен във Военномедицинска болница за още изследвания.  Цанко Цолов", "date": "2017.12.18", "title": "Srbija Danas: Сръбският министър на труда е претърпял автомобилна катастрофа"}
{"url": "http://www.focus-news.net/news/2017/12/18/2468414/plovdiv-otnovo-gori-skladat-v-zavoda-v-selo-shishmantsi.html", "text": "Складът в Завода в село Шишманци отново гори. Това каза за Радио „Фокус” Пловдив кметът на селото Костадин Иванов. По думите му пожарът е от събота вечерта в същия склад, който вече трябваше да бъде затворен. „Кучетата си лаят, керванът си върви”, добави той и уточни, че е имало тримесечно предписание на институциите за премахваме на отпадъците вътре в този склад, но то явно не е било изпълнено. „На всички им е ясно какво става, но всеки си мълчи”, каза още Костадин Иванов.„Фокус” припомня:\r\nЗаводът за преработка на пластмасови отпадъци в село Шишманци горя и на 2 юни и 11 септември тази година. Тогава бе обявено частично бедствено положение заради опасността от замърсяване на въздуха. Жителите на населеното място протестираха срещу дейността на завода и настояваха за комплексна проверка от институциите, имащи отношение към дейността на целия комплекс. \r\nЦветана ТОНЧЕВА", "date": "2017.12.18", "title": "Пловдив: Отново гори складът в завода в село Шишманци"}
{"url": "http://www.focus-news.net/news/2017/12/18/2468415/dobrich-blizo-97-ot-glasuvalite-na-referenduma-v-general-toshevo-sa-protiv-dobiva-na-gaz.html", "text": "Близо 97% от гласувалите на референдума в Генерал Тошево са против добива на газ. Това става ясно от публикуваните окончателни резултати на сайта на ОИК-Генерал Тошево. Пред урните вчера се явиха 6671 души, или 52.72% от имащите право на глас. 96.9% от тях са отговорили с \"Не\" на поставения на местния референдум въпрос: „Против ли сте Община Генерал Тошево чрез Общински съвет или Кмета на Общината да одобрява устройствени планове, определящи териториите за проучване, добив, преработка на следните подземни богатства: нефт, природен газ, твърди горива, минни отпадъци”. 172 души или 2,58% от гласувалите са отговорили на въпроса с \"Не\". 15 са недействителните бюлетини и празни пликове, а 19 са бюлетините без отбелязан отговор, с отбелязани и двата отговора на въпроса или бюлетини, в които не може еднозначно да бъде определен отговора на въпроса.\r\nТъй като избирателната активност на референдума е над 40%, резултатът от допитването е валидно.", "date": "2017.12.18", "title": "Добрич: Близо 97% от гласувалите на референдума в Генерал Тошево са против добива на газ"}
{"url": "http://www.focus-news.net/news/2017/12/18/2468417/mvr-edin-chovek-e-s-opasnost-za-zhivota-a-26-dushi-sa-raneni-pri-katastrofi-v-stranata-prez-izminaloto-denonoshtie.html", "text": "Един човек е с опасност за живота, а 26 души са ранени при 20 катастрофи в страната през изминалото денонощие. Това съобщиха от пресцентъра на МВР.  В столицата са станали 132 леки произшествия и 4 тежки. При тях са ранени 4 души.", "date": "2017.12.18", "title": "МВР: Един човек е с опасност за живота, а 26 души са ранени при катастрофи в страната през изминалото денонощие"}
{"url": "http://www.focus-news.net/news/2017/12/18/2468418/burgas-politsiyata-zadarzha-osem-litsa-za-nezakonno-pritezhanie-na-orazhie.html", "text": "Полицията задържа осем лица за незаконно притежание на оръжие, съобщиха от Областната дирекция на МВР – Бургас. Служители от Районно управление „Полиция” – Несебър съвместно със служители от „Специализираните полицейски сили” към ОДМВР – Бургас извършили проверка на парцел в с. Кошарица (около 1,5 дка), в който са изградени и разположени шест монолитни сгради и преместваеми обекти, като установили, че в постройките пребивават семействата на осем криминално проявени и осъждани (сред пребиваващи в помещенията са и участниците в инцидента с общинските служители от приюта за безстопанствени кучета към Община Несебър). Задържани за срок от едно денонощие са братята 32-годишният с инициали Б.С., 37-годишен с инициали М.С., 46-годишен А.М. и синовете му – 17-годишен с инициали М.М. и 19-годишен С.М., А.М. на 24 години, П.Т. на 35 години и Р.С. на 28 години. \r\nВ една от постройките е намерен и иззет нерегистриран пистолет заедно с осем боеприпаси 22-ри калибър към него, множество по вид документи, свързани със заложени вещи, парични заеми и договори и регистрационни документи за покупко-продажба на МПС, както и мобилни апарати. В автомобил, ползван от един от мъжете, са открити и иззети множество инструменти и техника за извършване на строително-ремонти дейности с неустановен произход. На трима от задържаните са съставени актове по Закона за гражданската регистрация, а на един – акт по Закона за българските документи за самоличност. Образувано е досъдебно производство за незаконно притежаване на оръжие и боеприпаси. Работата по случая продължава от служители на Районно управление – Несебър.", "date": "2017.12.18", "title": "Бургас: Полицията задържа осем лица за незаконно притежание на оръжие"}
{"url": "http://www.focus-news.net/news/2017/12/18/2468419/hurriyet-losho-vreme-predizvika-otlagane-na-poleti-v-turtsiya.html", "text": "Полетите излитащи и пристигащи на турското летище „Ататюрк“ в Истанбул са били забавени или отложени заради лошото време, пише турският всекидневник Hurriyet, като се позовава на информация от информационна агенция „Доган“.\r\nЗаради дъждовете и силния вятър, разразили се в неделя вечерта, се е наложило много от пристигащите самолети да летят в кръг във въздушното пространство около летището. Излитащите от съоръжението полети също са били забавени с близо час. \r\nПътниците, които са пропуснали свързочните си полети са настанени в хотели.   Цанко Цолов", "date": "2017.12.18", "title": "Hurriyet: Лошо време предизвика отлагане на полети в Турция"}
{"url": "http://www.focus-news.net/news/2017/12/18/2468420/veliko-tarnovo-s-30-sm-se-e-povishilo-nivoto-na-reka-dunav-kray-svishtov-prez-izminaloto-denonoshtie.html", "text": "С 30 см се е повишило нивото на река Дунав при Свищов за изминалото денонощие, съобщиха от хидрометеорологичната станция в града. Водният стоеж на реката е 330 см. \r\nТемпературата на водата e 5.3 градуса.", "date": "2017.12.18", "title": "Велико Търново: С 30 см се е повишило нивото на река Дунав край Свищов през изминалото денонощие"}
{"url": "http://www.focus-news.net/news/2017/12/18/2468421/rumen-gechev-bsp-za-balgariya-drugaryu-kiril-dobrev-ti-kade-se-namirash.html", "text": "Другарю Кирил Добрев, ти къде се намираш !? Това заяви професор Румен Гечев, депутат от ПГ на „БСП за България“, в разговор с Илиана Беновска в предаването „Беновска пита” по „Радио К2” и „Канал 3”, съобщиха от екипа на предаването.\r\nПроф. Гечев заяви позиция по следната тема: „Приятелският огън” в ляво и вината за грешките на прехода. „Вчера бяхте обвинен от Кирил Добрев, че Вие, като вицепремиер и министър на икономическото развитие, сте създали правила за приватизация с Жан Виденов, по които Корнелия Нинова е приватизирала „Техноимпекс”. Вярно ли е това?”, обърна се водещата Илиана Беновска към своя гост. „Това не е вярно, то противоречи на законите на страната. Бях изумен, когато чух такава дефиниция, защото проблемът не е за правителството на Виденов, а за правителството на левицата, чийто програми и закони са приети в партиен конгрес, от Висшия партиен съвет, одобрявани са от парламента с мнозинство на левицата. Вторият човек в партията се опитва да прехвърля проблемите на целия преход върху собствената си партията. Надявам се, че това е техническа грешка в момент на притеснение и смут, иначе това не е приемливо нито фактически, нито юридически, а за идеологически – въобще да не говорим”, категоричен беше Румен Гечев.\r\n„Четох те ли думите на бившия главен прокурор Никола Филчев, който даде интервю за „Блиц”, който каза, че трябва да се ревизира приватизацията и вероятно ще бъде щастлив, самият Филчев, когато Иван Костов, експремиер и екслидер на СДС, търка наровете в затвора, не, играе карти в затвора заедно с Прокопиев. Как се свързват тези две очаквания на обществото? Защо се повдига въпроса за правилата на БСП, а всъщност ние знаем всички, че приватизацията беше извършена по времето на Костов?”, попита водещата Илиана Беновска. Събеседникът си послужи за отговора си с чл. 5, ал. 2 от закона за преобразуване и приватизация на държавни и общински предприятия от 1992 г., който въвежда институцията на работническо-мениджърската приватизация (РМД), която той определи като световна практика, описана в учебниците по икономика: „Работниците и служителите във фирма, която подлежи на приватизация, държавна или общинска, които имат две годишен трудов стаж във фирмата – имат право да участват в приватизацията на фирмата със съответните преференции”. „При правителството Виденов се въвеждат ограничения, в смисъл, че работническо-мениджърският колектив може да участва в приватизацията, ако поне половината от работниците и служителите са заявили желание и фактически участват в процеса.”, разясни професорът от УНСС.\r\n„Кирил Добрев не излиза ли с това изявление, за да се оправдае косвено, че сегашният лидер и борец за правда и свобода – Корнелия Нинова всъщност е приватизирала не по правилата на БСП, а по правилата на Костов? Тоест, тя е била мажоритарен собственик на акциите в „Техноимпекс”. За парите, които са платени като 10% и останалите, които са платени с компенсаторни бонове няма да говоря в момента, но това не е ли косвена защита, оттласкване на атаките срещу Корнелия Нинова в очакване може би, че с приемането на антикорупционния закон в Народното събрание – Корнелия Нинова може да се окаже втория Прокопиев? Именно Корнелия Нинова е извършила приватизацията на „Техноимпекс” не по правилата не БСП, на което БСП тя в момента е лидер, а по „сините” правила на СДС и на Иван Костов. Дали пък затова тя не иска да се направи ревизия на приватизацията?”, зададе уточняващи въпроси водещата Илиана Беновска. „Ако това е била неговата идея – тя е изпълнена много лошо. Да се върнем на фактите. От този закон, приет от Филип Димитров, г-н Костов отиде в много различна посока и опорочи приватизацията. Управлението на приватизационния процес ставаше за предприятия с активи в размер над 10 милиона лева се произнасяше Агенцията за приватизация, под 10 милиона лева – правителството, тоест отделните министерства, които управляваха отделни отрасли. Агенцията за приватизация имаше Надзорен съвет от 11 души, от които 6 души, при Филип Димитров, г-н Беров и г-н Виденов, бяха от парламента избрани за 4 години, 5 души бяха избирани от правителството. Директорът на агенцията се избираше от мнозинството на Надзорния съвет, тоест от парламента. Г-н Иван Костов промени закона. Той промени закона така, че придърпа Агенцията за приватизация на пряко подчинение на Министерски съвет. Това е важно, защото той взема на ръчна скорост, управлява целия приватизационен процес и прави за близки и роднини, и приятели всичко, което може да се направи. Два пъти правителството на г-н Костов и парламентарната му група променя закона за приватизация. Вече може само до 20% от участниците във фирмата да участват в работническо-мениджърска приватизация. Повишава дела на отделен човек, който може да купи акции. До тогава е било 20% максимум, тоест 5 души биха могли да формират РМД. В случая повишават дела на отделен човек в РМД-то на 33% процента. Онова, което се случи с приватизацията, работническо-мениджърска, която правилно българският народ нарече „разбойническо-мениджърска приватизация” – основната част от сделките бяха извършени от върхушката на СДС и техните подгласници. Бяха раздадени на една особена партия, тя е по-силна от всички други партии – „БРП”, но това не е българска работническа партия, това е партията „близки роднини и приятели”. Под крилото на десницата тогава приватизираха за жълти стотинки икономиката. Затова г-н Филчев е прав, че трябва да се търси отговорност.”, заяви Румен Гечев. \r\n„Ако тая партия БРП („близки роднини и приятели”) приватизира по времето на Костов, то Корнелия Нинова в какво качество се е явявала тогава – близките роднини и приятели? Втори въпрос – затова ли така страстно тя сега изважда шуробаджанащината, „шуробаджанакгейт”, защото се страхува може би, че на нея това ще и бъде извадено и се изважда всъщност в момента покрай „Техноимпекс”?”, продължи водещата Илиана Беновска. Роденият в Червен бряг политик отказа да коментира личности, в това число и Корнелия Нинова, но изрази учудване, че тя не се разграничава от думите на нейния заместник Кирил Добрев.\r\n„Вие ще поискате ли това да го направи?”, попита водещата Илиана Беновска. Икономическият експерт потвърди, че той ще поиска изясняването на този казус, но това трябва да стане на партиен форум.\r\n„На какъв партиен...? Вие скоро няма да имате Национален съвет. Попитах на миналата пресконференция дали Национален съвет трябва да одобри онази декларация, която Вие подписахте в парламента от името на парламентарната група, която беше в защита на Корнелия Нинова срещу атаките за „Техноимпекс” и в косвено нападение срещу Красимир Янков, който си позволи да каже ясни думи, че някои хора трябва да си отидат. Така че Вие скоро няма да имате Национален съвет. Ще дойде времето за вота на недоверие и това ще потъне.”, констатира водещата Илиана Беновска. Гостът уточни, че когато има Национален съвет на БСП ще бъде обсъдено недоразумението между Корнелия Нинова и Кирил Добрев. „Този въпрос ще бъде разгледан, за оценките на колегата Кирил Добрев – затова, че проблемът на прехода в България е на БСП и на левицата, а не е на десницата, той би трябвало да го обясни, защото то противоречи не само на фактите, то противоречи на здравия разум.”, анализира Румен Гечев.\r\n„Каква е връзката между изявленията на г-н Кирил Добрев, че Корнелия Нинова е приватизирала „правилно”, по правилата на БСП, с това, че всъщност това не е така? Приватизацията на „Техноимпекс” е извършена по закона на Костов. Каква е връзката за подобно изявление и упреци към Вас?”, продължи да търси изчерпателен отговор водещата Илиана Беновска. „Мен не ме притеснява какво е мнението на един колега, това си е негово право, когато прави оценки на ръководители и то на прекия си началник. Това, което ме притесни в неговото изказване, аз слушах два пъти много внимателно – той каза, че Виденов и Гечев са формирали правилата на прехода, това е страшното.”, сподели бившият агент от структурите на Държавна сигурност, с псевдоним Економов.   \r\n„А кой е писал правилата на прехода?”, контрира водещата Илиана Беновска. „Някои от тия другари са доста богати. Около краха на КТБ им излезнаха депозити на някои хора в стотици хиляди левове. Не е лошо да споделят финансовите си ресурси с останалата част на партията, благодарение на която са ги направили.”,  довери Румен Гечев.\r\n„Кого визирате?”, отвърна водещата Илиана Беновска. „Визирам всички, които имат претенции към прехода, заяви депутатът.\r\n„В това число и Кирил Добрев ли?”, попита водещата Илиана Беновска. „Не виждам причини да го изключим. Аз отхвърлям категорично внушението на Кирил Добрев. Той слага воденичния камък на моята партия, на БСП, което не е приемливо.”, безапелационен беше Румен Гечев.\r\n„Какъв въпрос точно, формулирайте го, ще поставите за разглеждане на Националния съвет по този повод?”, попита водещата Илиана Беновска. „Моят въпрос ще бъде – другарю Кирил Добрев, ти къде се намираш !?”, отговори събеседникът.\r\n„Той ще ви каже – аз съм на заместник-председателското място.”, хипотетично предположи водещата Илиана Беновска. „Това е временно място. Местата са изборни и са временни – и на премиери, и на президенти, и на ръководители на партия, и на членове на национални съвети. Хората са ни избрали, ако си вършим работата  оставаме, ако не я вършим те ни освобождават и избират други и това е хубавото на демокрацията”, завърши Румен Гечев разговора си с Илиана Беновска в ефира на „Радио К2” и „Канал 3” на 17 декември 2017 година.", "date": "2017.12.18", "title": "Румен Гечев, „БСП за България“: Другарю Кирил Добрев, ти къде се намираш"}
{"url": "http://www.focus-news.net/news/2017/12/18/2468422/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Македонският премиер Зоран Заев ще участва в понеделник вечер на неформална среща в Брюксел, на която ще присъстват лидерите на страните от Западните Балкани и върховният представител на Европейския съюз по въпросите за външната политика и сигурността Фредерика Могерини, пише вестник “Нова Македония“. \r\nТова е третата неформална среща между Могерини и лидерите от региона, на която се очаква да бъдат обсъдени последните събития от Западните Балкани и перспективите за 2018 г., когато на участващите страни ще им бъде предоставена възможност да постигнат напредък по преговорите за тяхното приемане в Съюза, отбелязва още изданието. \r\nСлед срещата се очаква лидерите от Западните балкани да проведат няколко двустранни разговора един с друг. \r\n*** Солунското подразделение на гръцката пожарна разследва причините за пожар в жилищен блок в квартал на Катерини, вследствие на който са загинали трима души, пише гръцкото електронно издание Ekathimerini.\r\nПожарникарите са открили останките на 78-годишен мъж, живял на първия етаж, от където най-вероятно е избухнал огъня. Други двама души – 43-годишна жена и 81-годишен мъж са намерени мъртви на втория етаж. Осем души са спасени, като според властите те са в добро състояние и без наранявания. \r\n*** Сръбският министър на труда Зоран Джорджевич е претърпял катастрофа в понеделник сутринта, след като автомобилът с който е пътувал към Велико Градище, се е завъртял няколко пъти и излязъл от пътя, пише белградското електронно издание Srbija Danas. \r\nШофьорът на автомобила е опитал да спре рязко за да избегне сблъсък с друга кола, но заради хлъзгавия път е изгубил контрол над превозното средство, което се е завъртяло няколко пъти и излязло от пътя, спирайки в близка нива. \r\nКатастрофата обаче не е попречила на Джорджевич да посети предизборния митинг в Неготин, за където е пътувал. След това е посетил болница, където са установили, че министърът е получил леки натъртвания, но е изпратен във Военномедицинска болница за още изследвания. \r\n*** Полетите излитащи и пристигащи на турското летище „Ататюрк“ в Истанбул са били забавени или отложени заради лошото време, пише турският всекидневник Hurriyet, като се позовава на информация от информационна агенция „Доган“.\r\nЗаради дъждовете и силния вятър, разразили се в неделя вечерта, се е наложило много от пристигащите самолети да летят в кръг във въздушното пространство около летището. Излитащите от съоръжението полети също са били забавени с близо час. \r\nПътниците, които са пропуснали свързочните си полети са настанени в хотели.  \r\n***", "date": "2017.12.18", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2017/12/18/2468423/blagoevgrad-mokri-i-hlazgavi-sa-patnite-nastilki-v-grada.html", "text": "Мокри и хлъзгави са пътните настилки в Благоевград, предаде репортер на Радио „Фокус” – Пирин. Интензивно е движението по основните улици и булеварди в града. Без затруднения се осъществява преминаването през кръговото кръстовище при „Зърнени храни” на бул. „Св. Димитър Солунски” и бул. „Васил Левски”, както и през кръговото кръстовище между булевардите „Джеймс Баучер” и „Васил Левски” и улиците „Д-р Христо Татарчев” и „Владо Черноземски”. \r\nСъс забавяне се извършва преминаването през кръговото кръстовище на бул. „Св. св. Кирил и Методий” при Трето основно училище „Димитър Талев”. Колони от автомобили се образуват на кръстовището под Първи корпус на Югозападен университет „Неофит Рилски” между улиците „Славянска”, „Иван Михайлов” и булевард „Св. Димитър Солунски”. \r\nВсички светофарни уредби в града са изправни.\r\nЛивия НИНОВА", "date": "2017.12.18", "title": "Благоевград: Мокри и хлъзгави са пътните настилки в града"}
{"url": "http://www.focus-news.net/news/2017/12/18/2468424/veliko-tarnovo-postradal-e-shofyorat-na-busa-koyto-samokatastrofira-na-vhoda-na-selo-shemshevo-nyama-opasnost-za-zhivota-mu.html", "text": "Пострадал е шофьорът на буса с платформа, който самокатастрофира на входа на село Шемшево, посока Велико Търново. Това съобщиха за Радио „Фокус“ – Велико Търново от ОДМВР-Велико Търново. Пострадалият е откаран за лечение в Областната болница. Няма опасност за живота му.", "date": "2017.12.18", "title": "Велико Търново: Пострадал е шофьорът на буса, който самокатастрофира на входа на село Шемшево, няма опасност за живота му"}
{"url": "http://www.focus-news.net/news/2017/12/18/2468425/smolyan-dve-pisti-v-pamporovo-sa-otvoreni-za-zimni-sportove.html", "text": "Добри са условията за зимни спортове в Пампорово, съобщиха за Радио „Фокус“ – Смолян от Планинската спасителна служба към БЧК в курорта. Две писти, заснежени с изкуствен сняг, са отворени за любителите на ските и сноуборда. Това са „Снежанка 6“ и „Снежанка 11“. Работят лифтовете по линии номер 2 и 4. Естествената прясна снежна покривка, паднала тази нощ в курорта, е 4-5 см. \r\nВремето е облачно, без валежи. А температурата на въздуха е минус 3 градуса. \r\nПрез почивните дни в Пампорово не са регистрирани инциденти с туристи и скиори.\r\nНели ГЕРГЬОВСКА", "date": "2017.12.18", "title": "Смолян: Две писти в Пампорово са отворени за зимни спортове"}
{"url": "http://www.focus-news.net/news/2017/12/18/2468426/sofiya-43-godishen-mazh-e-bil-prostrelyan-v-avtomobila-si-v-rayona-na-ul-dunav.html", "text": "43-годишен мъж е бил прострелян в автомобила си в района на ул. „Дунав“. Това съобщиха от пресцентъра на МВР. Полицаи от СДВР предприемат действия за изясняване на обстоятелствата около инцидента в града, станал към 8.40 часа. Мъжът е откаран в болница за оказване на медицинска помощ. Районът е заграден, извършва се оглед, предприети са издирвателни действия.", "date": "2017.12.18", "title": "София: 43-годишен мъж е бил прострелян в автомобила си в района на ул. „Дунав“"}
{"url": "http://www.focus-news.net/news/2017/12/18/2468427/plovdiv-pogasen-e-pozharat-v-zavoda-v-selo-shishmantsi.html", "text": "Погасен е пожарът в склада на завода в село Шишманци. Това съобщиха за Радио „Фокус” – Пловдив от РД ПБЗН в Пловдив. На място вече няма екип, тъй като огънят е погасен напълно през нощта. Пожарът е бил в същия склад, който горя и през есента. Този път не са горели пластмаси, а текстилни отпадъци. На място има оставена само техника, която да послужи при необходимост.\r\nЦветана ТОНЧЕВА", "date": "2017.12.18", "title": "Пловдив: Погасен е пожарът в завода в село Шишманци"}
{"url": "http://www.focus-news.net/news/2017/12/18/2468428/valentin-dimitrov-kmet-na-general-toshevo-grazhdanite-byaha-kategorichni-vav-vota-si-sreshtu-dobiva-na-gaz-v-obshtinata-shte-nastoyavame-ot-darzhavata-da-se-saobrazi-s-reshenieto.html", "text": "Гражданите на Генерал Тошево бяха категорични във вота си срещу добива на газ в общината, ще настояваме от държавата да се съобрази с решението. Това каза в сутрешния блок „Добро утро, България“ на Радио „Фокус“ кметът на Община Генерал Тошево Валентин Димитров по повод инициирания референдума „за“ и „против“ одобряването на устройствени планове, определящи територии за проучване, добив и преработка на нефт, природен газ, твърди горива и минни отпадъци. По думите му резултатите от допитването не са изненада, като около предвиденото отдаване на терен на концесия за 35 години на фирма-инвеститор, предвиждаща 41 сондажа, е имало множество неясноти. Според Димитров са основателни и притесненията на гражданите, че евентуални сондажи ще повлияят на качеството на водата и почвата в района. \r\n„Официалното предложение беше за добиване на природен газ по конвенционалния метод на дълбочина 2100-2700 м, макар че проучвателният сондаж, който е направен в Рогозина ,стига до дълбочина 5610 м. По написаното в доклада шистовите скали се намират над 4000 м и този метод – хидравлично разбиване, е за добива на шистов газ, за който има мораториум от 18.01.2012 г., приет от НС, но хората се притесняват, че може да падне по всяко време“, каза Валентин Димитров. \r\nТой коментира още, че реализирането на инвестиционните намерения би обхванало близо ¼ от територията на Генерал Тошево, или над 219 хиляди декара площ, като съществува и опасността да се стигне до отчуждаване на земеделска земя. Валентин Димитров обясни, че ще се настоява за среща с премиера Бойко Борисов, за да бъде чут гласът на жителите на общината.", "date": "2017.12.18", "title": "Валентин Димитров, кмет на Генерал Тошево: Гражданите бяха категорични във вота си срещу добива на газ в общината, ще настояваме от държавата да се съобрази с решението"}
{"url": "http://www.focus-news.net/news/2017/12/18/2468429/varna-chastichno-mokri-sa-patnite-nastilki-v-oblastta-zaradi-valezhite-ot-dazhd-prez-denonoshtieto.html", "text": "Частично мокри са пътните настилки във Варна и областта заради валежите от дъжд през денонощието, предаде репортер на Радио „Фокус“ – Варна. Времето е с разкъсана облачност, видимостта е добра. Температурите са положителни и няма заледени пътни участъци. \r\nДвижението по направленията за София, Добрич и Бургас се осъществява без въведени ограничения. По-интензивен е трафикът по главния път Варна – Добрич. По пътя Кранево – Варна при км 83+100 е ограничено движението на моторни превозни средства над 10 т. Обходът е през участъка Кичево – Оброчище.\r\nМарияна ВАЛЕНТИНОВА", "date": "2017.12.18", "title": "Варна: Частично мокри са пътните настилки в областта заради валежите от дъжд през денонощието"}
{"url": "http://www.focus-news.net/news/2017/12/18/2468430/nova-makedoniya-zoran-zaev-shte-prisastva-na-neformalna-sreshta-na-liderite-ot-zapadnite-balkani-s-frederika-mogerini.html", "text": "Македонският премиер Зоран Заев ще участва в понеделник вечер на неформална среща в Брюксел, на която ще присъстват лидерите на страните от Западните Балкани и върховният представител на Европейския съюз по въпросите за външната политика и сигурността Фредерика Могерини, пише вестник “Нова Македония“. \r\nТова е третата неформална среща между Могерини и лидерите от региона, на която се очаква да бъдат обсъдени последните събития от Западните Балкани и перспективите за 2018 г., когато на участващите страни ще им бъде предоставена възможност да постигнат напредък по преговорите за тяхното приемане в Съюза, отбелязва още изданието. \r\nСлед срещата се очаква лидерите от Западните балкани да проведат няколко двустранни разговора един с друг.  Цанко Цолов", "date": "2017.12.18", "title": "„Нова Македония“: Зоран Заев ще присъства на неформална среща на лидерите от Западните Балкани с Фредерика Могерини"}
{"url": "http://www.focus-news.net/news/2017/12/18/2468431/vratsa-s-23-sm-se-e-povishilo-nivoto-na-reka-dunav-pri-oryahovo.html", "text": "Нивото на Дунав се повиши с 6 см при Ново село в началото на българския участък на реката за последното денонощие и водният стоеж там е 423 см, съобщиха от местната хидромеотерологична  станция. Нивото на реката при Видин е 462 см, повишението за последното денонощие е с 5 см. Край Лом нивото е 465 см, регистрирано е повишение от 5 см. Нивото на Дунав край Оряхово е 344 см, повишението е с 23 см. \r\nТемпературата на водата край Ново село е 4,8 градуса, край Оряхово е 6,1 градуса.", "date": "2017.12.18", "title": "Враца: С 23 см се е повишило нивото на река Дунав при Оряхово"}
{"url": "http://www.focus-news.net/news/2017/12/18/2468432/kyustendil-izlozhbata-koledni-trepeti-shte-bade-otkrita-v-chitalishte-bratstvo.html", "text": "Изложбата „Коледни трепети” ще бъде открита в читалище „Братство” в Кюстендил. Това съобщи за Радио „Фокус” – Кюстендил Иван Андонов, председател на читалището. Откриването на изложбата е от 11.00 часа във фоайето на културния институт. В нея със свои творби ще се включат 20 деца на възраст от 6 до 12 години. Проявата е част от инициативите, организирани от читалището по повод Коледно-новогодишните празници. „Класът по рисуване се утвърди, като едно от водещите културни средища на нашият град. Почти няма месец, през който малките възпитаници да не представят своите произведения”, каза Иван Андонов.\r\nВенцеслав ИЛЧЕВ", "date": "2017.12.18", "title": "Кюстендил: Изложбата „Коледни трепети” ще бъде открита в читалище „Братство”"}
{"url": "http://www.focus-news.net/news/2017/12/18/2468433/smolyan-43-godishen-mazh-ot-s-davidkovo-e-pochinal-pri-trudova-zlopoluka.html", "text": "На 16 декември 2017 г. около 15.50 ч. в Районно управление на МВР-Мадан е получено съобщение, че около 15.40 ч. в с. Давидково, общ. Баните, в промишлена зона, на път, водещ към гатер, 43-годишен мъж от с. Давидково, собственик на фирма, е починал при трудов инцидент. Това съобщиха от ОДМВР-Смолян. По първоначални данни, при транспортиране на дървени отпадъци с мотокар, мъжът слиза от мотокара без да го обезопаси, след което същият тръгва назад и се преобръща като затиска 43-годишния мъж, който починал на място. Причините за възникване на инцидента са в процес на изясняване. \r\nТялото на починалия е транспортирано в МБАЛ-Смолян за извършване на аутопсия. По случая е образувано досъдебно производство.", "date": "2017.12.18", "title": "Смолян: 43-годишен мъж от с. Давидково е починал при трудова злополука"}
{"url": "http://www.focus-news.net/news/2017/12/18/2468434/ekathimerini-zhitelite-na-patra-ne-iskat-storezha-na-nova-zhp-liniya-v-grada-im.html", "text": "Жители на Патра ще посетят в понеделник Атина, за да изразят недоволството си от плановете за строеж на нова ЖП линия през западния гръцки град, пише електронното издание Ekathimerini. Представителите на града се надяват да се срещнат с министъра на транспорта, на която смятат да го убедят да бъде развита вече съществуващата линия вместо да се строи нова. \r\nСпоред жителите на Патра, „при никакви обстоятелства няма да приемем построяването на нова линия, която да разкъса структурата на града и да го раздели от неговата брегова ивица“.   Цанко Цолов", "date": "2017.12.18", "title": "Ekathimerini: Жителите на Патра не искат сторежа на нова ЖП линия в града им"}
{"url": "http://www.focus-news.net/news/2017/12/18/2468435/narodnite-predstaviteli-ot-gerb-plovdiv-shte-priemat-grazhdani-ot-izbiratelniya-si-rayon.html", "text": "Народните представители от  ГЕРБ-Пловдив ще приемат граждани от избирателния си район в понеделник, 18-ти декември 2017 г., съобщиха от пресцентъра на партията.\r\nПриемните ще се проведат по следния график:\r\n- Менда Стоянова – председател на Комисията по бюджет и финанси в 44-тото Народно събрание – от 16.00 в централния офис на  ГЕРБ на бул. „Марица” 91;\r\n- Димитър Лазаров - председател на Комисията за контрол над службите за сигурност, прилагането и използването на специалните разузнавателни средства и достъпа до данните по Закона за електронните съобщения и член на Комисията по правни въпроси - от 16.30 часа в офиса на  ГЕРБ на улица „Прага” 2; \r\n- Атанас Ташков – член на Комисията по транспорт, информационни технологии и съобщения и на Комисията по външна политика в 44-то Народно събрание - от 16.00 часа в партийния офис на ул. „Стефан Стамболов\" № 21;\r\n- Спас Гърневски -  заместник-председател на Комисията за борба с корупцията, конфликт на интереси и парламентарна етика - от 16.00 в офиса на  ГЕРБ на ул. \"Коста Паница\" № 5.", "date": "2017.12.18", "title": "Народните представители от  ГЕРБ-Пловдив ще приемат граждани от избирателния си район"}
{"url": "http://www.focus-news.net/news/2017/12/18/2468436/plovdiv-v-rayonniya-sad-v-asenovgrad-zapochva-deloto-sreshtu-11-te-romi-obvineni-za-poboy-nad-mladi-sportisti.html", "text": "В Районния съд в Асеновград започва делото срещу 11-те роми, обвинени за побой над млади спортисти на язовир „40-те извора“. Това съобщиха за Радио „Фокус” - Пловдив от Съдебната палата. Обвиненията срещу тях са за хулиганство, извършено с особена дързост и цинизъм, отправяне на заплахи за убийство и нанасяне на телесни повреди. Инцидентът стана на 26 юни тази година на язовира, а по-късно и пред болницата в Асеновград.\r\nСлучаят предизвика поредица от протести, като бяха поискани справедливи наказания и повече сигурност в града. \r\nДелото ще се разглежда в три поредни дни.\r\nЦветана ТОНЧЕВА", "date": "2017.12.18", "title": "Пловдив: В Районния съд в Асеновград започва делото срещу 11-те роми, обвинени за побой над млади спортисти"}
{"url": "http://www.focus-news.net/news/2017/12/18/2468437/vidin-34-godishen-mazh-ot-grada-e-naranen-s-nozh-v-gardite-ot-priyatelya-na-mayka-si.html", "text": "На 16 декември в 23.57 часа 34-годишен мъж от Видин е съобщил на тел. 112 че в апартамент в града бил наранен с нож в областта на гърдите от приятеля на майка си – 51-годишен, от Враца. Това съобщиха от ОДМВР-Видин. Пострадалият е транспортиран във видинската болница и след оказана медицинска помощ е освободен, без опасност за живота. На местопроизшествието е извършен оглед, ножът е иззет по надлежния ред. Врачанинът е задържан с полицейска мярка за срок до 24 часа. По случая работи РУ-Видин, образувано е досъдебно производство.", "date": "2017.12.18", "title": "Видин: 34-годишен мъж от града е наранен с нож в гърдите от приятеля на майка си"}
{"url": "http://www.focus-news.net/news/2017/12/18/2468438/veliko-tarnovo-obshtina-svishtov-organizira-koleden-bazar-na-pl-svoboda.html", "text": "Коледен базар отваря врати в Свищов. Празничното тържище се организира от Общината и е разположено на пл. „Свобода”. Това каза за Радио „Фокус” – Велико Търново Росен Маринов, директор Дирекция „Култура и културно наследство” в Общината. Базарът ще остане в Свищов до Коледа – 25 декември. На него ще се предлагат различни празнични сувенири, подаръци и играчки. „Повечето от продавачите събират пари за благотворителна цел, така че можем да обобщим, че базарът ни е със социална и обществена насоченост. Това е една изключително положителна кауза и ние сме горди, че има интерес към нея и че успяваме да помогнем”, обясни Маринов.\r\nВ Свищов днес ще се случат и няколко събития, които са част от Празничната програма на Общината. От 10.00 до 11.00 часа в салона на Първо българско народно читалище „Еленка и Кирил Д. Аврамови 1856” ще бъде представено Коледно представление на Държавен куклен театър Габрово „Няколко часа до Коледа”. След това от 11.30 часа в Детски отдел на Градска библиотека ще се състои Празнична програма „Зимна вечер губер бял размята” с участието на учениците от II „в” клас на СУ „Николай Катранов”. Вечерта ще завърши с концертна Капански ансамбъл” – Разград, който ще се проведе отново в салона на Читалището и ще започне в 18.30 часа.\r\nЛуиза ТРАНЧЕВА", "date": "2017.12.18", "title": "Велико Търново: Община Свищов организира коледен базар на пл. „Свобода”"}
{"url": "http://www.focus-news.net/news/2017/12/18/2468439/hristo-apostolov-obshtina-dupnitsa-tseremoniyata-po-nagrazhdavaneto-na-sportist-na-dupnitsa-shte-se-sastoi-v-sportnata-zala-v-grada.html", "text": "В Дупница ще бъдат наградени най-добрите спортисти за годината. Това съобщи за Радио „Фокус” – Кюстендил Христо Апостолов, експерт в Община Дупница. Церемонията по награждаването на „Спортист на Дупница” ще започне от 14.30 часа в спортната зала в града. „Категориите са за мъже и жени, юноши и девойки, треньор, отбор, млади таланти, както и специални награди. Входът е свободен за всички желаещи”, каза Христо Апостолов. \r\nВсяка една номинация е била подложена на гласуване от страна на представители на спортните организации и на журналистите от Дупница. През 2016 година за „Спортист на Дупница” беше определен таекуондистът Теодор Георгиев.\r\nВенцеслав ИЛЧЕВ", "date": "2017.12.18", "title": "Христо Апостолов, Община Дупница: Церемонията по награждаването на „Спортист на Дупница” ще се състои в спортната зала в града"}
{"url": "http://www.focus-news.net/news/2017/12/18/2468440/plovdiv-obshtinskite-savetnitsi-ot-gerb-provezhdat-priemni-s-grazhdani.html", "text": "Общинските съветници от ГЕРБ в Пловдив провеждат приемни с граждани. Това съобщиха от пресцентъра на партията.\r\nОбщинските съветници от  ГЕРБ в град Пловдив ще проведат приемни с гражданите днес по следния график:\r\n- Даниела Дженева, от 17 до 18:00 часа в офиса на  ГЕРБ в район „Южен”, ул. ”Академик Петър Динеков”№ 1А;\r\n- Спартак Николов, от 17:00 до 18:30 часа в офиса на  ГЕРБ в район „Източен” на ул. ”Коста Паница” №5;\r\n- Вихър Захов,  от 17:00 до 18:30 часа в офиса на  ГЕРБ в район „Източен” на ул. ”Коста Паница” № 5;\r\n- Вера Тоскова, от 16 до 18:00 часа в офиса на  ГЕРБ в район „Тракия” в жк. ”Тракия” бл. 91;\r\n- Александър Радев, от 17:30  до 19:00 часа в офиса на  ГЕРБ в район „Централен” на ул. ”Прага” № 2; \r\n- Атанас Узунов, от 17:30  до 19:00 часа в офиса на  ГЕРБ в район „Южен” на ул. ”Академик Петър Динеков” №1А.\r\nОбщинският съветник от ГЕРБ в Общински съвет – Пловдив Иван Вичков ще приема граждани във вторник, 19 декември 2017 г., от 16.00 до 18:00 часа в офиса на ГЕРБ в район „Тракия” в блок 91. Иван Вичков е член на Постоянната комисия  „Здравеопазване и социални дейности”.\r\nВ сряда, 20 декември 2017 г., ще се проведат приемни с граждани на общински от  ГЕРБ в Общински съвет - Пловдив, както следва:\r\n- Радослава Ташкова, председател на Групата на  ГЕРБ и заместник-председател на Общински съвет  - Пловдив, ще се срещне с граждани от 16.00 до 18:00 часа в офиса на  ГЕРБ в район „Южен” на ул. ”Академик Петър Динеков” №1А; \r\n- Георги Василев, от 16 до 18:00 часа в офиса на  ГЕРБ в район „Южен” на ул. ”Академик Петър Динеков” №1А; \r\n- Д-р Аргир Аргиров, от 17:30  до 18:30 часа в офиса на  ГЕРБ в район „Южен” на ул. ”Академик Петър Динеков” №1А; \r\n- Ани Лафчиева, от 17:00 до 18:30 часа в офиса на  ГЕРБ в район „Източен” на ул. ”Коста Паница” №5; \r\n- Емил Русинов, от 17:30 до 19:00 часа в офиса на  ГЕРБ в район „Източен” на ул. ”Коста Паница” №5.\r\nВ четвъртък, 21 декември 2017 г., общинските съветници от  ГЕРБ в Пловдив ще проведат приемни с гражданите, както следва:\r\n- Петър Попов, от 17:30  до 19:00 часа в офиса на  ГЕРБ в район „Западен” на ул. ”Царевец” № 9; \r\n- Ясен Михайлов, от 17:30 до 19:00 часа в офиса на  ГЕРБ в район „Западен” на ул. ”Царевец” № 9; \r\n- Гошо Къчков, от 17:30  до 19:00 часа в офиса на  ГЕРБ в район „Северен” на бул. ”Марица” №91; \r\n- Пенчо Малинов, от 17:00  до 18:30 часа в офиса на  ГЕРБ в район „Източен” на ул. ”Коста Паница” №5; \r\n- Веселин Маневски, от 16 до 18:00 часа в офиса на  ГЕРБ в район „Южен” на ул. ”Академик Петър Динеков” № 1А.", "date": "2017.12.18", "title": "Пловдив: Общинските съветници от ГЕРБ провеждат приемни с граждани"}
{"url": "http://www.focus-news.net/news/2017/12/18/2468441/vidin-zasnezheni-sa-patishtata-v-rayona-na-belogradchik.html", "text": "Заснежени са пътищата в района на Белоградчик, съобщиха за Радио „Фокус“ – Видин от местното Пътно управление. През нощта е имало заледени пътни участъци в района на селата Гранитово и Долни Лом, които са обработени. Разхвърлят е пясък и по участък от главен път Е-79 между село Ружинци и град Димово, там също е имало заледяване през нощта. \r\nПътищата в Белоградчишкия район са проходими при зимни условия, температурата все още и минус 2 градуса.\r\nАнна ЛОЗАНОВА", "date": "2017.12.18", "title": "Видин: Заснежени са пътищата в района на Белоградчик"}
{"url": "http://www.focus-news.net/news/2017/12/18/2468442/pregled-na-osnovnite-temi-vav-varnenskiya-pechat.html", "text": "„В област Варна средната работна заплата нараства с близо 8%“ е заглавие от първата страница в днешния брой на варненския вестник „Черно море“. „Изграждат улична мрежа в част от Южната промишлена зона“ е друга тема в броя. План за регулация и застрояване на част от Южна промишлена зона беше одобрен на редовно заседание на Постоянната комисия по архитектура към варненския Общински съвет. Ще бъде изграден двулентов път, който ще бъде продължение на съществуващата улична мрежа в друга част от зоната. Искането е на Българския морски квалификационен център, който стопанисва и развива района около стария канал, където се намираше учебният кораб „Петър Берон“. „С нова техника ще борят вредителите във Варна“, четем още в броя. Нов автомобил и аерозолен генератор са закупени за нуждите на общинското предприятие „Дезинсекция, дезинфекция, дератизация“, съобщи директорът д-р Антоанета Тончева. Превозното средство е лекотоварен пикап, с двойна кабина и отворена задна част за транспорт, товарене и разтоварване на специализирана техника. Автомобилът е високопроходим и ще може да се движи по труднодостъпни терени. Аерозолният генератор е предназначен за мащабни обработки на градски и паркови открити терени. „Одобриха общински заеми за близо 56 млн. лв. за важни инфраструктурни проекти“, допълва изданието. Два дългосрочни общински заема в размер общо на 55 872 436 лв. бяха одобрени на редовното заседание на ПК „Финанси и бюджет“ към ОбС - Варна. Те са предназначени за собственото участие при финансирането на важни инфраструктурни проекти. 19 872 436 лв. ще бъдат изтеглени от Европейската банка за възстановяване и развитие за покриването на недопустимите разходи, необходими за изпълнението на проектите „Интегриран градски транспорт на Варна – втора фаза“ и „Естетизация и модернизация на градската среда във Варна“, финансирани по ОП „Региони в растеж“, както и за обезпечаване на проекта „Зона за платено улично паркиране и поставяне на зарядни станции за електрически автомобили в град Варна“. Другият дългосрочен банков заем, който община Варна ще поеме, е в размер на 36 000 000 лв. Средствата са необходими за съфинансиране по проектите „Изграждане на булевард Васил Левски“ и „Пробив на бул. „Сливница“. По време на заседанието бе припомнено, че общинското участие във финансирането на проекта е предназначено предимно за отчуждаване на частните имоти, които се намират по протежение на трасетата на двата мащабни инфраструктурни проекта. „Военноморският музей представя най-новите си експонати в изложба“ четем още в броя. Над 120 експоната, свързани с личности и исторически събития, произведения на изкуството, представя изложбата „Многото пътеки към морската история 2017” във Военноморския музей във Варна. Експозицията е уникална с това, че в нея са включени постъпленията във фонда на музея през изминалата година. Сред тях са сабята на ген. Константин Кирков – началник на флота по време на Първата световна война, негови снимки и документи, каза пред телевизия „Черно море“ Мариана Кръстева, директор на Военноморски музей – Варна. „Експертите: Нова законова визия ще върне корабите под български флаг“, допълва изданието. Всяко изменение в основния морски закон, Кодекса на търговското корабоплаване, предизвиква разпалени коментари сред морячеството. Сега предстои приемането на нов законопроект за промени в КТК, който вече е одобрен от Министерския съвет. От правителствения пресцентър заявиха, че това се прави, за да бъдат въведени в нашето законодателство част от изискванията на Директива 112 от 2014 г. на Европейския съюз.", "date": "2017.12.18", "title": "Преглед на основните теми във варненския печат"}
{"url": "http://www.focus-news.net/news/2017/12/18/2468443/el-pais-novo-prouchvane-pokazva-minimalna-prednina-za-konstitutsionnionalniya-blok-predi-predsrochnite-izbori-v-kataluniya.html", "text": "Нов екзитпол показва, че партиите, борещи се против идеята за обявяване на каталунска независимост, имат минимална преднина няколко дни преди провеждането на предсрочните избори в областта, пише испанското издание El Pais. \r\nПроучването е било проведено от „Метроскопия“ по поръчка на редакцията на вестника. \r\nСпоред него, т.нар. конституционалистически блок, който представлява общо наименования за всички партии, които са против обявяване на каталунска независимост, ще спечели 44,9% от гласовете на избирателите. За формациите, искащи провъзгласяване на каталунска република биха гласували 43,8%. Ако се погледне очакваната подкрепа за отделните партии, най-висок процент ще спечели водената от Алберт Ривера политическа формация \"Ciudadanos\", която също е определяна като една от конституционалистическия блок. Тя би спечелила 25,2%, което е малко повече от резултата на най-голямата партия, искаща независимост – „Републиканска левица за Каталуния“, която има 23,1%. \r\nВ регионалния парламент има 135 места, което означава, че за пълно мнозинство са нужни 68 депутати. При текущите проценти партията на Ривера ще вземе между 35 и 36 места, а \"Републиканската левица за Каталуния\" - 33. Агенция „Фокус“ припомня:\r\nВ края на октомври, след обявен за незаконен от Мадрид вот, каталунският Женералитет се опита да обяви независима от Испания република. Като резултат централното правителство разпусна регионалния парламент и пое директен контрол над областта, насрочвайки парламентарни избори за 21 декември.  Цанко Цолов", "date": "2017.12.18", "title": "El Pais: Ново проучване показва минимална преднина за конституционнионалния блок преди предсрочните избори в Каталуния"}
{"url": "http://www.focus-news.net/news/2017/12/18/2468444/elen-gerdzhikov-sos-byudzhetat-na-sofiya-za-2018-g-ne-e-populistki-i-predlaga-investitsii-za-ustoychivo-reshavane-na-problemite-na-grada.html", "text": "Този бюджет не е популистки, а предлага инвестиции за устойчиво решаване на проблемите на града. Това каза председателят на Столичния общински съвет (СОС) Елен Герджиков на семинар на тема „Проект за бюджет на Столична община за 2018 година“, предаде репортер на Агенция „Фокус“. „Много е важно да вземем информирано решение при гласуването на бюджета“, коментира той. \r\n„Бюджетът на СО за 2018 година е стратегически бюджет, ориентиран в бъдещето“, заяви Елен Герджиков. Той посочи, че голяма част от средствата отиват за метро, екология и има увеличение на средствата там, където има нужда.\r\nБиляна ИВАНОВА", "date": "2017.12.18", "title": "Елен Герджиков, СОС: Бюджетът на София за 2018 г. не е популистки и предлага инвестиции за устойчиво решаване на проблемите на града"}
{"url": "http://www.focus-news.net/news/2017/12/18/2468445/targovishte-sadat-postanovi-zadarzhane-pod-strazha-na-sluzhitel-vav-firma-za-barzi-krediti-za-iznudvane-na-klient-pridruzheno-sas-zaplaha-za-ubiystvo-i-prichinyavane-na-telesna-povreda.html", "text": "Състав на Търговищкия районен съд наложи мярка за неотклонение „Задържане под стража“ спрямо привлечения като обвиняем Николай К., който с цел да принуди другиго да се разпореди с вещ или със свое право или да поеме имуществено задължение го заплаши, като деянието било придружено със заплаха за убийство и причиняване на лека телесна повреда. Това съобщиха от пресцентъра на Апелативна прокуратура – Варна.\r\nВ искането си до съда прокуратурата посочила обоснованото предположение, че обвиняемият е извършил престъплението, за което е бил привлечен. Деянието е тежко по смисъла на закона. Николай К. според прокуратурата може да извърши друго престъпление, тъй като по делото били събрани доказателства, че за времето от 11 до 12 декември 2017 г. той е осъществил изнудвания и спрямо други 5 лица със същата бруталност и агресия. \r\n36-годишният Николай работел във фирма за отпускане на бързи кредити. На 11 декември 2017 г.  той извършил престъплението спрямо клиент на фирмата, когото заплашил, че ако подаде оплакване в полицията, няма да види детето си или ще го получи в колет. \r\nПо сигнал на потърпевшия Районната прокуратура в Търговище образувала досъдебното производство по член 213а, ал. 2, т. 1 и 2, във връзка с ал. 1 от НК. До определяне на постоянната мярка за неотклонение „Задържане под стража“ от съда Николай К. е бил задържан от Районната прокуратура в Търговище за срок до 72 часа. \r\nОпределението на съда подлежи на обжалване пред Търговищкия окръжен съд.", "date": "2017.12.18", "title": "Търговище: Съдът постанови задържане под стража на служител във фирма за бързи кредити за изнудване на клиент, придружено със заплаха за убийство и причиняване на телесна повреда"}
{"url": "http://www.focus-news.net/news/2017/12/18/2468446/petya-avramova-gerb-vratsa-zhitelite-na-zgorigrad-shte-imat-novo-futbolno-igrishte-i-sportna-zala.html", "text": "Жителите на Згориград ще имат ново футболно игрище и ремонтиран физкултурен салон. Това съобщи народният представител от ГЕРБ - Враца и областен координатор на партията инж. Петя Аврамова, която бе гост на Коледно-новогодишния концерт на Народно Читалище „Пробуда 1926”, съобщиха от пресцентъра на партията. „За Згориград новата 2018 година ще бъде наистина успешна. По настояване на кмета на Згориград Асен Петров, с мое съдействие и най-вече със съдействието на зам.-председателя на ГЕРБ Цветан Цветанов, с постановление на Министерски съвет бяха отпуснати 300 000 лева. Парите вече са в сметката на община Враца и с тях ще се изгради футболно игрище в двора на училището. Площадката ще бъде с изкуствена настилка, ще има осветление и ограда. Предстои да се обнови и бившият физкултурен салон на училището в Згориград, който ще бъде използван като спортна зала. Дейностите включват  ремонт на покрива, смяна на дограмата и вътрешен ремонт на помещението. Предвидено е отопление, така че всички младежи да могат да спортуват и през зимния сезон”, каза Петя Аврамова. \r\nТя подари на всички участници в самодейните колективи на читалището торта с пожелание за весела Коледа и щастлива Нова година.\r\n„В дните преди посрещането на Коледа и Нова година Ви пожелавам да сте здрави, да имате мир в душите, благоденствие в домовете и успешна 2018 година. Бъдете здрави и щастливи”, каза Петя Аврамова.", "date": "2017.12.18", "title": "Петя Аврамова, ГЕРБ – Враца: Жителите на Згориград ще имат ново футболно игрище и спортна зала"}
{"url": "http://www.focus-news.net/news/2017/12/18/2468447/stara-zagora-do-1200-ch-dvizhenieto-pri-km-156-na-avtomagistrala-trakiya-v-posoka-sofiya-shte-se-izvarshva-v-izprevarvashtata-lenta-poradi-remont.html", "text": "До 12.00 часа движението при км 156 на автомагистрала \"Тракия\" в посока София ще се извършва в изпреварващата лента поради ремонтни дейности в активната лента. Това съобщиха от пресцентъра на Агенция \"Пътна инфраструктура\".", "date": "2017.12.18", "title": "Стара Загора: До 12.00 ч. движението при км 156 на автомагистрала \"Тракия\" в посока София ще се извършва в изпреварващата лента поради ремонт"}
{"url": "http://www.focus-news.net/news/2017/12/18/2468448/nim-etnografska-izlozhba-iz-bita-na-lozengradskite-balgari-shte-bade-otkrita-v-turskiya-grad-karklareli-na-20-dekemvri.html", "text": "Етнографска изложба „Из бита на лозенградските българи” ще бъде открита в турския град Къркларели на 20 декември. Това съобщиха от пресцентъра на Националния исторически музей. Тя е осъществена по покана на Община Къркларели със специалното съдействие на Генералното консулство на България в Одрин и с финансовата подкрепа на Министерството на културата. Експозицията е част от международен проект, обединен в Къща-музей на етносите в града, и представящ изложби от Турция, България, Гърция и Черна гора.\r\nЦелта на изложбата е да покаже елементи от живота на българите, населяващи Лозенградския вилает до края на Турската война за независимост (1919-1923 г.).  Един от основните акценти в изложбата е облеклото на българското население от региона. Традиционната женска носия е от сукманен тип, а мъжката - от чернодрешен. Всички костюми са притежание на български преселници от Източна Тракия и на техни наследници.\r\nОсновният поминък на населението от този край до началото на XX в. е било лозарството , което дава и българското име на града. Лозарството се е развивано навсякъде, където е имало благоприятни условия за това. Винарството е процъфтявало из целия регион. Тук са се произвеждали вино и ракия, съхранявани в дървени бъчви, а за консумация алкохолът е бил пренасян в дървени бъклици, павури, в глинени плоски, стомни и крондири, показани в експозицията.\r\nДървообработващите занаяти са били сред основните, практикувани от тамошното население. Много добре развито е било и бакърджийството (медникарството), и тези занаяти са представени чрез експонати от втората половина на XIX в.\r\nСпециален акцент в изложбата са накитите и украшенията, носени от жените през този период. Накитите са задължителен елемент от традиционния костюм на българката. Начинът на изработка и употребата им показват социален статус, маркират обичаи и обреди на преход - женитба, раждане; предпазват хората от зли сили. \r\nВъв витрина с вътрешно осветление са експонирани пафти, тепелъци и други накити за глава -  прочелници, обеци, висулки, подбрадници, както и огърлици, гривни и пръстени.\r\nЛозенград попада в рамките на Османската империя през 1363 г., по време на управлението на султан Мурад I. Византийското име на града - „Четиридесет църкви“, което на османотурски е преведено като Kırk Kilise, е запазено до 1924 г., когато е променено на Къркларели (Kırklareli) – „Мястото на 40-те“. Българското име - Лозенград, е засвидетелствано най-рано през XVI в., като до края на XIX в. градът е населен предимно от българи, гърци, турци и от малки компактни групи от евреи и арменци.\r\nБългарското население в Лозенград и региона живее до началото на XX в. в мултиетнична среда, в която успешно съжителстват и си взаимодействат различни по етнос и религия общности. Чрез своето присъствие в продължение на няколко века там, българите оказват сериозно стопанско и икономическо влияние в целия регион, оставяйки своя отпечатък върху историята и културата на Източна Тракия.\r\nВ изложбата са включени експонати от колекции на НИМ, както и от колекции, собственост на ОКИ „Музеен свят” - Созопол, Тракийско дружество „Яни Попов” - Созопол и Общински исторически музей (ОИM) - Ивайловград.", "date": "2017.12.18", "title": "НИМ: Етнографска изложба „Из бита на лозенградските българи” ще бъде открита в турския град Къркларели на 20 декември"}
{"url": "http://www.focus-news.net/news/2017/12/18/2468449/afp-livanskite-vlasti-sa-arestuvali-zapodozryan-za-ubiystvoto-na-sluzhitelkata-v-britanskoto-posolstvo-v-beyrut.html", "text": "В понеделник ливанските сили за сигурност са арестували заподозрян за убийството на служителката в британското посолство в Бейрут, чието тяло бе открито в събота, предава AFP, като се позовава на информация от официални лица. \r\nВластите обаче отрекоха убийството на Ребека Дайкс да е политическо мотивирано. Повече информация относно личността на арестувания не е предоставена.  Цанко Цолов", "date": "2017.12.18", "title": "AFP: Ливанските власти са арестували заподозрян за убийството на служителката в британското посолство в Бейрут"}
{"url": "http://www.focus-news.net/news/2017/12/18/2468450/emil-dimitrov-revizoro-komisiya-za-borba-sas-sivata-ikonomika-i-kontrabandata-ima-vreme-valeri-simeonov-da-porasne-za-chetiri-godini-mandat-i-da-ne-nervnichi-kato-dete-pred-boyko-borisov.html", "text": "Има време Валери Симеонов да порасне за четири години мандат и да не нервничи като дете пред Бойко Борисов. Това кза Емил Димитров- Ревизоро, председател на Комисията за борба със сивата икономика и контрабандата, ОП, в разговор с Илиана Беновска в предаването “Беновска пита” по Радио К2 и Канал 3, съобщиха от екипа на предаването.\r\nТой коментира актуалните политически теми:\r\n- „Къде са заложени мините в борбата с контрабандата и сивата икономика?“: Емил Димитров каза, че в комисията по контрабанда са проследили пътя на контрабандното гориво, влезли са в темата с лекарствата, която е изключително важна за обществото. Главният прокурор е посетил комисията и е разяснил схемите за наблюдение на лекарствата. След Нова година предстоят промени на Наказателния кодекс, които са били предложени от Сотир Цацаров. \r\n- „Контрабандните горива“: Комисията на Ревизоро разглежда горивото като цяло, а не като отделни фирми или конкретен човек. Акцията в Пловдив, където почти на територията на митницата е намерена нелегална бензиностанция, е много показателна. Някакви камиони са ходили да я зареждат, някой е знаел, че има резервоари. Исторически тази бензиностанция стои от много време, посочи Емил Димитров-Ревизоро. Такива бензиностанции от са регистрирали една-две от цистрените си, които са снабдени с нивомерни системи и уреди, а другите цистерни работят нелегално през нощта. \r\n“Кой я стопанисва, зарежда и обслужва тази бензиностанция в Пловдив”, попита Беновска. \r\n“Две в Пловдив, една в Харманли и една почти до границата с Турция са бензиностанциите”, отгворо Димитров. \r\n“Един субект ли владее тези бензиностанции”, отново попита водещата. \r\n“Да, мъж и жена са отговаряли за тях, те са администрирали тези процеси. Прокуратурата трябва да каже кой са нелегалните складове в Русе. Компютърната система на митниците многократно е пробивана. Единият път загубите са 10-15 млн лева. Заловени са две организирани престъпни групи – румънска и македонска”, допълни Емил Димитров-Ревизоро. \r\n“Ние очертахме пътя на контрабандните горива, очертахме големия проблем с нелегалния алкохол, рязания тютюн, успяхме да формулираме проблемите при нелегалния реекспорт на лекарства”, посочи Ревизоро. \r\n- „Сигналът на Лукойл срещу Марешки“: “Цените на Марешки са много добри, много ниски, но най-вероятно някъде изчезна ДДС-то по веригата или се дублира. Първите сигнали за внесени лекарства от Турция, за подмяна на опаковки бяха свързани с аптеки, които гравитират около Веселин Марешки. Трябва да има 15% лекарства резерв и ако имаш излишък, тогава да изнасяш”, заяви Ревизоро. \r\nОсновно предизвикателство през следващата година за комисията на Ревизоро ще бъде решението на проблема с лекарствата, промените в Наказателния кодекс и превозът на горивата. \r\n“Има полулегални цистерни, които правят един курс с едни документи, после някакви официални с нелегални документи, нямат нивомерни цистерни, нямат застраховка гражданска отговорност, с това създава опасност от ново Хитрино. Искам повече приходи, ако ги има, те ще стигнат за много други неща”, допълни Димитров. \r\n- „Коалиционните отношения между Обединени патриоти и ГЕРБ“: “Добре ли работите с Бойко Борисов”, попита Беновска. \r\n“Аз почти не го виждам. Не говоря като Борисов, а като всеки нормален човек. Парите от контрабандата на цигари са черни пари, те трябва да влязат в икономиката, а не да генерират престъпност”, отговори Ревизоро. \r\n“Как се отнасяте към полемичния тон на непокорно дете, който демонстрира лидера на НФСБ и вицепремиер Валери Симеонов към началника си Бойко Борисов”, попита Беновска. \r\n“Четири години мандат има време Валери Симеонов да порастне. Мисля, че ако имат проблем с Борисов, те трябва да си го изяснят сами. Аз нямам проблем нито с него, нито с Борисов”, обобщи Емил Димитров-Ревизоро пред Илиана Беновска в предаването “Беновска пита” по Радио К2 и Канал 3 на 17 декември 2017 година.", "date": "2017.12.18", "title": "Емил Димитров-Ревизоро, Комисия за борба със сивата икономика и контрабандата: Има време Валери Симеонов да порасне за четири години мандат и да не нервничи като дете пред Бойко Борисов"}
{"url": "http://www.focus-news.net/news/2017/12/18/2468451/api-otpada-zabranata-za-dvizhenieto-na-mps-nad-12-t-s-remarketa-i-poluremarketa-prez-prohoda-prevala.html", "text": "Отпада забраната за движението на МПС над 12 т с ремаркета и полуремаркета през прохода Превала. Това съобщиха от пресцентъра на Агенция \"Пътна инфраструктура\" (АПИ).", "date": "2017.12.18", "title": "АПИ: Отпада забраната за движението на МПС над 12 т с ремаркета и полуремаркета през прохода Превала"}
{"url": "http://www.focus-news.net/news/2017/12/18/2468452/kmetat-yordanka-fandakova-na-12-yanuari-shte-vnesa-ofitsialno-proektobyudzheta-na-stolichna-obshtina-za-2018-godina-za-razglezhdane-po-komisii-i-okonchatelno-glasuvane.html", "text": "На 12 януари ще внеса официално проектобюджета на Столична община за 2018 година за разглеждане по комисии и окончателно гласуване. Предлагаме бюджет в размер на 1,433 млрд. лв., което е с около 105 млн. лева повече. Това каза кметът на София Йорданка Фандъкова на семинар на тема „Проект за бюджет на Столична община за 2018 година“, предаде репортер на Агенция „Фокус“. „Запазихме нивата на местните данъци, а в същото време повишаваме приходите. Постигаме го, както с мерки за по-висока събираемост, така и със защитата на безвъзмездните европейски средства“, заяви тя. „Сред приоритетите ни за следващата година е транспортната инфраструктура, изграждане и ремонт на големи булеварди и улици. Около 103 млн. лева са средствата за тази задача“, посочи кметът. „За първи път изравняваме средствата за ремонти на големи булеварди с тези за квартални улици“, коментира Йорданка Фандъкова. „Акцентът през следващата година е върху строителството на метрото и модернизацията на градския транспорт. Предвиждаме увеличение на средствата“, посочи кметът и допълни, че през следващата година ще продължат и инвестициите в образователната инфраструктура.\r\nБиляна ИВАНОВА", "date": "2017.12.18", "title": "Кметът Йорданка Фандъкова: На 12 януари ще внеса официално проектобюджета на Столична община за 2018 година за разглеждане по комисии и окончателно гласуване"}
{"url": "http://www.focus-news.net/news/2017/12/18/2468453/vidin-okrazhnata-prokuratura-zadarzha-bosnenski-grazhdanin-za-kontrabanda-na-5-500-litra-prekursor-za-proizvodstvo-na-2-tona-heroin-razsledvaneto-se-provezhda-ot-mitnitsa-lom.html", "text": "Окръжната прокуратура във Видин задържа чужд гражданин за контрабанда на 5 500 литра прекурсор за производство на 2 тона хероин, Разследването се провежда от Митница Лом, съобщиха от пресцентъра на Прокуратурата. На 15 декември 2017 год. около 1.00 часа през нощта, мобилен екип на Митница Лом, работещ в района на ГКПП Дунав мост 2, спира за проверка камион с босненска регистрация, превозващ по документи 20 тона полиетилен от страна в ЕС за фирма получател в Турция. Превозното средство е управлявано от 60-годишен босненски гражданин И. Памукович. \r\nТоварната композиция с водача е селектирана за проверка от служителите на Митница-Лом от състава на мобилната група и ескортирана до Митническия ТИР-терминал за сканиране и щателна митническа проверка. \r\nПри извършения контрол митническите служители установил, че камионът превозва различна от описаната в митническите документи стока. Реалната стока не съответства нито по вид, нито по количество с декларираната. Вместо 20 тона полиетилен, митническите инспектори установили, че в камиона са натоварени 22 различни по размер дървени каси, съдържащи авточасти, електроника, 100 кг. мобилни телефони и медицинска апаратура за диагностика. В 6 от сандъците са открити пет пластмасови куба с вместимост от 1000 л. и 22 туби по 30 литра, всички съдържащи безцветна течност с характерния мирис на оцетен анхидрид – контрабандно превозван прекурсор, използван за производство на хероин. Общото количество на задържания прекурсор е 5500 литра. От подобно количество оцетен анхидрид може да се произведе около 2 тона хероин.В едно от палетата с авточасти митничарите откриват и 4 единици късо бойно огнестрелно оръжие – два пистолета и два револвера с допълнителни пълнители, и ЗИП. \r\nНа 16.12.2017 г. Окръжна прокуратура Видин е привлякла като обвиняем И. Памукович за контрабанда на 5 505 литра прекурсор без разрешение по Закона за контрол върху наркотичните вещества и прекурсорите - престъпление по чл. 242 ал.3 от НК и за контрабанда на стоки без знанието и разрешението на митниците, чрез използване на документ с невярно съдържание (престъпление по чл. 242 ал.1 б. Б, б. Г и б. Д от НК). И. Памукович е задържан от прокурора за срок до 72 часа и предстои внасяне на искане за вземане на мярка за неотклонение „Задържани под стража“. \r\nРазследването продължава.", "date": "2017.12.18", "title": "Видин: Окръжната прокуратура  задържа босненски гражданин за контрабанда на 5 500 литра прекурсор за производство на 2 тона хероин, разследването се провежда от Митница Лом"}
{"url": "http://www.focus-news.net/news/2017/12/18/2468454/daily-sabah-turskite-sili-za-sigurnost-sa-neutralizirali-devet-teroristi-prez-izminalata-sedmitsa.html", "text": "Турските сили за сигурност са неутрализирали поне девет члена на Работническата партия на Кюрдистан през изминалата седмица, пише вестник Daily Sabah, като се позовава на данни от вътрешното министерство. \r\nСред убитите е и една от висшестоящите фигури от обявената за терористична в Турция, САЩ и Европейския съюз групировка. Според властите, той е идентифициран като Мурад Даг, известен още като Ферхат Ълмаз, за залавянето на когото има награда от почти 260 хил. долара. \r\nДруги 19 души от групировката са арестувани.   Цанко Цолов", "date": "2017.12.18", "title": "Daily Sabah: Турските сили за сигурност са неутрализирали девет терористи през изминалата седмица"}
{"url": "http://www.focus-news.net/news/2017/12/18/2468455/kmetat-yordanka-fandakova-temata-za-chistotata-na-vazduha-shte-bade-razgledana-na-forum-po-vreme-na-balgarskoto-predsedatelstvo.html", "text": "Темата за чистотата на въздуха ще бъде разгледана на форум по време на Българското председателство. Това каза кметът на София Йорданка Фандъкова на семинар на тема „Проект за бюджет на Столична община за 2018 година“, предаде репортер на Агенция „Фокус“. „На по-чиста околна среда подчиняваме всичките си приоритети“, заяви тя. „Подготвяме форум, който ще допринесе за нови идеи и повишаване на мерките за по-чиста околна среда“, посочи Йорданка Фандъкова. „Ще имаме среща с министъра на околната среда Нено Димов, за да разгледаме възможностите да ограничим използването на отпадъчни материали за отопление“, обясни кметът. „Всичките ни големи проекти и голяма част от капиталовата програма са насочени към инвестиции за подобряване на околната среда и чистотата на въздуха“, каза още Йорданка Фандъкова.\r\nБиляна ИВАНОВА", "date": "2017.12.18", "title": "Кметът Йорданка Фандъкова: Темата за чистотата на въздуха ще бъде разгледана на форум по време на Българското председателство"}
{"url": "http://www.focus-news.net/news/2017/12/18/2468456/blagoevgrad-kamernata-opera-podnasya-koleden-kontsert-na-zhiteli-i-gosti-na-grada.html", "text": "Камерна опера-Благоевград ще зарадва почитателите на класическата музика с коледен концерт. Това съобщиха от Община Благоевград. Тази вечер от 18.00 часа в Градска художествена галерия жители и гости на Благоевград ще станат част от магията на операта.  Присъстващите ще могат да чуят откъси от световно известни опери.\r\nВ различни роли ще се превъплътят солистите на Камерна опера. Декорът ще пренесе зрителите в друга епоха, в която оперната музика и танц пресъздават реалността с финес и елегантност.\r\nКамерна Опера присъства осезаемо в културния живот на Благоевград и региона.  Камерна Опера Благоевград е единственият в страната професионален музикално – сценичен институт, който работи в областта на малката оперна форма. В съвременната българска култура изгражда свои идейно – художествени и естетически принципи.", "date": "2017.12.18", "title": "Благоевград: Камерната опера поднася коледен концерт на жители и гости на града"}
{"url": "http://www.focus-news.net/news/2017/12/18/2468457/korneliya-ninova-za-referenduma-v-general-toshevo-horata-zashtitiha-balgarskata-zemya.html", "text": "Респект и уважение към всички, които гласуваха против добива на природен газ на референдума в Генерал Тошево. Това пише лидерът на БСП Корнелия Нинова във Фейсбук, съобщиха от пресцентъра на партията. „Преди месец и половина, на протеста им заявих, че Добруджа е национална кауза. Днес те защитиха българската земя“, отбелязва още тя.", "date": "2017.12.18", "title": "Корнелия Нинова за референдума в Генерал Тошево: Хората защитиха българската земя"}
{"url": "http://www.focus-news.net/news/2017/12/18/2468458/operirat-vav-vma-prostrelyaniya-v-sofiya-43-godishen-mazh.html", "text": "Оперират 43-годишния мъж, което бе прострелян в автомобила си на ул. „Дунав” в София. Това съобщиха за Агенция „Фокус” от пресцентъра на Военномедицинска академия, където е приет пострадалият. Раната е в дясната раменна част и са засегнати големи кръвоносни съдове.\r\nСлед като приключи операцията от лечебното заведение ще дадат повече подробности за състоянието на мъжа.", "date": "2017.12.18", "title": "Оперират във ВМА простреляния в София 43-годишен мъж"}
{"url": "http://www.focus-news.net/news/2017/12/18/2468459/zamestnik-ministar-malina-krumova-potrebitelite-zaplashtat-edinstvenoto-za-vik-uslugite-koito-poluchavat-strategiya-predvizhda-nay-uyazvimite-grupi-da-badat-podpomagani.html", "text": "Увеличението на цената водата е заложено в бизнес плановете на ВиК дружествата, одобрени през 2017 г. от Комисията за енергийно и водно регулиране. В тях е определена цената за всяка от петте години на регулаторния период от 2017 г. до 2021 година. В края на годината КЕВР коригира заложената цена за 2018 г. с инфлационен процент за периода от одобрението на плановете досега. Това коментира заместник-министърът на регионалното развитие и благоустройството Малина Крумова в предаването „Денят започва“ на БНТ, съобщиха от пресцентъра на Министерството. Цената се формира на база 3 стойности – за водоснабдяване, отвеждане и пречистване, като потребителите заплащат единствено цената на  услугите, които получават, посочи тя.  \r\nПо отношение на предвиденото 20-процентно повишаване на цената на водата в Ямбол Крумова увери, че новата стойност ще бъде заплащана след въвеждането в експлоатация на пречиствателна станция за отпадни води, поради калкулиране на новата услуга в цената на водата. „Навсякъде, където се предоставя единствено водоснабдителна услуга, се плаща само за нея“, подчерта заместник-министърът.\r\nИзискване на Европейската комисия, поставено още при договарянето на Оперативна програма „Околна среда2014-2020“, е финансиране да се предоставя единствено на консолидирани територии, които се обслужват от един ВиК оператор, припомни регионалният заместник-министър. Тя отчете като успех договорената с ЕК възможност още пет територии, завършили консолидирането си след одобрението на ОПОС 14-20, да започнат подготовка на проекти, които да бъдат финансирани при наличие на финансов ресурс, спестен при изпълнението на проектите в 16-те вече консолидирани области. Европейското финансиране дава възможност да се вложи значителен безвъзмезден финансов ресурс за решаване на проблеми.\r\nЗаместник-регионалният министър коментира случая с отказалата се от консолидация община Кресна, където ВиК дружеството е общинско. „Кресна е показателен случай за ставащото с общинските ВиК дружества. Дълги години е водена политика за поддържане на по-ниска цена. За дружеството не се прилагат инвестиционни или икономически принципи при определянето на цената, а единствено политическо-конюктурни решения“, коментира още Крумова. Тя допълни, че ако Кресна се е била присъединила към асоциацията по ВиК в област Благоевград, е щяла да има възможност да използва средства от Програмата за развитие на селските райони за подмяна във водопроводната мрежа, като увеличението на цената е нямало да бъде рязко. Крумова отрече да има спиране на ВиК проекти на кмета на общината и даде за пример Община Свищов, кметът на която е от БСП, но предстои да бъде подписано споразумение за пречиствателна станция за питейни води. „Община Кресна не е подавала проект за европейско финансиране, защото не е допустима, тъй като не попада в консолидиран район“, посочи заместник-министърът.\r\nЗа 2018 г. в бюджета на Министерството регионалното развитие и благоустройството са предвидени 18 млн. лв. за ВиК инфраструктура, като заявките за подмяна на водопроводи са над 400 млн. лв. Критериите, по които ще бъдат разпределени средствата от бюджета на министерството, са на база население, спешност от прилагане на мерки и наличие на заплаха за здравето, като приоритет имат населените места с прекъсване на водоснабдяването, посочи Крумова. Тя отрече нападките за партиен избор при определянето на населените места за финансиране на ВиК инфраструктурата и посочи, че определящо е решаването на проблеми с водоснабдяването. Крумова поясни, че средствата за канализация не са достатъчни и е необходимо да се разчита на цената на водата или на европейско финансиране в областите с един ВиК оператор. \r\nВ Стратегията за развитие на ВиК отрасъла се предвижда създаването на фонд, който да покрива нуждите на малките населените места. Има ясна стратегия по отношение на най-уязвимите групи, така че да бъдат подпомогнати без да се нарушава формирането на инвестиционния ресурс. Всички уязвими групи ще ползват вода на субсидирана цена, така че да заплащат минимална цена или никаква за минималното количество, необходимо за покриване на житейските нужди, като размерът предстои да се уточни. Обсъжда се вариант подпомагането да бъде директно чрез ВиК, при условие, че хората отговарят на определените критерии, така че да се опрости административно в най-голяма степен процесът на подпомагане, подчерта Крумова.", "date": "2017.12.18", "title": "Заместник-министър Малина Крумова: Потребителите заплащат единственото за ВиК услугите, които получават, стратегия предвижда най-уязвимите групи да бъдат подпомагани"}
{"url": "http://www.focus-news.net/news/2017/12/18/2468460/kmetat-sofiya-yordanka-fandakova-stroitelstvoto-na-tretata-liniya-na-metroto-ostava-nay-golemiyat-proekt-za-2018-godina.html", "text": "Най-големият проект за 2018 година остава строителството на третата линия на метрото. Това каза кметът на Столична община Йорданка Фандъкова на семинар на тема „Проект за бюджет на Столична община за 2018 година“, предаде репортер на Агенция „Фокус“. „С построяването на третата линия очакваме да спестяваме 90 хил. тона вредни емисии годишно“, заяви тя. „Хората вече припознават метрото като алтернативен начин за придвижване. Очакваме проектът да бъде изпълнен в срок и да даде възможност на още граждани да използват най-екологичния градски транспорт“, коментира Йорданка Фандъкова. „Средствата за строителството на третата линия на метрото са 327, 3 млн. лева. От тях 16,7 млн. лева са собствено финансиране от Общината, останалите средства са по ОП „Транспорт“, обясни тя.\r\n„37,5 млн. лева са средствата в бюджета за следващата година за реконструкция на стари трамвайни трасета. Ще бъдат реконструирани трасетата по бул. „Граф Игнатиев“, по бул. „Цар Борис Трети“, ул. „Каменоделска“ и бул. „България“, поясни Йорданка Фандъкова и допълни, че ще продължи и модернизацията на градския транспорт. „В ход са процедурите за 142 нови автобуса на природен газ и първите 20 електробуса, които очакваме да започнат да се движат по софийските улици до края на годината“, обясни кметът. \r\n„Продължаваме с надграждането на системата за управление на трафика. Вярваме, че когато хората виждат, че могат да се придвижват по-бързо с градския транспорт, ще се замислят и ще оставят автомобилите си“, коментира Йорданка Фандъкова. Тя посочи, че през следващата година Центърът за градска мобилност има за задача изграждане на 2 нови буферни паркинга: при метростанциите „Люлин“ и „Васил Левски“. \r\n„В бюджета са заложени средства за цялостна реконструкция на „Западен парк“, за още една част от „Южен парк“, както и за парк „Въртопо“ в кв. „Младост“, каза още Йорданка Фандъкова.\r\nБиляна ИВАНОВА", "date": "2017.12.18", "title": "Кметът София Йорданка Фандъкова: Строителството на третата линия на метрото остава най-големият проект за 2018 година"}
{"url": "http://www.focus-news.net/news/2017/12/18/2468461/blagoevgrad-problemat-s-prestrukturiraneto-na-sbalo-sveti-mina-shte-bade-razgledan-na-edno-ot-parvite-zasedaniya-na-obshtinski-savet-v-nachaloto-na-2018-g.html", "text": "Във връзка с финасово-счетоводния отчет на общинските търговски дружества и анализ на финансовите резултати за деветмесечието на 2017 година, на 15 декември в Зала № 5 на Община Благоевград се проведе общо заседание на част от постоянните комисии към Общински съвет Благоевград. Това съобщиха за Радио „Фокус“ – Пирин от Общински съвет – Благоевград. На заседанието са присъствали представителите на Комисията по бюджет, финанси и европроекти, Комисия по здравеопазване и Комисия по икономика, инвестиционно насърчаване и планиране. Управителите на търговските дружества са били поканени да представят финансовите отчети за деветте месеца на 2017 година. Изслушани са плановете и стратегиите за развитие на подопечните им дружества с цел оптимизация на разходите и увеличаване на печалбата. На изслушването са присъствали управителите на „Пазари” ЕООД, „Паркинги и гаражи – Благоевград” ЕООД, „Специализирана болница за активно лечение на пневмо-фтизиатрични заболявания – Благоевград” ЕООД, Специализирана болница за активно лечение по онкология „Свети Мина” ЕООД, „Биострой” ЕООД и „Център за психично здраве – Благоевград” ЕООД.\r\n„Биострой” ЕООД ще приключи годината на печалба от около 150 хиляди лева и без задължения към доставчици и контрагенти. Направен е отчет за закупената техника и консумативи, сред които сметосъбиращи автомобили и устройство за хвърляне на пясък и луга. Предстои да се правят разчети за закупуване на нова техника като компактори и машини за сепариране във връзка с изграждането на новото депо за битови отпадъци.\r\n„Пазари” ЕООД има намаляване на приходите в сравнение със същия период от миналата година, като отстъпленията са главно от основната дейност-отдаване под наем на търговска площ. Дружеството ще завърши годината с печалба от около 30 хиляди лева, но тенденцията е за отлив на наематели, респективно постъпления, въпреки намалението в наемните цени.\r\n„Паркинги и гаражи – Благоевград” ЕООД също отчитат доста по-ниска печалба в сравнение с миналата година, дължащо се главно на спада на събраните глоби от репатриращия автомобил и поставянето на скоби. Този спад е в следствие на промени в закона за дейността на органите на МВР, според които отпада длъжностното лице от полицията, което да придружава репатриращия автомобил, а това директно ограничава периметъра му на действие само в синя зона. От общинските съветници бе поставен въпрос за затрудненото движение по улиците в синя зона и евентуалното им преобразуване в еднопосочни, въпрос, който е на дневен ред в Комисията по безопасност на движението към Община Благоевград.\r\n„Специализирана болница за активно лечение на пневмо-фтизиатрични заболявания – Благоевград” ЕООД и „Център за психично здраве – Благоевград” ЕООД са в стабилно финансово състояние, благодарение и на директното субсидиране от Министерството на здравеопазването. Като единствен проблем бе очертана необходимостта да се направят подобрения в сградния фонд и битовите условия в диспансерите.\r\nНай-продължителен и дебатиран бе отчетът на Специализирана болница за активно лечение по онкология „Свети Мина” ЕООД. Болницата ще приключи годината със загуби от 533 хиляди лева, от които510 хиляди са амортизационни отчисления (които не оказват пряко влияние върху реалните финансови резултати), а чистите стопански загуби са в размер на 23 хиляди лева. Към тях се прибавят и над 1 милион лева предишни задължения.\r\nОсвен финансовите загуби, дебат е предизвикала и депозираната докладна от управителя д-р Георгиев, за преструктуриране на болницата чрез закриване на отделения в нея, както и подписка от работещите в общинско дружество, относно лечебната дейност и финансовото състояние на лечебното заведение. Д-р Георгиев оправда стремежа за оптимизация на разходите със закриване на отделения отделенията, които не влизат в изискванията на Министерството на здравеопазването за болница с подобен статут. Това са отделенията по гинекология, хирургия,микробиология и реанимация. Закриването на отделенията по микробиология и гинекология се налага  и от малкия брой манипулации, които се извършват в тях, които не оправдават разходите по издръжката им. Това обаче логично повдигна въпроса дали сключването на външни договори за извършване на въпросните манипулации и изследвания няма да натовари с повече разходи бюджета на лечебното заведение.\r\nНе така стои въпросът с отделението по хирургия, което е регистрирало печалба за деветмесечието от 71 хиляди лева, при намален брой легла и поставени лимити. Освен това в посочените за закриване звена започва 95% от лечението  на онкоболните.\r\nПредседателят на Общински съвет Радослав Тасков изрази позиция, че при толкова трудности за намиране на квалифицирани медицински кадри е необосновано да се закриват отделения с вече изградени екипи при това от специалисти с авторитет. Той подчерта, че тази болница винаги е била от първостепенно значение за Общински съвет и община Благоевград и при създадено едно модерно лечебно заведение без аналог в целия Югозапад, няма да бъде допуснато преструктуриране, което да доведе до освобождаване на медицински персонал или ощетяване на болните. Позиция, около която се обединиха и останалите общински съветници.\r\nПроблемът с преструктурирането на СБАЛО „Свети Мина” ще се разгледа на едно от първите заседания на Общински съвет в началото на 2018 година.", "date": "2017.12.18", "title": "Благоевград: Проблемът с преструктурирането на СБАЛО „Свети Мина” ще бъде разгледан на едно от първите заседания на Общински съвет в началото на 2018 г."}
{"url": "http://www.focus-news.net/news/2017/12/18/2468462/vratsa-nad-20-falshivi-bileta-sa-otkriti-u-vodach-na-troleybus-v-grada.html", "text": "На 17 декември 2017 г. служители на сектор „Противодействие на икономическата престъпност” при ОДМВР-Враца са провели специализирана полицейска операция с цел осъществяване на контрол, предотвратяване и разкриване на нарушения и престъпления при обществения превоз на пътници на територията на гр. Враца. Това съобщиха от ОДМВР-Враца. В хода на операцията, след придобита оперативна информация са установени пътници в „Тролейбусен транспорт” ЕООД – Враца, закупили неистински билети за превоз. В хода на разследването  е установено, че билетите са закупени от водача на тролейбуса. Във водача са намерени повече от 20 фалшиви билета. При проверка в жилището на същото лице, са намерени  и иззети още   фалшиви билети.  Работата по случая продължава.", "date": "2017.12.18", "title": "Враца: Над 20 фалшиви билета са открити у водач на тролейбус в града"}
{"url": "http://www.focus-news.net/news/2017/12/18/2468463/ria-novosti-chetiri-politicheski-partii-mogat-da-se-yavyat-na-prezidentskite-izbori-bez-da-sabirat-podpisi.html", "text": "Четири политически партии могат да се явят на президентските избори в Русия без да събират нужния за това брой подписи, съобщава РИА Новости, като се позовава на данни от ЦИК на Русия. \r\nОбщо 67 партии ще имат право да излъчат свой кандидат за насрочения на 18 март вот. Това е съобщил представителят на избирателната комисия Евгений Шевченко. Той припомни, че на партии, които имат свои фракции в Държавната  дума и в 1/3 от законодателните органи на Руската федерация, законодателството разрешава да издигат кандидат за президент без да събират граждански подписи. \r\nЧетирите формации, които изпълняват тези условия, са партията на Владимир Путин „Единна Русия“, Комунистическата партия на Руската федерация, Либералнодемократическата партия и „Справедлива Русия“ Цанко Цолов", "date": "2017.12.18", "title": "РИА Новости: Четири политически партии могат да се явят на президентските избори без да събират подписи"}
{"url": "http://www.focus-news.net/news/2017/12/18/2468464/kyustendil-koledniyat-spektakal-hrabriyat-oloven-voynik-shte-bade-predstaven-v-grada.html", "text": "Коледният спектакъл „Храбрият оловен войник” ще бъде представен в Кюстендил. Това съобщи за Радио „Фокус” – Кюстендил Чавдар Ненов, директор на Общински театър – Кюстендил. Представлението ще се играе от 18 до 22 декември. „Предстои един от най-хубавите моменти за театъра, а именно коледната кампания. За децата сме подготвили „Храбрият оловен войник” – новата куклена пиеса, с която ще зарадваме най-малките почитатели на кукления театър в Кюстендил, като сме организирали за тях 11 представления точно преди Коледа, седмицата преди Коледа. И тази година няма да направи изключение – Дядо Коледа ще дойде в залата на театъра, ще раздаде подаръците на децата и ще се снима с всяко едно дете индивидуално”, каза Ненов. По думите му за девета поредна година актьорският състав на театъра ще зарадва най-малките преди Коледа.\r\nВенцеслав ИЛЧЕВ", "date": "2017.12.18", "title": "Кюстендил: Коледният спектакъл „Храбрият оловен войник” ще бъде представен в града"}
{"url": "http://www.focus-news.net/news/2017/12/18/2468465/razgrad-opit-za-palezh-e-izvarshen-v-selo-lovsko.html", "text": "Опит за палеж е извършен в село Ловско. Около 04.00 часа на 17 декември пред ролетна врата на гараж, направена от алуминиева дограма, са запалени две автомобилни гуми. Това съобщиха от ОДМВР-Разград. В резултат са опушени двата автомобила, намиращи се в гаражното помещение, собственост на 64-годишен мъж. Нанесените щети са в процес на изясняване. По случая е образувано досъдебно производство.", "date": "2017.12.18", "title": "Разград: Опит за палеж е извършен в село Ловско"}
{"url": "http://www.focus-news.net/news/2017/12/18/2468466/burgas-polumaraton-atanasovsko-ezero-shte-se-provede-na-21-yanuari-2018-g.html", "text": "Полумаратон „Атанасовско езеро“ ще се проведе на 21 януари 2018 г. Това съобщиха от пресцентъра на Община Бургас. Основната цел на събитието е да се популяризират спортът, физическата активност и значението на резервата като природозащитен обект на регионално и световно ниво. Организатори са Сдружение „Зелена Странджа“, Българска фондация „Биоразнообразие“ и Община Бургас.\r\nТрасето на полумаратона е с начало и край пред Културен център „Морско казино“ в Морската градина и извежда участниците до противоположната, северна част на резерват „Атанасовско езеро“. Общото разстояние в двете посоки е 21 км., като маршрутът е един и същ за бегачи и колоездачи. За бегачите съществува опция да се запишат на дистанция от 8 км., която достига до междинен пункт в близост до басейните с луга. Настилката по трасето е асфалт, като при дългата дистанция има участък от 5 км. по полски път.\r\nЗаписването за участие е до 8 януари, тъй като е нужно време за чипиране на всички състезателни номера. Така впоследствие времето на всеки състезател ще се измерва електронно.\r\nПодробна информация за събитието, за резерват „Атанасовско езеро“ и регламент за участие има в  и", "date": "2017.12.18", "title": "Бургас: Полумаратон „Атанасовско езеро“ ще се проведе на 21 януари 2018 г."}
{"url": "http://www.focus-news.net/news/2017/12/18/2468467/afp-kmetat-na-libiyskiya-grad-misrata-e-otvlechen-i-ubit.html", "text": "Кметът на третия по големина либийски град Мисрата е отвлечен и убит в понеделник, съобщава AFP, като се позовава на информация, дадена от източник от силите за сигурност. \r\nТялото на Мохамад Ешетеви е било намерено захвърлено на улицата, след като по-рано той е бил отвлечен от неизвестни похитители, докато е напускал летището на града късно в неделя. \r\nПо тялото на градоначалника е имало огнестрелни рани.  Цанко Цолов", "date": "2017.12.18", "title": "AFP: Кметът на либийския град Мисрата е отвлечен и убит"}
{"url": "http://www.focus-news.net/news/2017/12/18/2468468/nad-140-000-klienti-izpolzvat-bezplatnite-sms-uslugi-na-chez-elektro-ot-nachaloto-na-godinata-druzhestvoto-e-izpratilo-blizo-180-000-saobshteniya.html", "text": "Над 140 000 клиенти имат активна регистрация за безплатните sms услуги, предоставяни от „ЧЕЗ Електро България“ АД – известие преди предстоящо прекъсване на електрозахранването и проверка на сметката. Това съобщиха от пресцентъра на „ЧЕЗ Електро България“ АД. От началото на тази година Дружеството изпрати близо 180 000 кратки съобщения, от които около 6% са за проверка на сметка, а с останалите 94% дружеството е напомнило на клиентите, че са пропуснали стандартния срок за плащане на сметката си. През периода януари – ноември регистрациите за sms услуги достигнаха близо 26 000.\r\nВсеки месец между 20 000 и 22 000 регистрирани потребители получават напомняне, че са пропуснали стандартния срок за плащане на сметката си. Над 1 000 клиенти предпочитат ежемесечно да проверяват текущите си задължения за електроенергия чрез sms. Проверката се извършва с кратко съобщение с текст „smetka“ на 170077, без увеличение на цената, според конкретния тарифния план на клиента. Всички разходи по изпращане на информативните sms-и се поемат от „ЧЕЗ Електро България“ АД.\r\nИзползването на тези услуги би могло да спести средства и неудобства на клиентите по време на зимните отпуски, особено в периода на наближаващите Коледни и новогодишни празници, когато несъзнателно може да се пропусне срокът за плащане на месечната сметка. \r\nSms услугите са достъпни за клиентите на мобилните оператори М-Тел, Теленор и Виваком. Те могат да бъдат заявени онлайн на www.cez.bg; с изпращане на кратко съобщение на 170077 с текст 12-те цифри на клиентския номер; в центровете за клиенти на „ЧЕЗ Електро България“ АД и в офисите на „Изипей“. Регистрацията за sms услугите на Дружеството е безплатна. При регистрация чрез sms на 170077 клиентът заплаща еднократно изходящото съобщение според тарифния си план, без увеличение на цената.\r\nПолучаването на електронни известия преди прекъсване на захранването е напълно безплатно за клиентите на „ЧЕЗ Електро България“ АД. Услугите се активират в рамките на 24 часа след извършване на регистрацията. При смяна на мобилния оператор, във връзка с техническото осигуряване на услугата, е необходимо клиентът своевременно да уведоми за това Дружеството на телефон 0700 10 010, на info@cezelectro.bg или в Център за клиенти на ЧЕЗ Електро България.", "date": "2017.12.18", "title": "Над 140 000 клиенти използват безплатните sms услуги на „ЧЕЗ Електро“, от началото на годината дружеството е изпратило близо 180 000 съобщения"}
{"url": "http://www.focus-news.net/news/2017/12/18/2468469/gl-prokuror-sotir-tsatsarov-borislav-sarafov-shte-ima-palnata-mi-podkrepa-da-osashtestvi-promeni-v-sastava-na-natsionalnata-sledstvena-sluzhba.html", "text": "Борислав Сарафов ще има пълната ми подкрепа да осъществи промени в състава на Националната следствена служба. Това каза главният прокурор на Р България Сотир Цацаров по време на официалното встъпване в длъжност на Борислав Сарафов като директор на Националната следствена служба и заместник на главния прокурор по разследването, предаде репортер на Агенция „Фокус“. „Благодаря на досегашното ръководство на Националното следствие. Именно под ръководството на Борислав Сарафов службата ще следва да продължи и да положи още и още усилия. Службата ще трябва да докаже необходимостта от себе си и своето значение, а то не е малко. Ръководството на прокуратурата има амбицията да увеличи още до края на тази година натоварването на прокуратурата“, заяви Цацаров. По думите му практиката службата да бъде заливана с многобройни дела ще трябва да бъде редуцирана. \r\n„Новият директор ще има пълната подкрепа на главния прокурор, както и да осъществи промени в състава на службата. Препоръчвам му едно от първите му действия да бъде свикано общото събрание на всички следователи на службата. След като чуе колегите си, да пристъпи към действия в съответствие с нуждите и най-належащата необходимост“, каза още Сотир Цацаров. \r\nЛюба АЛЕКСИЕВА", "date": "2017.12.18", "title": "Гл. прокурор Сотир Цацаров: Борислав Сарафов ще има пълната ми подкрепа да осъществи промени в състава на Националната следствена служба"}
{"url": "http://www.focus-news.net/news/2017/12/18/2468470/kmetat-na-sofiya-yordanka-fandakova-shte-investirame-322-mln-leva-v-stroitelstvo-i-energiyna-efektivnost-na-detski-gradini-i-uchilishta-prez-2018-godina.html", "text": "Инвестираме 32,2 млн. лева в строителство и енергийна ефективност на детски градини и училища в бюджета на Столична община за 2018 година. Това каза кметът на София Йорданка Фандъкова на семинар на тема „Проект за бюджет на Столична община за 2018 година“, предаде репортер на Агенция „Фокус“. „По-голямата част от капиталовата програма - 492,9 млн. лева инвестираме в проекти за подобряване на околната среда и на качеството на въздуха“, обясни тя. \r\n„183,8 млн. лева от такса смет осигуряваме за почистване на града, като залагаме увеличаване на кратностите за миене“, посочи Йорданка Фандъкова. „През следващата година предвиждаме да надградим системата за чистота на въздуха, като предложим система от общински съоръжения“, поясни кметът. \r\n„Твърдо убедена съм, че трябва да продължим всеки ден да работим по изпълнение на общинските ни ангажименти, част от тях е информираността на гражданите“, заяви Йорданка Фандъкова. „Затова създадохме системата за ранно предупреждение на гражданите и я надграждаме“, каза още тя. \r\nБиляна ИВАНОВА", "date": "2017.12.18", "title": "Кметът на София Йорданка Фандъкова: Ще инвестираме 32,2 млн. лева в строителство и енергийна ефективност на детски градини и училища през 2018 година"}
{"url": "http://www.focus-news.net/news/2017/12/18/2468471/konferentsiya-po-proekt-povishavane-na-izsledovatelskiya-potentsial-na-unss-i-podobryavane-na-usloviyata-za-provezhdane-na-nauchni-izsledvaniya-investitsiya-s-mnogo-izmereniya-shte-se-provede-na-19-dekemvri.html", "text": "Утре, 19 декември (вторник) 2017 г., от 10.30 часа в голямата конферентна зала на Университета за национално и световно стопанство (УНСС) ще се проведе откриваща конференция за представяне на проекта BG05M2OP001-2.009-0012 „Повишаване на изследователския потенциал на УНСС и подобряване на условията за провеждане на научни изследвания – инвестиция с много измерения“, финансиран по схема за предоставяне на безвъзмездна финансова помощ BG05М2OP001-2.009 „Подкрепа за развитието на докторанти, постдокторанти, специализанти и млади учени – фаза 1“ по Оперативна програма „Наука и образование за интелигентен растеж“. Това съобщиха от пресцентъра на УНСС.\r\nЦелта на проекта е развитие на научноизследователския потенциал на УНСС за превръщането му в съвременен център за обучение, изследвания и иновации. Основните проектни дейности са насочени към подобряването на подготовката на студенти в ОКС „магистър“ и докторанти с оглед успешната им професионална реализация, повишаването на квалификацията на преподавателския състав в съответствие с изискванията на съвременната наука и информационните технологии, създаването на стимулираща среда за резултатна научноизследователска дейност.", "date": "2017.12.18", "title": "Конференция по проект „Повишаване на изследователския потенциал на УНСС и подобряване на условията за провеждане на научни изследвания – инвестиция с много измерения“ ще се проведе на 19 декември"}
{"url": "http://www.focus-news.net/news/2017/12/18/2468472/borislav-sarafov-ubeden-sam-che-shte-uspeem-da-vazstanovim-imidzha-i-myastoto-na-natsionalnata-sledstvena-sluzhba.html", "text": "Убеден съм, че ще успеем да възстановим имиджа и мястото на Националната следствена служба. Това каза по време на официалното си встъпване в длъжност като директор на Националната следствена служба и заместник на главния прокурор по разследването Борислав Сарафов, предаде репортер на Агенция „Фокус“. „Убеден съм, че ще успеем да възстановим имиджа и мястото на Националната следствена служба. Тя е служба с висок авторитет, който сякаш някак си се позагуби през годините. Силно се надявам това да се възстанови. Това не бих могъл да направя сам, а с ваша подкрепа и съдействие. Разчитам на вас и ще се осланям на вас. Можете да разчитате на пълната ми институционална подкрепа. Това е моята служба и в никакъв случай не би могло да се говори за закриването ѝ. В сряда в 14.00 часа ще свикаме общо събрание, на което да се запознаем и да обсъдим приоритетите в нашата работа, натовареността, да чуя вашите идеи както по отношение на ръководството, така и по преструктурирането на службата“, заяви Сарафов и уточни, че на него ще представи своите нови заместници, с които ще работят 5 години. \r\nЛюба АЛЕКСИЕВА", "date": "2017.12.18", "title": "Борислав Сарафов: Убеден съм, че ще успеем да възстановим имиджа и мястото на Националната следствена служба"}
{"url": "http://www.focus-news.net/news/2017/12/18/2468473/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "В понеделник, 18 декември, новото коалиционно правителство на Австрия ще положи клетва, а 31-годишният Себастиан Курц (АНП), избран за канцлер на страната, ще се превърне официално в най-младия правителствен лидер в Европа, коментира германското издание BILD.\r\nОт редакцията припомнят, че в качеството си на външен министър на Австрия, Курц критикува остро германския канцлер Ангела Меркел за бежанската й политика и се противопостави на споразумението, постигнато между Брюксел и Анкара през март 2016 г. Младият лидер на Австрийската народна партия (АНП) бе сред първите в Европа, които настояха за въвеждане на горна граница и затварянето на т.нар. балкански маршрут за бежанците. \r\nНаскоро Курц заяви за BILD: „Очаквам с нетърпение да продължим да работим с германското правителство, по-специално с германския канцлер Ангела Меркел - най-вече за по-нататъшно задълбочаване на нашите отлични двустранни отношения в рамките на Европейския съюз\". Германия и Австрия са свързани в много отношения – „човешки, икономически, политически и културно\", подчерта Курц в навечерието на полагането на клетва за канцлерския пост във Виена. \r\nЗа мнозина Курц е истински политически талант. В родината му го наричат „вундервуци“. На 24-годишна възраст консервативният политик става държавен секретар, а на 27-годишна възраст - външен министър. На 30 г. той поема председателството на АНП. Само няколко месеца по-късно, едва навършил 31-години, Курц вече е канцлер. Неговата цел: „Да се установи нова политическа култура и нов политически стил\" в Австрия.\r\n*** Нов екзитпол показва, че партиите, борещи се против идеята за обявяване на каталунска независимост, имат минимална преднина няколко дни преди провеждането на предсрочните избори в областта, пише испанското издание El Pais. \r\nПроучването е било проведено от „Метроскопия“ по поръчка на редакцията на вестника. \r\nСпоред него, т.нар. конституционалистически блок, който представлява общо наименования за всички партии, които са против обявяване на каталунска независимост, ще спечели 44,9% от гласовете на избирателите. За формациите, искащи провъзгласяване на каталунска република биха гласували 43,8%. Ако се погледне очакваната подкрепа за отделните партии, най-висок процент ще спечели водената от Алберт Ривера политическа формация \"Ciudadanos\", която също е определяна като една от конституционалистическия блок. Тя би спечелила 25,2%, което е малко повече от резултата на най-голямата партия, искаща независимост – „Републиканска левица за Каталуния“, която има 23,1%. \r\nВ регионалния парламент има 135 места, което означава, че за пълно мнозинство са нужни 68 депутати. При текущите проценти партията на Ривера ще вземе между 35 и 36 места, а \"Републиканската левица за Каталуния\" - 33. \r\nАгенция „Фокус“ припомня:\r\nВ края на октомври, след обявен за незаконен от Мадрид вот, каталунският Женералитет се опита да обяви независима от Испания република. Като резултат централното правителство разпусна регионалния парламент и пое директен контрол над областта, насрочвайки парламентарни избори за 21 декември. \r\n*** Турските сили за сигурност са неутрализирали поне девет члена на Работническата партия на Кюрдистан през изминалата седмица, пише вестник Daily Sabah, като се позовава на данни от вътрешното министерство. \r\nСред убитите е и една от висшестоящите фигури от обявената за терористична в Турция, САЩ и Европейския съюз групировка. Според властите, той е идентифициран като Мурад Даг, известен още като Ферхат Ълмаз, за залавянето на когото има награда от почти 260 хил. долара. \r\nДруги 19 души от групировката са арестувани.  \r\n*** Жители на Патра ще посетят в понеделник Атина, за да изразят недоволството си от плановете за строеж на нова ЖП линия през западния гръцки град, пише електронното издание Ekathimerini. Представителите на града се надяват да се срещнат с министъра на транспорта, на която смятат да го убедят да бъде развита вече съществуващата линия вместо да се строи нова. \r\nСпоред жителите на Патра, „при никакви обстоятелства няма да приемем построяването на нова линия, която да разкъса структурата на града и да го раздели от неговата брегова ивица“.  \r\n*** Непокътнат скелет на мамут, живял близо преди 10 хил. години бе продаден за повече от половин милион евро по време на аукцион в Лион, пише френската редакция на The Local. \r\nКупувачът на огромния скелет е изпълнителният директор на голяма френска компания за хидроизолация, която използва мамут за свое лого. \r\n„Ще го сложим в лобито на фирмата“, заяви купувачът, като добави „мисля, че има достатъчно място“. \r\nКрайната цена е 548,250 евро или 645 хил. долара. Скелетът е висок малко повече от три метра, като високата цена е породена от факта, че 80% от оригиналните кости са запазени. Експерти изчисляват, че докато е било живо, животното е тежало около 1,400 килограма. \r\nСкелетът е открит преди около 10 години в северозападен Сибир, като преди това е принадлежал на местен жител, запазил останките в своя дом. \r\n***", "date": "2017.12.18", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2017/12/18/2468474/aktsenti-v-predavaneto-sadovo-v-sartseto-na-trakiya-na-radio-fokus-plovdiv.html", "text": "Днешното предаване „Садово в сърцето на Тракия” на Радио „Фокус” – Пловдив ще бъде двучасово. В началото ще имате възможността да чуете интервюто с кмета на Община Садово Димитър Здравков, който ще направи равносметка за свършеното през годината. Ще разговаряме и със секретаря на Общината Янко Атанасов, който ще ни каже колко души в Садово са ползвали услугите „топъл обяд” и „социална трапезария” през годината. Освен силната инфраструктурна политика на кмета на Садово, той държи и на това в общината да се създават все повече социални услуги за интеграция на хората в неравностойно положение. Именно затова тук функционират Център за обществена подкрепа и Център за настаняване от семеен тип за възрастни хора с умствена изостаналост. \r\nВ обзора днес ще ви припомним каква е дейността на Центъра за обществена подкрепа. За това ще ни говори Даниела Мандева, управител на Центъра. За първи път община Садово предоставя на своите жители безплатни психологически консултации, рехабилитация и социална услуга „домашен помощник”. Услугите се финансират от Оперативна програма „Развитие на човешките ресурси 2014-2020” по проект, спечелен от общината „Услуги за социално включване и независим живот в община Садово”. Какво бе отчетено при приключването на проекта тази година ще ни каже Светлана Атанасова, координатор.\r\nСъщо в днешното предаване ще си припомним как в Общината работят за подобряване на обществените нагласи сред българското население спрямо ромското. За проекта „Интеграция и добро образование в детските градини“ ще чуем още веднъж от Йордан Ташев, директор на дирекция „Обща администрация”. В края на предаването отново ще ви припомним как в читалището в село Поповица опазват традиционния бит, култура и поминък на предците си, чрез създадената музейна сбирка. По темата ще чуем Маринела Ставрева, секретар на читалището.\r\nПредаването „Садово в сърцето на Тракия“ се излъчва всеки понеделник от 16.00 до 18.00 часа. Телефонът за връзка с нас е 032/65 25 65. Водещ на предаването е Цветана Тончева.", "date": "2017.12.18", "title": "Акценти в предаването „Садово в сърцето на Тракия” на Радио „Фокус” – Пловдив"}
{"url": "http://www.focus-news.net/news/2017/12/18/2468475/afp-islyamska-darzhava-poe-otgovornost-za-atakata-sreshtu-razuznavatelen-tsentar-v-kabul.html", "text": "Терористичната групировка „Ислямска държава“ пое отговорност за извършената срещу разузнавателен център в Кабул атака, предава AFP, като се позовава на информация, съобщена от пропагандните органи на екстремистите. \r\nСпоред разпространеното съобщение: „Двама нападатели от „Ислямска държава“ извършиха атака срещу разузнавателен център в Кабул.\" Агенция „Фокус“ припомня:\r\nВъоръжени лица нападнаха по-рано в понеделник афганистански разузнавателен тренировъчен център в Кабул.\r\nМестните власти потвърдиха информацията, като  добавиха, че все още тече престрелка между нападателите и охраните на сградата. Очаква се повече информация. Цанко Цолов", "date": "2017.12.18", "title": "AFP: „Ислямска държава“ пое отговорност за атаката срещу разузнавателен център в Кабул"}
{"url": "http://www.focus-news.net/news/2017/12/18/2468476/borislav-sarafov-vstapi-ofitsialno-v-dlazhnost-kato-direktor-na-natsionalnata-sledstvena-sluzhba-i-zamestnik-na-glavniya-prokuror-po-razsledvaneto.html", "text": "На официална церемония в зала 15 „Тържествена“ в Съдебната палата, Борислав Сарафов встъпи в длъжност като директор на Национална следствена служба и заместник на главния прокурор по разследването, предаде репортер на Агенция „Фокус“. На тържествената церемония присъстват представители на институциите и други официални гости.  Агенция „Фокус“ припомня: На 6 декември т.г. с пълно мнозинство от 11 гласа „За” Прокурорската колегия на Висшия съдебен съвет (ВСС) избра Борислав Сарафов за директор на Националната следствена служба (НСлС). Той бе единственият кандидат за поста, а мястото бе овакантено след като предходният директор Евгени Диков бе избран и встъпи в длъжност като член на настоящия състав на ВСС. В концепцията му са предвидени мерки за активизиране на разследванията в дълбочина, като освен инкриминираното престъпление се установява и проследява генерирания престъпен капитал и неговата трансформация. Според него подобен подход ще създаде възможност за разкриване на допълнителна престъпна дейност с финансов характер. Обосновава се необходимостта от активна стратегия при разследването и за системно установяване на връзки между престъпленията и пряко или косвено свързаните с тях лица и имущество, на аспекти на организираната престъпност, на икономически, финансови и други престъпления, включително изпирането на пари.  \r\nБорислав Сарафов има над 22 години общ юридически стаж, от който 21 години в органите на съдебната власт като следовател и прокурор. Професионалната му кариера започва като стажант – съдия в Софийски градски съд. В периода ноември 1994 г. – януари 1996 г. е инспектор в Главна дирекция „Изпълнение на наказанията“ към Министерство на правосъдието, след което до 18 февруари 2001 г. е следовател в Окръжен следствен отдел – София. От 19 февруари 2001 г. до 31 март 2001 г. е заместник районен прокурор в Районна прокуратура – Сливница. Бил е прокурор в Окръжна прокуратура – София от 1 юни 2001 г. до 5 ноември 2016 г., като в периода 6ноември 2006 г. - 1 март 2007 г. е командирован във Върховна административна прокуратура, след което до 17 декември 2009 г. е командирован във Върховна касационна прокуратура. От 17 декември 2009 г. до 22 декември 2010 г. е заместник административен ръководител, заместник апелативен прокурор на Апелативна прокуратура – София, командирован във ВКП. От 30 юни 2011 г. до 17 януари 2013 г. е административен ръководител на Апелативна специализирана прокуратура. От 18 януари 2013 г. до избирането си за директор на НСлС Борислав Сарафов е заместник на главния прокурор при Върховна касационна прокуратура. \r\nНаграждаван е през 2002 г. от ВСС със служебна благодарност и грамота за високи професионални и нравствени качества и три пъти от главния прокурор на Република България съответно през 2009 г., 2012 г. и 2014 г.  \r\nЛюба АЛЕКСИЕВА", "date": "2017.12.18", "title": "Борислав Сарафов встъпи официално в длъжност като директор на Националната следствена служба и заместник на главния прокурор по разследването"}
{"url": "http://www.focus-news.net/news/2017/12/18/2468477/targovishte-rayonnata-prokuratura-zadarzha-za-srok-do-72-chasa-slovak-zapalil-apartament-i-shivashko-atelie.html", "text": "Районната прокуратура в Търговище привлече като обвиняем за два умишлени палежа и задържа за срок до 72 часа 46-годишния гражданин на Словакия Иван Х. Срещу него е образувано досъдебно производство за престъпление по член 330, ал. 1 от НК, извършено като продължавано деяние. Това съобщиха от пресцентъра на Апелативна прокуратура – Варна.\r\nНа 16 декември 2017 г., събота, около 16 часа бил подпален апартамент в кв. „Запад“ в град Търговище. Огънят унищожил имущество на 63-годишната собственичка, която била тъща на словака. Около 18 часа пламнало и шивашкото ателие на жената. \r\nИзвършителят Иван Х. бил установен след проведените незабавни оперативно-издирвателни действия. В неделя той бил привлечен като обвиняем и задържан за срок до 72 часа с постановление на наблюдаващия делото прокурор в Районната прокуратура в Търговище. \r\n46-годишният чужденец се разделил с дъщерята на пострадалата от двата палежа жена, която Иван смятал за виновник за раздялата им.", "date": "2017.12.18", "title": "Търговище: Районната прокуратура задържа за срок до 72 часа словак, запалил апартамент и шивашко ателие"}
{"url": "http://www.focus-news.net/news/2017/12/18/2468478/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-19-dekemvri-2017-g.html", "text": "„Софийска вода” временно ще прекъсне водоснабдяването в някои части на столицата на 19 декември 2017 г. (вторник). Това съобщиха от пресцентъра на водоснабдителното дружество. \r\nВъв връзка с монтаж на редуктор за налягане на ул. „Братя Бартел“, жк. „Овча купел“ 2 се налага спиране на водоподаването от 10:00 до 18:00 часа на клиентите на „Софийска вода”, живеещи в района на:\r\n- бл. 505, бл. 503, бл. 502, бл. 501.\r\nСъс слабо налягане на водата ще бъде районът:\r\n- ул. „Монтевидео“, бул. „Президент Линкълн“, ул. „Кърпикожух“, ул. „Кукуряк“, бул. „Президент Линкълн“, ул. „Кукуряк“, ул. 675, ул. 662, ул. „Монтевидео“\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Президент Линкълн“ ъгъла с ул. „Анастасия Димитрова“.\r\nВъв връзка с подмяна на спирателен кран до бл. 110, жк. „Западен парк“ се налага спиране на водоподаването от 10:00 до 20:00 часа на клиентите на „Софийска вода”, живеещи в района на:\r\n- Бл. 110, бл. 111, бл. 113, бл. 114.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред бл. 110.\r\nВъв връзка с подмяна на сградно водопроводно отклонение на ул. „Обреща“, кв. „Горубляне“ се налага спиране на водоподаването от 9:00 до 17:00 часа на клиентите на „Софийска вода”, живеещи в района на:\r\n- ул. „Обреща”;\r\n- по ул. „Самоковско шосе“ от ул. „Обреща“ до бул. „Копенхаген“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Обреща“  ъгъла с ул. „Самоковско шосе“.\r\nВъв връзка с подмяна на сградно водопроводно отклонение на ул. „Мургаш“, с. Яна се налага спиране на водоподаването от 10:00 до 16:30 часа на клиентите на „Софийска вода”, живеещи в района на:\r\n- ул. „Юрий Гагарин“, ул. „Стефан Стамболов“, ул. „Миньорска“, ул. „Васил Левски“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Васил Левски“  ъгъла с ул. „Миньорска“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 121 21 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2017.12.18", "title": "„Софийска вода” временно ще прекъсне водоснабдяването в някои части на столицата на 19 декември 2017 г."}
{"url": "http://www.focus-news.net/news/2017/12/18/2468479/blagoevgrad-blizo-3-000-lv-okolo-180-evro-i-dva-mobilni-telefona-sa-otkradnati-ot-chasten-dom-v-grada.html", "text": "В 01 Районно управление на МВР-Благоевград е получен сигнал за това, че за времето от 08:45 часа до 20:00 часа на 16 декември 2017 г., от частен дом в Благоевград е извършена кражба на близо 3 000 лв., около 180 евро и два мобилни телефонни апарата. Това съобщиха от пресцентъра на ОДМВР-Благоевград. По случая е образувано досъдебно производство. Работата продължава.", "date": "2017.12.18", "title": "Благоевград: Близо 3 000 лв., около 180 евро и два мобилни телефона са откраднати от частен дом в града"}
{"url": "http://www.focus-news.net/news/2017/12/18/2468480/doncho-barbalov-zam-kmet-na-sofiya-40-ot-bvp-se-formira-v-sofiya-izklyuchitelno-golyama-e-rolyata-na-grada-kato-ikonomicheski-dvigatel-na-stranata.html", "text": "София има значителен дял в БВП на страната, 40% от него се формира в София. В града се генерира 2-2,5 пъти по-висок БВП на глава от населението. Ролята на София като икономически двигател на страната е изключително голяма. Това каза зам.-кметът на София с направление „Финанси и стопанска дейност“ Дончо Барбалов на семинар на тема „Проект за бюджет на Столична община за 2018 година“, предаде репортер на Агенция „Фокус“. „Последните месеци и години се забелязва изключително ниска безработица, на практика под 3%, което е минимумът, който една икономика би могла да има“, посочи той и допълни, че в София има и много висок ръст на заплатите, спрямо средния за страната. „Трудовата сила в града е най-големият актив, с който разполагаме. Това е едно от най-големите ни предимства спрямо всичко други райони на страната“, коментира Дончо Барбалов. „В момента София е с най-високия рейтинг, който може да има, което е изключително добра новина и потвърждение на нашата стабилна финансова политика от последните години“, изтъкна зам.-кметът. „През последните години се наблюдава и все по-близка връзка между бизнеса и обучението, за да могат университетите да подготвят кадри, от които икономиката има нужда“, каза още той.\r\nБиляна ИВАНОВА", "date": "2017.12.18", "title": "Дончо Барбалов, зам.-кмет на София: 40% от БВП се формира в София, изключително голяма е ролята на града като икономически двигател на страната"}
{"url": "http://www.focus-news.net/news/2017/12/18/2468481/reuters-ne-se-ochertavat-masovi-protesti-po-vreme-na-tseremoniyata-za-polaganeto-na-kletva-na-novoto-avstriysko-pravitelstvo.html", "text": "За разлика от последния път, когато „Партията на свободата на Австрия“ участва в правителство преди 18 години, този път не се очертават масови протести в австрийската столица, отбелязва Reuters. \r\nАгенцията припомня, че през 2000-та година демонстрантите бяха толкова много, че бе трудно за новото правителство да премине от сградата, където се помещава канцлерът, към президентството, където се провежда церемонията по полагането на клетва. \r\nЛидерът на „Партия на свободата на Австрия“ Ханс-Кристиан Щрахе отбеляза, че „със сигурност този път няма да се налага да ползваме подземния тунел, но вместо това ще минем по улицата с високо вдигнати глави“. По това време дясната антиимиграционна партия бе водена от Йорг Хайдер, който изразяваше своята подкрепа за политика на заетостта на Адолф Хитлер. Агенция „Фокус“ припомня:\r\nВ края на миналата седмица бе постигнато коалиционно споразумение между Австрийската народна партия и „Партията на свободата на Австрия“, водени съответно от 31-годишния Себастиан Курц, който ще заеме поста на канцлер и Ханс-Кристиан Щрахе. След като новото правителство официално встъпи в длъжност, Курц ще стане най-младия правителствен лидер на континента, а Австрия ще единствената европейска държава с дясно правителство.  Цанко Цолов", "date": "2017.12.18", "title": "Reuters: Не се очертават масови протести по време на церемонията за полагането на клетва на новото австрийско правителство"}
{"url": "http://www.focus-news.net/news/2017/12/18/2468482/gl-prokuror-sotir-tsatsarov-trudno-e-da-se-kazhe-che-ima-zapodozryano-litse-za-ubiystvoto-v-momchilgrad-do-tozi-moment.html", "text": "Трудно е да се каже, че има заподозряно лице за убийството в Момчилград до този момент. Това каза пред журналисти главният прокурор Сотир Цацаров във връзка с убийството на 8-годишното момиче в Момчилград, предаде репортер на Агенция „Фокус“. „Към настоящия момент всяка информация, която може да бъде изнесена, може да увреди интересите на разследването. Това, което мога да кажа е, че не малка част от ключа към решението ще бъде даден като отговор с експертни заключения. Очаква се всеки момент да бъде представено в писмен вид експертното заключение на съдебно-медицинската експертиза. На наблюдаващия прокурор неформално, непосредствено преди изготвяне на заключението и веднага след аутопсията, съдебните медици са потвърдили, че става дума за задушаване, което на първа версия не е причинено от материала, с който е овързано и запушено лицето на детето, а е причинено предварително“, заяви Цацаров и уточни, че предстои още утре да бъдат представени в Националния институт по криминалистика и криминология или на частна лаборатория за незабавна обработка на ДНК материал. „Включително и ДНК материал от залепващата материя, която е била използвана – тиксо или както и да го наречем. Ако това може да стане в Националния институт по криминалистика и криминология незабавно, НИКК ще остави всички други задачи и ще прави това, ако ли не – ще плащаме на частна лаборатория, но ще работим максимално бързо. До този момент е трудно да се каже, че има лице, което е заподозряно“, допълни той. По думите му има оперативни версии, като част от тях са далеч по-истинни от другите, но в крайна сметка се нуждаят от доказателства.   \r\nЛюба АЛЕКСИЕВА", "date": "2017.12.18", "title": "Гл. прокурор Сотир Цацаров: Трудно е да се каже, че има заподозряно лице за убийството в Момчилград до този момент"}
{"url": "http://www.focus-news.net/news/2017/12/18/2468483/blagoevgrad-dve-zhivotni-sa-prostrelyani-v-zemlishteto-na-s-karpelevo.html", "text": "На 17 декември 2017 г. в Районно управление на МВР-Сандански е получено съобщение за това, че за времето от 08:00 часа до 16:45 часа на 16 декември 2017 г. в местността „Раек“, землище на с. Кърпелево, общ. Струмяни, неизвестен извършител е прострелял две крави, като едното животно е умъртвено, а другото е простреляно в областта на окото. Това съобщиха от пресцентъра на ОДМВР-Благоевград. За случая е уведомена Районна прокуратура-Сандански. Образувано е досъдебно производство.", "date": "2017.12.18", "title": "Благоевград: Две животни са простреляни в землището на с. Кърпелево"}
{"url": "http://www.focus-news.net/news/2017/12/18/2468484/kyustendil-20-detsa-predstaviha-tvorbite-si-v-chitalishte-bratstvo.html", "text": "20 деца представиха своите „Коледни трепети” на изложба в читалище „Братство”, предаде репортер на Радио „Фокус” – Кюстендил. Изложбата се организира за десета поредна година и е подредена във фоайето на културната институция. Тя беше открита от председателя на читалището Иван Андонов. „Тук са представени творбите на възпитаниците на курса по изобразително и приложно изкуство към читалището. С тази прекрасна изложба целим да подобрим настроението на всички жители и гости на града и на читалището. Класът ни е един от най-добрите в страната, през годината имаме спечелени много награди от местни, регионални, национални и на международни конкурси”, каза Иван Андонов. По думите му читалището работи за това децата да получават повече знания и умения, да се развиват в правилната посока.\r\nВенцеслав ИЛЧЕВ", "date": "2017.12.18", "title": "Кюстендил: 20 деца представиха творбите си в читалище „Братство”"}
{"url": "http://www.focus-news.net/news/2017/12/18/2468485/razgrad-dvizhenieto-po-patya-mezhdu-selata-osenets-i-getsovo-se-osashtestvyava-dvuposochno-v-edna-lenta-poradi-avariral-tir.html", "text": "Движението по път I-2 Русе – Разград в участъка село Осенец – село Гецово се осъществява двупосочно в една лента поради аварирал тежкотоварен автомобил. Това съобщиха от пресцентъра на Агенция „Пътна инфраструктура”. Шофьорите да се движат с повишено внимание и съобразена скорост, спазвайки указанията на „Пътна полиция”.", "date": "2017.12.18", "title": "Разград: Движението по пътя между селата Осенец и Гецово се осъществява двупосочно в една лента поради аварирал ТИР"}
{"url": "http://www.focus-news.net/news/2017/12/18/2468486/kardzhali-28-900-kasa-tsigari-i-354-litra-alkohol-bez-aktsizen-banderol-sa-izzeti-pri-spetsializirana-operatsiya-v-oblastta.html", "text": "Голямо количество цигари и алкохол без акцизен бандерол са иззети при специализирана операция в събота на криминалисти и полицаи от \"Икономическа полиция\" в ОДМВР-Кърджали за противодействие на контрабандата. Общото количество на откритите безакцизни стоки включва 28 900 къса цигари и 354 литра алкохол. Цигарите и 55 литра алкохол са иззети от частен дом в гр.Кърджали, а 299 литра алкохол – от търговски обект и жилищна част в землището на село Скалище. Това съобщиха от ОДМВР-Кърджали. По случая е задържан 54-годишен мъж, който с постановление на Районна прокуратура в неделя е преведен в ОС „Изпълнение на наказанията“ за срок до 772 часа. Образувани са досъдебни производства и работата продължават разследващи полицаи.", "date": "2017.12.18", "title": "Кърджали: 28 900 къса цигари и 354 литра алкохол без акцизен бандерол са иззети при специализирана операция в областта"}
{"url": "http://www.focus-news.net/news/2017/12/18/2468487/gl-prokuror-sotir-tsatsarov-razpitvana-e-maykata-na-ubitoto-dete-v-momchilgrad.html", "text": "Разбира се, че майката на детето е разпитвана. Това каза пред журналисти главният прокурор Сотир Цацаров във връзка с убийството на 8-годишното момиче в Момчилград, предаде репортер на Агенция „Фокус“. „Има ли ясни доказателства за извършителя, ще бъдете уведомени. В момента нещата са свързани с провеждането на разпити, оперативни беседи, с изясняването на обкръжаващата среда и по местоработата на майката, и на детето, и на всичко друго. Но най-важното в момента са експертизите на веществени доказателства“, подчерта главният прокурор. \r\nЛюба АЛЕКСИЕВА", "date": "2017.12.18", "title": "Гл. прокурор Сотир Цацаров: Разпитвана е майката на убитото дете в Момчилград"}
{"url": "http://www.focus-news.net/news/2017/12/18/2468488/kardzhali-27-godishen-mazh-e-schupil-stranichnite-ogledala-na-8-parkirani-avtomobila-na-ul-osmi-mart-v-grada.html", "text": "27-годишен мъж е счупил страничните огледала на 8 паркирани автомобила на ул. “Осми март“ в Кърджали. Вандалската акция е извършена в събота, около 03.00 часа. Това съобщиха от ОДМВР-Кърджали. След подаден сигнал за посегателството полицаите издирили и задържали извършителя на деянието. Образуваното досъдебно производство е по чл.325, ал.1 за хулиганство.", "date": "2017.12.18", "title": "Кърджали: 27-годишен мъж е счупил страничните огледала на 8 паркирани автомобила на ул. “Осми март“ в града"}
{"url": "http://www.focus-news.net/news/2017/12/18/2468489/koledna-sbirka-shte-se-provede-v-nablyudavanoto-zhilishte-na-bchk-sharenata-kashta-v-s-lozen-na-19-dekemvri.html", "text": "Една различна коледна сбирка ще се проведе в наблюдаваното жилище на БЧК „Шарената къща” в с. Лозен от 14.00 ч. на 19 декември 2017 г. (вторник). Това съобщиха от пресцентъра на БЧК. Домакини на тържеството, както всяка година са младежите от наблюдаваното жилище, а техни гости ще бъдат бивши потребители на социалната услуга, колеги, партньори, приятели и съмишленици, отдадени на каузата да подкрепим младежите, излизащи от институции по пътя към тяхната самостоятелност.\r\nПо традиция за Коледа младежите приготвят сами празничната трапеза, около която с много настроение и топлина ще посрещнат предстоящите празници. \r\nНаблюдаваното жилище за младежи към Българския Червен кръст „Шарената къща” е създадено по проект „Социална програма за услуги и подкрепа на деца и млади хора, напускащи социалните институции”. Целта на проекта е да се изгради жилище от семеен тип за млади хора, отгледани в домове за деца, където екип от специалисти: управител, социален работник, психолог и домакин да ги подготвят за самостоятелен живот.", "date": "2017.12.18", "title": "Коледна сбирка ще се проведе в наблюдаваното жилище на БЧК „Шарената къща” в с. Лозен на 19 декември"}
{"url": "http://www.focus-news.net/news/2017/12/18/2468490/dmitriy-peskov-govoritel-na-ruskiya-prezident-informatsiyata-dadena-ni-ot-tsru-e-obraztsov-primer-na-dvustranno-satrudnichestvo.html", "text": "Дмитрий Песков, говорителят на руския президент Владимир Путин заяви в понеделник пред репортери, че информацията, която Кремъл получи миналата седмица от ЦРУ и благодарение на която бе предотвратен терористичен акт в Санкт Петербург, е образцов пример за двустранно сътрудничество, предава ТАСС. \r\nПо думите на Песков, „случаят може да се използва като образцов пример на двустранното сътрудничество в сферата на борбата с тероризма“, като отбеляза, че двете държави трябва да стремят да развиват такъв тип близки отношения. Говорителят разкри, че до момента контактите между двете служби за сигурност са редки и случайни. Агенция „Фокус“ припомня:\r\nВ петък, 15 декември, седем души бяха задържани по обвинение в планиране на терористичен акт на територията на втория по големина руски град. По време на операцията, службите за сигурност са конфискували голям брой импровизирани взривни устройва, автоматични оръжия, боеприпаси и „екстремистка литература“. Цанко Цолов", "date": "2017.12.18", "title": "Дмитрий Песков, говорител на руския президент: Информацията, дадена ни от ЦРУ е образцов пример на двустранно сътрудничество"}
{"url": "http://www.focus-news.net/news/2017/12/18/2468491/gl-prokuror-sotir-tsatsarov-prostrelyaniyat-mazh-v-sofiya-e-bivsh-politseyski-sluzhitel-sled-tova-e-zapochnal-rabota-v-nap.html", "text": "Простреляният мъж в София е бивш полицейски служител, след това е започнал работа в НАП. Това каза пред журналисти главният прокурор Сотир Цацаров във връзка с простреляния 43-годишен мъж в София, предаде репортер на Агенция „Фокус“. „Прострелян е при шофиране на личния си автомобил към работното си място. Управлявал е автомобила с бавна скорост по по-тясна улица. Такова място е избрано. Два са изстрелите, които са проникнали през предното стъкло. Две са нараняванията и в момента се борят за живота на жертвата. Работи се изключително интензивно с огледи, с изземване на веществени доказателства“, заяви Цацаров и уточни, че знаят, че мъжът е бивш полицейски служител, който след това е започнал работа в НАП. \r\nТой уточни, че ще се запознае с доклада на Турция по отношение на участието на „Булгартабак“ в контрабанда на цигари веднага след като свърши с всички неотложни задачи по експертизите в Момчилград и по организацията на станалото в София. \r\nЛюба АЛЕКСИЕВА", "date": "2017.12.18", "title": "Гл. прокурор Сотир Цацаров: Простреляният мъж в София е бивш полицейски служител, след това е започнал работа в НАП"}
{"url": "http://www.focus-news.net/news/2017/12/18/2468492/predsedatelyat-na-ns-na-bsp-korneliya-ninova-shte-poseti-vratsa.html", "text": "Председателят на НС на БСП Корнелия Нинова ще участва от 18.00 ч. в заседанието на Областния съвет на БСП – Враца, което ще се проведе в клуба на партията в града. Това съобщиха от пресцентъра на НС на БСП.", "date": "2017.12.18", "title": "Председателят на НС на БСП Корнелия Нинова ще посети Враца"}
{"url": "http://www.focus-news.net/news/2017/12/18/2468493/zornitsa-kancheva-obshtina-veliko-tarnovo-dobra-organizatsiya-e-izgradena-v-obshtinata-za-sabirane-na-izlezli-ot-upotreba-elektrouredi-i-opasni-bitovi-otpadatsi.html", "text": "Добра организация за събиране на излезли от употреба електроуреди е изградена в община Велико Търново. Поне три пъти в годината местната администрация провежда кампании за предаване на излязло от употреба електрическо и електронно оборудване, опасни битови отпадъци и батерии. Това каза за Радио „Фокус“ – Велико Търново Зорница Кънчева, началник Отдел „Околна среда“ в Общината. В акциите се включват основно учреждения, но има интерес и от страна на физически лица. Кънчева подчерта, че на територията на града има няколко фирми, които приемат подобни уреди срещу заплащане. „Има публичен регистър със списък на имената им. Също така от това се възползват хората, които събират отпадъци по улици и контейнери. Те взимат оборудването и го предават срещу пари. Към момента нямаме сериозен проблем с този вид отпадък“, обобщи експертът. Третият начин, от който хората могат да се възползват за изхвърлянето на електро оборудване, е Регионалната система за управление на отпадъци в землището на село Шереметя. Но за там те трябва да си осигурят собствен транспорт.„Фокус“ припомня:\r\nПрез миналата седмица ООН излезе с доклад, според който количеството на този тип отпадъци в световен мащаб през 2016 година е нараснало с 8% спрямо предходните две години.\r\nЛуиза ТРАНЧЕВА", "date": "2017.12.18", "title": "Зорница Кънчева, Община Велико Търново: Добра организация е изградена в общината за събиране на излезли от употреба електроуреди и опасни битови отпадъци"}
{"url": "http://www.focus-news.net/news/2017/12/18/2468494/borislav-sarafov-bi-moglo-delata-za-koruptsiya-da-badat-poeti-za-razsledvane-ot-sledovateli-ot-natsionalnata-sledstvena-sluzhba.html", "text": "Би могло делата за корупция да бъдат поети за разследване от следователи от Националната следствена служба. Това коментира пред журналисти директорът на Национална следствена служба и заместник на главния прокурор по разследването Борислав Сарафов, предаде репортер на Агенция „Фокус“. „Започнал съм кариерата си като следовател. Това беше моята детска мечта. Ще оправя посланието: „Работа и отговорно отношение към Службата“. След 5 години, когато си тръгна, се надявам службата да е възстановила своя заслужен имидж и да заема своето достойно място в рамките на съдебните институции в страната. Това е въпрос на работа, организация от страна на всички, които работят в Националната следствена служба“, заяви Сарафов. По думите му би могло да се мисли за организационни мерки и за законодателна промяна. „Би могло делата за корупция да бъдат поети за разследване от следователи – било от Националната следствена служба, било от компетентни териториални следствени отдели. Тоест една законодателна промяна в посока натоварване на Националната следствена служба с дела, считам за изключително полезна и ценна“, посочи Сарафов. \r\nГлавният прокурор Сотир Цацаров допълни, че корупционните престъпления принципно трябва да бъдат разследвани от следователи на Следствения отдел на Специализираната прокуратура, а не пречи да бъдат възлагани и на следователи от Националното следствие. \r\nЛюба АЛЕКСИЕВА", "date": "2017.12.18", "title": "Борислав Сарафов: Би могло делата за корупция да бъдат поети за разследване от следователи от Националната следствена служба"}
{"url": "http://www.focus-news.net/news/2017/12/18/2468495/kyustendil-obshtestveniyat-posrednik-za-obshtinata-organizira-rabotna-sreshta-po-problemite-s-bezstopanstvenite-zhivotni.html", "text": "Общественият посредник за Община Кюстендил организира работна среща по проблемите с безстопанствените животни. Това каза пред Радио „Фокус” – Кюстендил общественият посредник Васил Иванов. Срещата ще се проведе на 22 декември от 11.00 часа в заседателната зала на Община Кюстендил. По думите му за участие във форума са поканени представители на полицията, общинска и на областна администрация, прокуратурата, земеделски производители и Областна дирекция по безопасност на храните. „Земеделските производители от региона се оплакват от съсипване на реколтата от страна на безстопанствени животни и дори са готови да блокират пътища, ако проблемът не се разреши”, каза Васил Иванов. По думите му хората от региона са го потърсили за съдействие и се надяват, че институциите ще бъдат отговорни към разрешаване на проблема.\r\nВенцеслав ИЛЧЕВ", "date": "2017.12.18", "title": "Кюстендил: Общественият посредник за общината организира работна среща по проблемите с безстопанствените животни"}
{"url": "http://www.focus-news.net/news/2017/12/18/2468496/burgas-ribarite-ot-chengene-skele-otbelyazvat-nikulden-po-star-stil-na-19-dekemvri.html", "text": "Бургаските рибари от Ченгене скеле неизменно спазват старата традиция и отново ще отбележат Никулден по стар стил, на 19 декември. Това съобщиха от пресцентъра на Община Бургас. Различното тази година е това, че са решили да го направят съвместно с Изпълнителната агенция по рибарство и аквакултури, като посланието е, че са готови заедно да работят за бъдещето на професията.\r\nБургаските рибари канят приятели и всеки, който желае, от 11.00 часа утре в Магазия 1 на пристанището. Ще има рибен курбан, молитва за благоденствие и ще се хвърлят цветя в морето в памет на онези, които не са се завърнали.", "date": "2017.12.18", "title": "Бургас: Рибарите от Ченгене скеле отбелязват Никулден  по стар стил на 19 декември"}
{"url": "http://www.focus-news.net/news/2017/12/18/2468497/interfaks-broyat-na-ruskite-kandidat-prezidenti-shte-stane-izvesten-na-31-yanuari.html", "text": "Общият брой на кандидатите за поста на президент на Руската федерация ще стане известен на 31 януари, съобщава Интерфакс, като се позовава на информация от Мая Гришина, секретар на Централната избирателна комисия на Русия. \r\n„Срокът за самономиниране на кандидатите започва днес (18 декември – б.р.) и приключва на седми януари. Издигането на кандидати от политическите партии също започва днес, но приключва малко по-късно“, отбеляза Гришина. Официалното подаване на документи за регистрация започва на 27 декември.\r\n„Тези кандидати, които са уведомили ЦИК и изпълнили необходимите процедури, ще могат да се подадат документи за регистрация“, добави още секретарят. \r\nСрокът за подаване на документи изтича в 18:00 часа местно време на 31 януари, когато ще стане ясно колко са кандидат-президентите.  Цанко Цолов", "date": "2017.12.18", "title": "Интерфакс: Броят на руските кандидат-президенти ще стане известен на 31 януари"}
{"url": "http://www.focus-news.net/news/2017/12/18/2468498/blagoevgrad-detska-gradina-detski-svyat-poluchi-nagradi-ot-h-oblasten-konkurs-po-narodno-i-prilozhno-izkustvo-napravi-dobro-za-koleda.html", "text": "Децата от Детска градина „Детски свят” в Благоевград спечелиха две награди в ХІІІ Областен конкурс по народно и приложно изкуство „Направи добро за Коледа”, чийто домакин бе Общински детски комплекс в град Петрич. Спечелените награди са в два раздела. Това съобщиха от пресцентъра на Община Благоевград. Първият е  раздел „Макети”, а вторият  раздел „Сурвачки”.\r\nОпределената индивидуална награда бе за  ІІІ място в раздел „Макети”. Призът грабна Кристиян Иванов Димитров от ІV „а” група, а колективната награда е за  ІІ място в  раздел „Сурвачки”, като наградата бе за всички деца от същата група. Получените награди от децата бяха придружени и с медали за добре свършената работа и старание.  На всички участници бяха  връчени и грамоти и играчки.\r\nГордите преподаватели на малките творци от Благоевград са  г-жа Албена Димитрова и г-жа Мария Вълкова.\r\nДекоративните произведения на малчуганите от ДГ „Детски свят“ ще участват в благотворителна кампания „Да помогнем на децата в нужда”.", "date": "2017.12.18", "title": "Благоевград: Детска градина „Детски свят“ получи награди от ХІІІ Областен конкурс по народно и приложно изкуство „Направи добро за Коледа”"}
{"url": "http://www.focus-news.net/news/2017/12/18/2468499/varna-administrativniyat-sad-prekrati-delo-po-zhalba-na-dps-sreshtu-otkaz-na-oik-dolni-chiflik-za-prekratyavane-na-palnomoshtiyata-na-obshtinski-savetnik-propuskal-chesto-zasedaniya-na-obs.html", "text": "Административен съд – Варна прекрати производството по дело № 3412/2017 г., образувано по жалба от Общински съвет на ПП „Движение за права и свободи” (ДПС)-Долни чифлик, против решение № 222/29.11.2017 г. на Общинската избирателна комисия (ОИК)-Долни чифлик, с което е отказано предсрочното прекратяване на пълномощията на общинския съветник Р. С. И., избран за общински съветник в Общински съвет (ОбС)-Долни чифлик в местните избори, проведени на 25.10.2015 г. от листата на ПП „ДПС”. Това съобщиха от пресцентъра на Административен съд – Варна. Основанието на искането за предсрочното прекратяване на пълномощията на общинския съветник е, че той многократно не е посещавал заседанията на Общински съвет-Долни чифлик. \r\nСъдът сочи в мотивите си, че жалбоподателят – Общински съвет на ПП ”Движение за права и свободи”-Долни чифлик, представляван от неговия председател Ф.А. Б. не попада в категориите правни субекти, легитимирани да оспорят акта на ОИК. Жалбоподателят няма и качество на заинтересовано лице, тъй като същият поначало няма правосубектност. Съдът определи подадената жалба като недопустима, поради липса на правен интерес и остави без разглеждане жалбата на общински съвет на ПП „Движение за права и свободи”- гр. Долни чифлик, представлявана от неговия председател, против решение № 222/29.11.2017 г. на Общинската избирателна комисия - гр. Долни чифлик.\r\nОпределението подлежи на обжалване пред ВАС с частна жалба в 7-дневен срок от съобщаването му на страните.\r\nПълният текст на съдебното решение е публикуван на уебсайта на Административен съд - Варна в деня на обявяването и е на адрес:\r\nhttp://www.admcourt-varna.com/site/files/Postanoveni-zakonni-aktove/2017/12 2017/0361eb17/412c1317.htm", "date": "2017.12.18", "title": "Варна: Административният съд прекрати дело по жалба на ДПС срещу отказ на ОИК-Долни чифлик за прекратяване на пълномощията на общински съветник, пропускал често заседания на ОбС"}
{"url": "http://www.focus-news.net/news/2017/12/18/2468500/blagoevgrad-ansamblite-pirin-i-trakiya-shte-iznesat-kontserti-v-zala-yavorov.html", "text": "Една от емблемите на Благоевград, световноизвестният ансамбъл за народни песни и танци „Пирин” и ансамбълът от същия ранг „Тракия“ ще изнесат два поредни концерта пред жители и гости на града. Това съобщиха от пресцентъра на Община Благоевград. На 21 декември от 18.00 часа в зала „Яворов” фолклорните ансамбли „Пирин” и „Тракия” ще представят българските традиции, музика и народни танци. Ритъм и темперамент ще завладеят гостите на празничното събитие. Вторият концерт ще бъде в същия ден, но от 20.00 часа. Артистите от двата ансамбъла ще покажат съвкупност от най-виртуозните танци и изпълнения на хора, солистите и оркестъра.\r\nВ навечерието на един от най-светлите християнски празници домакините ансамбъл „Пирин” и гостите от ансамбъл „Тракия” ще съчетаят стилови движения и музика, за да зарадват публиката. Концертите са част от Коледен фестивал 2017, който се провежда под мотото „Сподели любов, сподели добро…“. Всяка година ансамбъл „Пирин”  подарява за своите фенове празнична програма и магично изживяване.", "date": "2017.12.18", "title": "Благоевград: Ансамблите „Пирин” и „Тракия” ще изнесат концерти в зала „Яворов”"}
{"url": "http://www.focus-news.net/news/2017/12/18/2468501/afp-novoto-avstriysko-pravitelstvo-polozhi-kletva.html", "text": "Новото австрийско правителство положи клетва пред президента на страната Александер ван дер Белен по време на тържествена церемония в понеделник, предава AFP. \r\nКоалицията между Австрийската народна партия на новия канцлер Себастиан Курц и „Партията на свободата на Австрия“, водена от Ханс-Кристиян Щрахе бе договорена в петък и представена пред държавния глава в събота. \r\nЦеремонията бе съпътствана от засилено полицейско присъствие, след масовите протести през 2000 г., когато бе последният път, в който антиимиграционната „Партия на свободата на Австрия“ участва в правителство. \r\nОколо две хиляди души са организирали демонстрация срещу новото дясно правителство, предава репортер на агенцията, като полицейските сили са били подсилени от хеликоптери и налични водни оръдия.   Цанко Цолов", "date": "2017.12.18", "title": "AFP: Новото австрийско правителство положи клетва"}
{"url": "http://www.focus-news.net/news/2017/12/18/2468502/gl-prokuror-sotir-tsatsarov-do-dva-dni-shte-razberete-predlozhenieto-za-zamestnik-glaven-prokuror.html", "text": "До два дни ще разберете предложението за заместник-главен прокурор. Това каза пред журналисти главният прокурор Сотир Цацаров, предаде репортер на Агенция „Фокус“. „Да не би и сега да са спрели компроматните войни? Очакваме продължаване на същия пейзаж. Даже свикнах вече и гледам с усмивка. Това, което внесе Инспектората във ВСС и съответно в прокурорската колегия, бяха материали за образуване на дисциплинарно производство, които бяха класифицирана информация. Никога до момента не се е разглеждало дисциплинарно производство, чиито материали са класифицирана информация. Какво е класифицирано, може да питате Инспектората“, заяви Цацаров. По думите му колегията е взела решение да върне материалите, за да бъдат декласифицирани. Той подчерта, че по-скоро го безпокои по отношение на криминалната престъпност темпът на експертните изследвания. „Ние чакаме за ДНК експертизи и за каквито и да е други по-сложни експертизи с месеци. Трябва да е дело, което е с изключително висок обществен отзвук, за да можем да постигаме съответните уговорки с ръководството на МВР. Институтът е един за цялата страна, капацитетът  му не е голям, консумативите са малко. Всичко това е в ресора на МВР. Отдавна съм призовал към дискусия по този въпрос и министъра на правосъдието, и на вътрешните работи. Криминалното разследване при нас се бави от експертната страна. Това е тъжното“, каза още Сотир Цацаров. \r\nЛюба АЛЕКСИЕВА", "date": "2017.12.18", "title": "Гл. прокурор Сотир Цацаров: До два дни ще разберете предложението за заместник-главен прокурор"}
{"url": "http://www.focus-news.net/news/2017/12/18/2468503/blagoevgrad-kmetat-d-r-atanas-kambitov-vrachva-otlichieto-sportist-na-godinata-za-2017-g.html", "text": "Кметът д-р Атанас Камбитов ще връчи приза „Спортист на годината” за Благоевград 2017 г. Това съобщиха от пресцентъра на Община Благоевград.Официалното откриване на церемонията ще бъде от 19.00 часа на 19 декември /вторник/ в зала „Скаптопара”.  Спортно събитие № 1 на Благоевград ще събере изявени бивши и настоящи спортисти, треньори и деятели на спорта, прославили Благоевград и страната ни по целия свят. Сред категориите, в които ще бъдат отличени заслужили спортисти са „Мъже и жени“, „Младежи, юноши и девойки до 18 години“, „Треньор“,  „Феърплей“, „Хора в неравностойно положение“.   \r\nС всяка изминала година тържественото връчване на приза „Спортист на годината” на Благоевград разширява параметрите си, благодарение на многобройните спортисти, които извоюват титли и отличия за Благоевград. Това е и причината в града да се обособяват повече места за спорт и нови терени, където младите надежди да тренират. \r\nПолитиката на кмета на Oбщина Благоевград д-р Атанас Камбитов в посока подобряване на базата и условията за спортистите е залегнала и през следващите години.", "date": "2017.12.18", "title": "Благоевград: Кметът д-р Атанас Камбитов връчва отличието „Спортист на годината ” за 2017 г."}
{"url": "http://www.focus-news.net/news/2017/12/18/2468504/haskovo-teodosi-spasov-i-kvartet-balgarka-dzhuniar-shte-iznesat-koleden-kontsert-s-kamerniya-i-narodniya-orkestar-na-obshtinata.html", "text": "Коледен концерт организира Община Хасково, съобщиха от пресцентъра на Община Хасково. В него ще вземат участие солистите Теодоси Спасов – кавал и квартет „Българка джуниър”, както и Камерен оркестър с диригент Цанислав Петков и Народен оркестър с диригент Димчо Йорданов. В програмата са произведения Теодоси Спасов, Георги Андреев и др. \r\nКонцертът е насрочен за 21 декември, четвъртък, от 18.00 часа в залата на ДКТ „Иван Димов”.", "date": "2017.12.18", "title": "Хасково: Теодоси Спасов и квартет „Българка джуниър” ще изнесат коледен концерт с Камерния и Народния оркестър на Общината"}
{"url": "http://www.focus-news.net/news/2017/12/18/2468505/shumen-rayonnata-prokuratura-v-popovo-privleche-shumenski-biznesmen-kato-obvinyaem-za-brakonierski-lov-na-blagoroden-elen-i-koshuta.html", "text": "Районната прокуратура в Попово привлече като обвиняем шуменския бизнесмен Златко Ил. за бракониерски лов, при който били убити благороден елен и кошута – престъпление по член 237, ал. 1 от НК. Това съобщиха от пресцентъра на Апелативна прокуратура – Варна.\r\nНа 14 декември около 23 часа в местност между село Люблен и Садина служители на охранителна фирма чули изстрели. Охранителите работели по договор с горското стопанство. \r\nНа мястото, откъдето били произведени изстрелите, бил забелязан тъмен джип „Тойота ланд круизер“ с шуменски номера, която в последствие се оказала собственост на транспортната фирма на бизнесмена от Шумен. Шофьорът на джипа успял да избяга. \r\nВ петък джипът бил открит на автомивка, минути преди да бъде измит от калта по време на бракониерския лов. При огледа от колата били иззети 7 кутии ловни патрони и други доказателства за извършеното престъпление. Извършено било претърсване в къщата на 41-годишния бизнесмен. Оттам са иззети 3 ловни карабини, боеприпаси и части от убития едър дивеч. \r\nЗлатко Ил. е бил задържан за 24 часа по Закона за МВР. Пред разследващите той направил пълни самопризнания, като обещал да възстанови щетите от бракониерски лов. Районната прокуратура в Попово му е наложила мярка за неотклонение „Подписка“.\r\nБракониерският лов се наказва с лишаване от свобода до 1 година или с глоба от 100 до 300 лева, както и с лишаване от права по член 37 от НК.", "date": "2017.12.18", "title": "Шумен: Районната прокуратура в Попово привлече шуменски бизнесмен като обвиняем за бракониерски лов на благороден елен и кошута"}
{"url": "http://www.focus-news.net/news/2017/12/18/2468506/ministar-boil-banov-12-mln-lv-sa-izharcheni-za-sistemata-za-sigurnost-za-evropredsedatelstvoto-koyato-e-edna-ot-nay-dobrite-v-evropa.html", "text": "12 млн. лв. са изхарчени за системата за сигурност за европредседателството, която е една от най-добрите в Европа. Това каза пред журналисти министърът на културата Боил Банов по време на представянето на ремонтираните зали на НДК за Българското председателство на Съвета на ЕС през 2018 г., предаде репортер на Агенция „Фокус“. Министърът на културата уточни, че целият ремонт струва 45 млн. лв. Той поясни, че на две места са се появили течове и увери, че те вече са отстранени. „Тази сграда по принцип би трябвало да се затвори и да се отвори, когато трябва. С оглед на спецификата на НДК, тук дейностите не са спирали. Така че в условия на такъв глобален ремонт и на пълно протичане на всички дейности, е възможно някъде нещо да не бъде дооправено“, каза Банов. Министър Банов изтъкна, че няма по-добро място в Европа от НДК, предвид и произведенията на изкуството, които са реновирани. „Обектът представлява нещо уникално“, коментира министър Банов.  Министърът на културата поясни още, че предстои и почистване на НДК като уточни, че това ще се случи по празниците. \r\nДеница КИТАНОВА", "date": "2017.12.18", "title": "Министър Боил Банов: 12 млн. лв. са изхарчени за системата за сигурност за европредседателството, която е една от най-добрите в Европа"}
{"url": "http://www.focus-news.net/news/2017/12/18/2468507/kaloyan-pargov-bsp-byudzhetat-na-stolichna-obshtina-za-2018-g-e-poredniyat-koyto-nyama-da-reshi-nito-edin-problem-na-stolitsata.html", "text": "В бюджета на Столична община за 2018 година има минимално увеличение на общинското участие във всяка една от дейностите, но като цяло можем да кажем, че това е поредният бюджет, който няма да реши нито един проблем на столицата. Това каза за Агенция „Фокус“ лидерът на Градския съвет на БСП-София Калоян Паргов за проектобюджета на Столична община за 2018 година. „Бюджетът е по-голям от миналата година и причината за това е ясна за всички - по-високите трансфери заради повишаването на минималната работна заплата и осигурителните прагове“, заяви той. „Кажете ми - транспортът ли ще бъде уреден? Благоустройството, най-вече в крайните квартали, ли ще бъде решено? Всички училища и детски градини ли ще санираме, след като за поредна година образованието е приоритет?“, попита Калоян Паргов. „Имаме бюджет, който за поредна година управляващите ще искат да похарчат, но софиянци няма да почувстват ефективността от него, така както ние настояваме и искаме“, заяви лидерът на ГС на БСП-София. „За тази цел би трябвало да има програмни политики, базирани на предварително съгласуване и обсъждане, както започнахме тази година след толкова натиск към управляващите“, посочи Калоян Паргов. „Очевидно обаче това беше имитация, защото нарочната комисия не започна да работи по-рано, така че да обсъждаме конкретните проблеми и насоки. Това беше „прах в очите“ на опозицията и на тези, които ту подкрепят управляващите в Общинския съвет, ту не ги подкрепят. Такива без ясна и твърда позиция, за съжаление, не липсват“, каза още той. \r\nБиляна ИВАНОВА", "date": "2017.12.18", "title": "Калоян Паргов, БСП: Бюджетът на Столична община за 2018 г. е поредният, който няма да реши нито един проблем на столицата"}
{"url": "http://www.focus-news.net/news/2017/12/18/2468508/stara-zagora-malchugani-ot-dve-detski-gradini-pozdraviha-obshtinskite-savetnitsi.html", "text": "Талантливи малчугани от детските градини №11 „Загоре“ и №23 „Кипарис“ поздравиха с коледни песни и танци общинските съветници в Стара Загора. Час след започването на последното заседание на Общинския съвет децата внесоха усмивки и празнично настроение. Това съобщиха от пресцентъра на Община Стара Загора.\r\nОбщинските съветници обсъдиха днес 43 предложения. Приета, на второ четене, бе Наредба за реда и условията за ползване на социалната услуга „Социално жилище” на територията на община Стара Загора. Съветниците подкрепиха и предоставянето на безвъзмездно право на ползване и управление на имоти за нуждите на Районен център по трансфузионна хематология, на СНЦ „Диабет“, на СНЦ „Съюз на инвалидите в България”, както и на СНЦ „Спортен клуб по плуване Верея“, СНЦ „Спортен клуб по плуване - Траяна“, СНЦ „Спортен клуб плуване - Берое - Стара Загора“ и СНЦ „Спортен клуб по плуване и водно спасяване - Августа“. \r\nОбщинският съвет даде съгласие Община Стара Загора да кандидатства за съфинансиране по проект „Красива България“ за ремонт и обновяване на къща-музей „Николай Лилиев“. Общата стойност на проекта е над 100 хил. лева. Целта е да бъде възстановен емблематичният обект за града и поетичната общност.", "date": "2017.12.18", "title": "Стара Загора: Малчугани от две детски градини поздравиха общинските съветници"}
{"url": "http://www.focus-news.net/news/2017/12/18/2468509/borislav-sarafov-nsls-po-sluchaya-hitrino-tvarde-mnogo-se-preeksponira-kogato-nyakoy-10-dni-ne-e-izvarshil-nito-edno-protsesualno-sledstveno-deystvie-to-toy-e-bezdeystval.html", "text": "По случая „Хитрино“ ми се струва, че твърде много се преекспонират някои реплики, протекли на един нормален служебен диалог. Това коментира пред журналисти директорът на Национална следствена служба и заместник на главния прокурор по разследването Борислав Сарафов, предаде репортер на Агенция „Фокус“. „Не мисля, че има проблем. Напротив, според мен проблемът се преекспонира, доколкото е проблем. Казал съм, че трябва да увеличат темпото на своята работа. Когато някой 10 дни при изключителната си компетентност не е извършил нито едно процесуално-следствено действие, то той е бездействал. Мисля, че по дело, което е предизвикало национална трагедия, всеки трябва да вложи душа и сърце и максималния свой професионализъм и професионален ангажимент, за да отговори на общественото очакване, не да не върши своята работа. С тези думи съм го казал“, заяви Сарафов и подчерта, че някои квалификации са силно преекспонирани. \r\n„Винаги съм бил открит към медиите, защото те са необходимата връзка между магистратурата и гражданското общество. Това е единственият начин да покажем какво работим, да се похвалим, да бъдем критикувани. Когато атаките са заслужени, ще признаем свои грешки, а ако не са – просто ще продължим да работим по начина, по който повелява законът“, допълни той. Сарафов уточни, че самият той работи основно по криминални дела и знае, че те са по-бързо ликвидни от тези със стопански характер. „Наистина има разлика в темпа и интензитета, но не подценявам по никакъв начин и делата със стопански характер и за корупция. Те са по-времеемки“, каза още Борислав Сарафов. \r\nЛюба АЛЕКСИЕВА", "date": "2017.12.18", "title": "Борислав Сарафов, НСлС: По случая „Хитрино“ твърде много се преекспонира - когато някой 10 дни не е извършил нито едно процесуално-следствено действие, то той е бездействал"}
{"url": "http://www.focus-news.net/news/2017/12/18/2468510/kaloyan-pargov-bsp-ne-ochakvam-kachestvena-promyana-v-razvitieto-na-sofiya-s-byudzheta-za-2018-kritikite-ni-sa-gradivni.html", "text": "В рамките на бюджета не очаквам някаква качествена промяна в развитието на София, освен това, че ще се приближим повече до третия метродиаметър, за който са заложени над 300 млн. от европейските фондове. Това каза за Агенция „Фокус“ лидерът на Градския съвет на БСП-София Калоян Паргов за проектобюджета на Столична община за 2018 година. „Критиките ни са градивни, а не просто защото сме БСП“, заяви той. „На софиянци можем да кажем, особено на тези в крайните квартали, където живее 2/3 от населението, че ще продължават да газят в кал и да падат в дупки. Децата им ще продължават да играят в необезопасени пясъчници и градинки или ще липсват такива“, посочи Калоян Паргов. „Единственото място, където ще можем да се почувстваме европейци отново ще бъде идеалният център. Той се задъхва от куп проблеми, най-вече с липсата на добра транспортно-комуникационна схема и буферни паркинги, които да извадят колите от центъра и да накарат всички нас да ходим с пеша или с велосипеди“, обясни той. „В този бюджет за поредна година правим политика 100 млн., не повече, които са предварително разпределени по усмотрение на кмета. Очевидно те нямат целеви насоки за решаване на определен проблем. Те просто покриват балансирано всички сфери и накрая ефектът, който очакват софиянци и за който протестираха, няма да се усети“, допълни Калоян Паргов. „В бюджета не виждаме целевите политики за мръсния въздух, въпреки че ще приемем програма в скоро време“,заяви той. „Не виждам предизборното обещание, което Йорданка Фандъкова пое пред нас социалистите през 2015 година, че ще обърне повече внимание на крайните квартали и малките квартални улички, не само на основните артерии“, посочи лидерът на ГС на БСП-София. „В програмата за чистотата, която ще приемем, виждаме за поредна година, че от несправедливата такса смет, която си е втори имуществен данък, ще се събере повече, отколкото се харчи. Няма отговор къде конкретно отива този остатък, който достига до 15-20 млн. лева“, каза още той.\r\nБиляна ИВАНОВА", "date": "2017.12.18", "title": "Калоян Паргов, БСП: Не очаквам качествена промяна в развитието на София с бюджета за 2018, критиките ни са градивни"}
{"url": "http://www.focus-news.net/news/2017/12/18/2468511/glavniyat-pregovaryasht-otgovoren-za-provezhdaneto-na-pregovorite-s-obedinenoto-kralstvo-mishel-barnie-shte-bade-na-rabotno-poseshtenie-v-balgariya-na-19-dekemvri.html", "text": "На 19 декември (вторник) главният преговарящ, отговорен за провеждането на преговорите с Обединеното кралство, Мишел Барние ще бъде на работно посещение в България. Това съобщиха от пресцентъра на Представителството на ЕК в България .\r\nПрограмата му включва срещи с министър-председателя Бойко Борисов, със заместник министър-председателя по правосъдната реформа и министър на външните работи Екатерина Захариева и с министъра за Българското председателство на Съвета на ЕС 2018 Лиляна Павлова. \r\nПредвидени са също разговори с народни представители от две парламентарни комисии в Народното събрание, както и с представители на социалните партньори.", "date": "2017.12.18", "title": "Главният преговарящ, отговорен за провеждането на преговорите с Обединеното кралство, Мишел Барние ще бъде на работно посещение в България  на 19 декември"}
{"url": "http://www.focus-news.net/news/2017/12/18/2468512/borislav-sarafov-zamestnitsite-mi-v-natsionalnata-sledstvena-sluzhba-shte-sa-magdalen-marinov-yuliana-petkova-i-ivelina-hristova.html", "text": "Заместниците ми в Националната следствена служба ще са Магдален Маринов и Юлиана Петкова от Върховна касационна прокуратура и Ивелина Христова, която и в момента е следовател в Националната следствена служба. Това каза директорът на Национална следствена служба и заместник на главния прокурор по разследването Борислав Сарафов, предаде репортер на Агенция „Фокус“. „Това са хора, които ще предложа на прокурорската колегия от ВСС. Още днес ще подпиша техните предложения. Те са хора, с които съм работил и се славят със своя безупречен, професионален и личен авторитет и безрезервен интегритет към службата, в която работят“, заяви Сарафов. По думите му те имат желание да променят нещо в своята професионална кариера. \r\n„Радвам се, че ще работя с тях. С Ивелина Христова съм работил. Познавам я от времето, когато бях следовател“, каза още Борислав Сарафов. \r\nЛюба АЛЕКСИЕВА", "date": "2017.12.18", "title": "Борислав Сарафов: Заместниците ми в Националната следствена служба ще са Магдален Маринов, Юлиана Петкова и Ивелина Христова"}
{"url": "http://www.focus-news.net/news/2017/12/18/2468513/georgi-ikonomov-kmet-na-bansko-ot-dnes-v-kurorta-zapochvat-da-patrulirat-dopalnitelni-politseyski-sili-vklyuchitelno-gratski-i-rumanski.html", "text": "От днес в Банско започват да патрулират допълнителни полицейски сили, включително гръцки и румънски. Това каза кметът на Общината Георги Икономов по време на информационна среща на представители на българските, румънски и гръцки органи на реда, съобщиха за Радио „Фокус“ – Пирин от Община Банско. Добрата практика се реализира за поредна година в Банско в интерес на туристите, посещаващи ски центъра, както и за обезпечаване на сигурността им по време на техния престой. Икономов е заявил, че като кмет на една от най-предпочитаните зимни дестинации на Балканите, въпросът за спокойствието и сигурността на посетителите е базов. „След него идват въпроси като качество на услугите, наличие на снежна покривка и т.н. Няма как да бъде развивана успешна туристическа дейност, без да се обезпечена сигурността. Затова разчитам изключително много на съдействието на полицейските служби и на тяхната работа”, каза още Георги Икономов.\r\nОт страна на Гърция в срещата участие взе полицейското аташе в посолството й в България – Христос Кириязакис, както и двама от командированите патрули. От страна на Румъния присъства Консулът в нашата страна Флориан Мазиду, Йон Бежан – директор на „Охранителна полиция”, както и представител на патрулите. Българските органи на реда бяха представени от директора на областната дирекция на МВР – Благоевград комисар Николай Хаджиев, придружен от Началника на местното Районно управление „Полиция” Иван Попов.\r\nСредно за активния зимен сезон в курорта ще присъстват допълнително около 40 полицейски служители, които ще бъдат разположени на трите входно-изходни точки на Банско, както и в района на ски зоната. Основните задачи, които ще се изпълняват, ще бъдат в посока контрол на обществения ред, превенция срещу престъпността, както и спазване на правилата за движение.\r\nДиректорът на Областната дирекция на МВР се обърна с апел към гражданите и посетителите на курорта, да бъдат бдителни и да подават сигнали в случай на забелязани съмнителни лица. Той поясни, че гражданите следва да възпитат в себе си по-висока наблюдателност и отговорност  поради завишеният риск от терористични актове в световен мащаб.", "date": "2017.12.18", "title": "Георги Икономов, кмет на Банско: От днес в курорта започват да патрулират допълнителни полицейски сили, включително гръцки и румънски"}
{"url": "http://www.focus-news.net/news/2017/12/18/2468514/api-vazstanoveno-e-dvizhenieto-po-pat--86-smolyan-madan-v-uchastaka-s-dolno-vlahovo-s-podvis.html", "text": "Възстановено е движението по път ІІ-86 Смолян – Мадан в участъка с. Долно влахово - с. Подвис. Това съобщиха от пресцентъра на Агенция \"Пътна инфраструктура\" (АПИ).", "date": "2017.12.18", "title": "АПИ: Възстановено е движението по път ІІ-86 Смолян – Мадан в участъка с. Долно влахово - с. Подвис"}
{"url": "http://www.focus-news.net/news/2017/12/18/2468515/france-24-zasileno-politseysko-prisastvie-po-vreme-na-tarzhestvenata-tseremoniya-na-polagane-na-kletva-na-novoto-avstriysko-pravitelstvo.html", "text": "Повече от две хиляди протестиращи излязоха по улиците на Виена в понеделник за да изразят недоволството си от встъпването в длъжност на новата австрийска консервативна коалиция, предава френският телевизионен канал France 24. По данни на телевизията около 1,500 полицаи са били мобилизирани за да охраняват сградата на президентството и поддържат реда. \r\nНедоволството е насочено най-вече срещу бъдещия вицеканцлер от „Партията на свобода на Австрия“ Ханс-Кристиан Щрахе, който смята, че „ислямът няма място в Европа“, а през 2016 г. нарече Ангела Меркел най-опасната жена в Европа“ заради нейната политика за прием на мигранти.  Цанко Цолов", "date": "2017.12.18", "title": "France 24: Засилено полицейско присъствие по време на тържествената церемония на полагане на клетва на новото австрийско правителство"}
{"url": "http://www.focus-news.net/news/2017/12/18/2468516/albaniya-zapochnaha-protestite-na-opozitsiyata-pred-parlamenta.html", "text": "Албанската опозиция започна протестите пред сградата на парламента в Тирана, което доведе до прекъсване на заседанието по избора на главен прокурор, предава албанското електронно издание \"Lajmi.net\". Според медиите в албанската столица депутатите от опозиционната демократическа партия не позволяват да се гласува избора на нов главен прокурор, тъй като според тях става дума за политическо решение на управляващите партии, водени от социалистическата партия на премиера Еди Рама. Албанката опозиция иска изборът да бъде в съответствие с Конституцията и да бъде избран професионален, а не политически главен прокурор. Броят на протестиращите пред парламента в Тирана надхвърля 4 000 души, а според телевизии и електронни издания в Тирана към столицата са тръгнали хиляди членове на опозиционни парии от вътрешността на Албания, като напрежението продължава да се покачва.", "date": "2017.12.18", "title": "Албания: Започнаха протестите на опозицията пред парламента"}
{"url": "http://www.focus-news.net/news/2017/12/18/2468517/eli-podgorska-obshtina-dupnitsa-detsa-ot-uyazvimite-grupi-poluchiha-podaratsi-ot-dyado-koleda.html", "text": "Деца от уязвимите групи в Дупница са получили подаръци от Дядо Коледа. Това каза пред Радио „Фокус” – Кюстендил Ели Подгорска, началник на отдел „Социални проекти с европейско и с национално финансиране” към Община Дупница. По думите й децата, ползващи услугата „Семеен център за деца от 0 до 3 години” към Център за ранно детско развитие са получили своите коледни подаръци. Услугата се предоставя в центровете в кварталите „Ценеви”, „Гиздова махала” и „Спартак”. \r\n„Децата се бяха подготвили за тържествата с празнична програма, в която се включиха и по-големите потребители на услугите, предоставяни по проекта. На края всички бяха възнаградени за отличното си представяне с красиви подаръци”, каза Ели Подгорска.\r\nВенцеслав ИЛЧЕВ", "date": "2017.12.18", "title": "Ели Подгорска, Община Дупница: Деца от уязвимите групи получиха подаръци от Дядо Коледа"}
{"url": "http://www.focus-news.net/news/2017/12/18/2468518/sofiyska-voda-nova-metodologiya-za-otsenka-na-aktivite-vav-vik-sektora-podpomaga-ustoychivostta-na-vik-sektora-v-balgariya.html", "text": "Със заключителна конференция завърши проектът „Подобряване на активите в „Софийска вода“ АД“ чрез разработване на нова методика за оценка на физическото състояние на активите, осъществяван по Дунавската водна програма съвместно с Българската асоциация по водите. Това съобщиха от пресцентъра на „Софийска вода“. Форумът събра над 100 представители на ВиК сектора, общини и представители на бизнес-организации, които бяха запознати с резултатите от продължилия 11 месеца проект. Той има за цел да разработи и сподели методология за оценка на състоянието на ВиК-активите, което да подпомогне тяхното ефективно управление. \r\nПри откриването на конференцията Изпълнителният директор на Софийска вода“ АД Арно Валто, Заместник-директор на „Веолия“ – България, подчерта колко е важна обективната оценка на активите, за да могат ВиК операторите да управляват ефективно капиталовите инвестиции. Той наблегна на значението на точното познаване на физическото състояние на активите за постигането на добър баланс  между инвестиции, оперативни разходи и управление на рисковете.\r\nВъв  встъпителните си думи председателят на БАВ Иван Иванов подчерта, че реалистичната оценка на активите чрез този проект, осъществен съвместно със „Софийска вода“ АД, дава възможност да се проследява качеството, за което са инвестирани средства от операторите. Една от позитивните страни на проекта е и възможността да се споделят резултатите от него.\r\nВ този смисъл бе и изказването на Филип Велер от Дунавската водна програма, който разшири значението на проекта за целия регион на Балканите и определи подхода, методологията и заинтересоваността на страните като голям успех за бъдещето на ВиК активите. Той се спря и на бъдещето на Дунавската водна програма.\r\nЗаместник-министърът на регионалното развитие Малина Крумова в изказването си за състоянието на ВиК-сектора също подчерта ключовата роля на емпиричните данни за състоянието на ВиК-активите за устойчивото управление на водния сектор. Решението за инвестиции, въз основа на оценка на активите, според нея, е една добра база за балансиране на интересите на общините в условията на непостоянно и недостатъчно финансиране. Тя ще даде възможност да се генерират ресурси за бъдещето и да се постигне съответствие на сектора с изискванията на ЕС. Това означава създаване на жизнеспособен ВиК сектор. Заместник-министър Крумова говори и за подготвяната Стратегия за финансиране на ВиК сектора в Република България. Една от идеите е за създаване на Социален фонд, който на солидарен принцип да бъде капитализиран през цената на ВиК услугите със средства от финансово по-стабилните ВиК оператори.\r\n Средствата от този фонд ще бъдат използвани за реализацията на ВиК проекти на територии, които не могат да използват европейски средства и където ВиК операторите не биха могли да осигурят финансиране на пазарен принцип.  Ивайло Колев от Световната банка обърна внимание на различните възможни източници на финансиране, идентифицирани в Стратегията. През следващите години те трябва да осигурят устойчиво и перспективно развитие на сектора.\r\nНа конференцията бяха демонстрирани резултатите от проекта. Участниците оцениха високо професионализма на специалистите от „Софийска вода“ АД при създаването на методиката за оценка на активите.", "date": "2017.12.18", "title": "„Софийска вода“: Нова методология за оценка на активите във ВиК-сектора подпомага устойчивостта на ВиК сектора в България"}
{"url": "http://www.focus-news.net/news/2017/12/18/2468519/ministar-lilyana-pavlova-vhod-a-6-na-ndk-shte-bade-ofitsialniyat-vhod-za-vsichki-vip-delegatsii-koito-shte-poseshtavat-sgradata-na-evropredsedatelstvoto.html", "text": "Вход А - 6 на НДК ще бъде официалният вход за всички вип делегации, които ще посещават сградата на европредседателството. Това каза министърът на Българското председателство на Съвета на ЕС 2018 г. Лиляна Павлова по време на представянето на ремонтираните зали на НДК за председателството, предаде репортер на Агенция „Фокус“.Министър Павлова поясни, че вход А- 6 е до алеята, където с кмета на София Йорданка Фандъкова са посадили лалета с цвета на логото на председателството. Министърът на европредседателството коментира още, че първото ръкостискане на официалните гости ще се случва в брандираната стена след влизане през А - 6. „Вторият поток гости ще влиза през А- 4. Те ще посещават зали 7, 8 и 9, където ще се провеждат останалите заседания“, допълни министър Палова. Министърът обърна внимание, че зала 3 е предвидена за пленарни заседания, а зала 10 - за обяд. Министър Павлова поясни, че зала 6 е предназначена за международен пресцентър. По думите ѝ ще бъде направено пълно затъмнение с необходимото брандиране и изискуемите трибуни и микрофони, с 260 седящи места за представителите на медиите. Павлова  допълни, че зала 4 също ще бъде предвидена за медиите, като в нея са осигурени допълнителни 40 работни места за писане, 4 телевизионни кабини и 8 радиокабини. По думите ѝ акредитационна система е модерна и има тясна връзка с инсталираната в НДК глобална система за сигурност. „Баджовете имат цветово оформление и в зависимост показват правото на достъп на един или друг делегат в една или друга зала“, коментира министърът. Тя поясни, че всеки бадж има и специален код. \r\nДеница КИТАНОВА", "date": "2017.12.18", "title": "Министър Лиляна Павлова: Вход А - 6 на НДК ще бъде официалният вход за всички вип делегации, които ще посещават сградата на европредседателството"}
{"url": "http://www.focus-news.net/news/2017/12/18/2468520/yordan-yordanov-kmet-na-dobrich-nagradata-nay-dobar-sotsialen-partnyor-za-2017-g-na-sindikata-na-balgarskite-uchiteli-e-plod-na-savmestni-usiliya-na-moya-ekip-i-partnyori.html", "text": "Наградата „Най-добър социален партньор за 2017 г.“ на Синдиката на българските учители е плод на съвместни усилия на моя екип и партньори. Това заяви на брифинг в Общината кметът на Добрич Йордан Йорданов, който отправи своята благодарност към всички, допринесли този приз да бъде завоюван, предаде кореспондентът на Радио „Фокус” – Варна. Признанието идва след направени реформи, които носят положителен ефект за общината. \r\n„Наградата я получавам не само аз, но и целият екип и искам да благодаря на д-р Емилия Баева (зам.-кмет „Хуманитарни дейности) за нейната работа, защото ако не работехме в екип, нямаше да получим каквато и да е награда. На второ място искам да благодаря на местните представители на Синдиката на българските учители, да благодаря на Г-жа Янка Такева за нейната обективност“, каза Йордан Йорданов. Той посочи причините, които са довели до тази награда. \r\nС встъпването си в мандат преди две години кметът и неговият екип са възстановили Съвета за тристранно сътрудничество, прекъснат през 2003 година. На второ място е оптимизиран административният капацитет в учебните заведения, така че на практика без нито един човек да е загубил своята работа, е постигнато 15% увеличение на работната заплата, което не всички общини в страната са осъществили. На трето място е осигурено допълнително възнаграждение на хората по заместване в образователната система в Добрич. \r\nЖулиета НИКОЛОВА", "date": "2017.12.18", "title": "Йордан Йорданов, кмет на Добрич: Наградата „Най-добър социален партньор за 2017 г.“ на Синдиката на българските учители е плод на съвместни усилия на моя екип и партньори"}
{"url": "http://www.focus-news.net/news/2017/12/18/2468521/pregled-na-mezhdunarodnite-novini-do-13-chasa-agentsiya-fokus.html", "text": "Новото австрийско правителство положи клетва пред президента на страната Александер ван дер Белен по време на тържествена церемония в понеделник.\r\nКоалицията между Австрийската народна партия на новия канцлер Себастиан Курц и „Партията на свободата на Австрия“, водена от Ханс-Кристиян Щрахе бе договорена в петък и представена пред държавния глава в събота. \r\nЦеремонията бе съпътствана от засилено полицейско присъствие, след масовите протести през 2000 г., когато бе последният път, в който антиимиграционната „Партия на свободата на Австрия“ участва в правителство. \r\nОколо две хиляди души са организирали демонстрация срещу новото дясно правителство, предава репортер на агенцията, като полицейските сили са били подсилени от хеликоптери и налични водни оръдия.  \r\n*** Държавният глава на САЩ Доналд Тръмп ще обяви нова стратегия за националната сигурност, в която ще бъде подчертано, че Китай е възприеман от Вашингтон като конкурент.\r\nТръмп отправи похвали към китайския президент Си Дзинпин, но същевременно настоя Пекин да увеличи натиска върху Северна Корея заради ядрената програма на изолираната комунистическа страна, и да промени търговските си практики.\r\nСтратегията за национална сигурност, която трябва да бъде представена в реч на Тръмп, не трябва да се разглежда като опит за сдържане на Китай, а по-скоро като ясен поглед върху предизвикателствата, които страната поставя, поясниха представители на Вашингтон. \r\nНовата стратегия, която все още е в процес на подготовка, може да доведе до отмяната на декларацията на бившия президент Барак Обама от 2016 г., която определи изменението на климата като заплаха за сигурността.\r\nТръмп ще изложи външнополитическите си приоритети и ще потвърди ангажимента си към политиката „Америка на първо място\", като подчертае необходимостта от развитието на американската армия, противопоставянето на ислямистките бойци и пренареждането на търговските отношения, за да бъдат САЩ по-конкурентни на световния пазар.\r\n*** Общият брой на кандидатите за поста на президент на Руската федерация ще стане известен на 31 януари, според Мая Гришина, секретар на Централната избирателна комисия на Русия. \r\n„Срокът за самономиниране на кандидатите започва днес (18 декември – б.р.) и приключва на седми януари. Издигането на кандидати от политическите партии също започва днес, но приключва малко по-късно“, отбеляза Гришина. Официалното подаване на документи за регистрация започва на 27 декември.\r\n„Тези кандидати, които са уведомили ЦИК и изпълнили необходимите процедури, ще могат да се подадат документи за регистрация“, добави още секретарят. \r\nСрокът за подаване на документи изтича в 18:00 часа местно време на 31 януари, когато ще стане ясно колко са кандидат-президентите. \r\n*** Дмитрий Песков, говорителят на руския президент Владимир Путин заяви в понеделник пред репортери, че информацията, която Кремъл получи миналата седмица от ЦРУ и благодарение на която бе предотвратен терористичен акт в Санкт Петербург, е образцов пример за двустранно сътрудничество, предава ТАСС. \r\nПо думите на Песков, „случаят може да се използва като образцов пример на двустранното сътрудничество в сферата на борбата с тероризма“, като отбеляза, че двете държави трябва да стремят да развиват такъв тип близки отношения. Говорителят разкри, че до момента контактите между двете служби за сигурност са редки и случайни. \r\n***\r\nТерористичната групировка „Ислямска държава“ пое отговорност за извършената срещу разузнавателен център в Кабул атака, според информация, съобщена от пропагандните органи на екстремистите. \r\nСпоред разпространеното съобщение: „Двама нападатели от „Ислямска държава“ извършиха атака срещу разузнавателен център в Кабул.\" \r\nАгенция „Фокус“ припомня:\r\nВъоръжени лица нападнаха по-рано в понеделник афганистански разузнавателен тренировъчен център в Кабул.\r\nМестните власти потвърдиха информацията, като  добавиха, че все още тече престрелка между нападателите и охраните на сградата. Очаква се повече информация.\r\n*** Кметът на третия по големина либийски град Мисрата е отвлечен и убит в понеделник, според дадена от правоохранителните органи информация.\r\nТялото на Мохамад Ешетеви е било намерено захвърлено на улицата, след като по-рано той е бил отвлечен от неизвестни похитители, докато е напускал летището на града късно в неделя. \r\nПо тялото на градоначалника е имало огнестрелни рани. \r\n*** Турските сили за сигурност са неутрализирали поне девет члена на Работническата партия на Кюрдистан през изминалата седмица, според данни на вътрешното министерство на страната.  \r\nСред убитите е и една от висшестоящите фигури от обявената за терористична в Турция, САЩ и Европейския съюз групировка. Според властите, той е идентифициран като Мурад Даг, известен още като Ферхат Ълмаз, за залавянето на когото има награда от почти 260 хил. долара. \r\nДруги 19 души от групировката са арестувани.  \r\n*** В понеделник ливанските сили за сигурност са арестували заподозрян за убийството на служителката в британското посолство в Бейрут, чието тяло бе открито в събота, според информация от официални лица. \r\nВластите обаче отрекоха убийството на Ребека Дайкс да е политическо мотивирано. Повече информация относно личността на арестувания не е предоставена. \r\n***\r\nНов екзитпол показва, че партиите, борещи се против идеята за обявяване на каталунска независимост, имат минимална преднина няколко дни преди провеждането на предсрочните избори в областта.\r\nПроучването е било проведено от „Метроскопия“ по поръчка на редакцията на испански вестник. \r\nСпоред него, т.нар. конституционалистически блок, който представлява общо наименования за всички партии, които са против обявяване на каталунска независимост, ще спечели 44,9% от гласовете на избирателите. За формациите, искащи провъзгласяване на каталунска република биха гласували 43,8%. Ако се погледне очакваната подкрепа за отделните партии, най-висок процент ще спечели водената от Алберт Ривера политическа формация \"Ciudadanos\", която също е определяна като една от конституционалистическия блок. Тя би спечелила 25,2%, което е малко повече от резултата на най-голямата партия, искаща независимост – „Републиканска левица за Каталуния“, която има 23,1%. \r\nВ регионалния парламент има 135 места, което означава, че за пълно мнозинство са нужни 68 депутати. При текущите проценти партията на Ривера ще вземе между 35 и 36 места, а \"Републиканската левица за Каталуния\" - 33. \r\n*** Възстановено бе електрозахранването на летището Хартсфийлд-Джаксън в американския град Атланта, което е най-натовареното в света.\r\nВъпреки това хиляди полети, насрочени за понеделник, остават отменени, като това засяга и самолети, идващи от други летища. \r\nСъоръжението ще възстанови нормалната си дейност в 06:00 часа местно време в понеделник (13:00 часа българско). Очаква се екстремно натоварване на полетите, след като хиляди хора бяха блокирани в продължение на часове.\r\nПо-рано стана ясно, че причината за спирането на електрозахранването е пожар в подземната част на съоръжението, който вече е отстранен.\r\nПо-данни на медията около 250 хил. пътници използват летището, от чийто писти всекидневно излитат около 2,500 полета.   \r\n***", "date": "2017.12.18", "title": "Преглед на международните новини до 13 часа (Агенция \"Фокус\")"}
{"url": "http://www.focus-news.net/news/2017/12/18/2468522/sarbiya-prezidentat-vuchich-zapochva-3-dnevno-poseshtenie-v-rusiya-utre-predstoi-sreshta-s-vladimir-putin.html", "text": "Президентът на Сърбия Александър Вучич започва 3-дневно посещение в Русия, по време на което му предстои и среща с руския президент Владимир Путин, съобщават сръбските медии. Според Радио B-92 срещата Путин-Вучич е от изключително важно значение за Сърбия, въпреки че темите по които ще се разговаря не са обявени официално. Сръбският вестник „Правда“  смята, че след получаването на 6 самолет Миг-29 съвсем очаквано е темата за военното сътрудничество да заеме важно място в разговорите на двамата президенти. Агенция Бета съобщава, че в делегацията на Вучич са министърът на отбраната Александър Вулин, министърът на икономиката Горан Княжевич и министърът на технологичните иновации Ненад Попович. Агенцията припомня, че Путин и Вучич са се срещали в Кремъл през март тази година, докато Вучич беше все още министър-председател на Сърбия.", "date": "2017.12.18", "title": "Сърбия: Президентът Вучич започва 3-дневно посещение в Русия, утре предстои среща с Владимир Путин"}
{"url": "http://www.focus-news.net/news/2017/12/18/2468523/babh-zapochva-zasileni-proverki-za-kolednite-i-novogodishni-praznitsi.html", "text": "От утре, 19 декември, Българската агенция по безопасност на храните (БАБХ) започва засилени проверки, по повод коледните и новогодишни празници. Това съобщиха от пресцентъра на Агенцията. Ще се инспектират предприятия за производство и търговия с храни, складове на едро, заведения за обществено хранене, обекти за търговия на дребно, пазари и борси. Инспекторите ще следят за произхода, сроковете, условията на съхранение и правилното етикетиране на храните, както и регистрацията на обектите и съответствието на сградов фонд и оборудване.\r\nЦелта е да се гарантира безопасността на храните и да се предотврати всеки опит на недобросъвестни производители или търговци за злоупотреби, за да могат потребителите спокойно да посрещнат празничните дни. По време на празниците Агенцията по безопасност на храните ще има дежурни екипи. Те ще извършват проверки по сигнали за нередности, които потребителите ще могат да подават онлайн, или да използват за това горещия телефон на БАБХ – 0700 122 99.", "date": "2017.12.18", "title": "БАБХ започва засилени проверки за коледните и новогодишни празници"}
{"url": "http://www.focus-news.net/news/2017/12/18/2468524/ministar-lilyana-pavlova-v-sryada-vnasyam-v-ministerski-savet-okonchatelniya-variant-na-sabitiyata-za-evropredsedatelstvoto-koito-veche-sa-nad-270.html", "text": "В сряда внасям в Министерски съвет окончателния вариант на събитията за европредседателството, които вече са над 270. Това каза министърът на Българското председателство на Съвета на ЕС 2018 г. Лиляна Павлова по време на представянето на ремонтираните зали на НДК за председателството, предаде репортер на Агенция „Фокус“.  „Благодаря лично на министър Банов и на цялото ръководство на НДК за денонощните усилия, за да могат да завършат всички дейности и да ни дадат възможност от първата седмица на януари да започнем с всички събития в нашата сграда“, каза министър Павлова. Тя посочи, че ще има дни, в които ще се провеждат по 7-8 паралелни събития. „32 са събитията, които ще се провеждат на най-високо ниво в зала 3. Всички останали събития ще се провеждат в зала 6, 7, 8 и 9. „Зала 9 ще я използваме за по-творчески и неформални събития“, коментира Павлова. Тя обясни, че в тази зала, на 6 януари 2018 г., ще бъде направена репетиция с деца-таланти. „Ще направим нещо като детско откриване“, допълни Павлова. Тя обърна внимание, че първата среща на най-високо ниво ще бъде на 11 и 12 януари 2018 г. По темата за вот на недоверие министър Павлова коментира: „Ние сме демократична държава, в която всеки има право на протест. Опозицията има право на вот на недоверие, как преценява дните, в които ще го направи е въпрос на тяхно решение.\r\nДеница КИТАНОВА", "date": "2017.12.18", "title": "Министър Лиляна Павлова: В сряда внасям в Министерски съвет окончателния вариант на събитията за европредседателството, които вече са над 270"}
{"url": "http://www.focus-news.net/news/2017/12/18/2468525/meta-makedoniya-mezhdunarodniyat-posrednik-matyu-nimits-iska-pregovorite-za-imeto-da-se-izdignata-na-ministersko-i-premiersko-nivo.html", "text": "Международният посредник в спора за името между Гърция и Македония Матю Нимиц е насърчен от последния развойна събитието и е убеден, че ще се постигне крайно решение, предава македонската информационна агенция \"Мета\", като се позовава на публикация в гръцкия вестник \"Катимерини\". Според \"Катимерини\" като неформална времева рамка за решаване на проблема е посочена срещата на върха на ЕС през юни и срещата на върха на НАТО през юли следващата година. Гръцкият вестник смята, че последното предложение на Нимиц за името като „Република Северна Македония“ все още е на масата на преговорите и припомня предишните предложения – \"Република Горна Македония\" и Република \"Вардарска Македония\". \r\n\"Мета\" извежда цитат от гръцкия коментар, в който се казва, че Нимиц се опира на реализма и на посветеността на новия премиер Зоран Заев да се реши спорният въпрос, дори с цената на загубата на следващите парламентарни избори, като в крайна сметка се намери компромис, който да отвори вратите пред малката балканска страна за членство в ЕС и НАТО. \r\n\"Катимерини\" изказва загриженост заради позицията на по-малкия коалиционен партньор в гръцкото правителство – дясната националистична партия „Независими гърци“. Гръцкото издание коментира и оставката на дългогодишния лидер на ВМРО-ДПМНЕ Никола Груевски, която „дава надежди“, но всичко зависи от това кой ще го наследи и на ръководния пост.", "date": "2017.12.18", "title": "\"Мета\" (Македония): Международният посредник Матю Нимиц иска преговорите за името да се издигната на министерско и премиерско ниво"}
{"url": "http://www.focus-news.net/news/2017/12/18/2468526/dobrich-67-godishna-zhena-ot-grada-e-s-opasnost-za-zhivota-sled-kato-e-blasnata-ot-lek-avtomobil.html", "text": "На 17 декември, около 17:30 часа е получено съобщение за възникнал пътен инцидент с ранен по ул. Н. Петков” в град Добрич. На място е установено, че лек автомобил „Алфа” с добричка регистрация, управляван от С.С. (30 г.) от град Добрич удря пресичащата пътното платно 67-годишна жена от град Добрич. Това съобщиха от ОДМВР-Добрич. Вследствие на инцидента, цената е настанена в реанимация в МБАЛ Добрич с черепно мозъчна травма, с опасност  за живота. При извършената проверка на водача на автомобила за употреба на наркотични и упойващи вещества, теста отчита положителен резултат за употребата на амфетамин. Задържан за 24 часа. По случая е образувано досъдебно производство.", "date": "2017.12.18", "title": "Добрич: 67-годишна жена от града е с опасност за живота, след като е блъсната от лек автомобил"}
{"url": "http://www.focus-news.net/news/2017/12/18/2468527/inzh-zdravcho-todorov-rdg-kyustendil-ot-300-do-5-000-leva-e-globata-za-nezakonen-dobiv-na-koledni-elhi.html", "text": "От 300 до 5 000 лева е глобата за незаконен добив на коледни елхи. Това каза пред Радио „Фокус” – Кюстендил инж. Здравчо Тодоров, директор на Регионална дирекция по горите – Кюстендил. По думите му до момента няма констатирани нарушения относно добива, транспортирането и продажбата на дръвчетата. „С цел недопускане незаконно транспортиране и съхранение на коледни елхи горските инспектори към дирекцията извършват масирани проверки. При установяване на нарушения санкциите за физически лица са от 300 до 5 000 лева”, каза Здравчо Тодоров. \r\nПо думите му около 6 000 коледни елхи ще бъдат добити в областите Кюстендил и Перник за предстоящите празници. Всяка законно добита елха трябва да има пластина с номер. Към момента заявки за контролни пластини от държавните горски, ловни стопанства и общини са за 1 452 броя за Област Кюстендил и 3 946 броя за област Перник.\r\nВенцеслав ИЛЧЕВ", "date": "2017.12.18", "title": "Инж. Здравчо Тодоров, РДГ – Кюстендил: От 300 до 5 000 лева е глобата за незаконен добив на коледни елхи"}
{"url": "http://www.focus-news.net/news/2017/12/18/2468528/dobrich-ochakva-se-ministarat-na-obrazovanieto-i-naukata-krasimir-valchev-da-poseti-obshtinata-prez-fevruari.html", "text": "Очаква се министърът на образованието и науката Красимир Вълчев да посети Община град Добрич през февруари. Това съобщи кметът Йордан Йорданов, предаде кореспондентът на Радио „Фокус” – Варна. В края на миналата седмица кметът на Добрич е провел в столицата по време на работна среща около половинчасов разговор с министъра по наболели въпроси, засягащи не само Общината, но и цялата Добричка област. „Красимир Вълчев като министър е доста активен. Обикаля много градове, много общини. Пое ангажимента да гостува в нашия град, в нашата Община. Запознал съм го много накратко с някои от спецификите, които имаме като училища и къде може да се търси подкрепата на министерството“, каза кметът. Ангажиментът по думите му е официално поет и ще се осъществи в началото на следващата година.\r\nЖулиета НИКОЛОВА", "date": "2017.12.18", "title": "Добрич: Очаква се министърът на образованието и науката Красимир Вълчев да посети Общината през февруари"}
{"url": "http://www.focus-news.net/news/2017/12/18/2468529/reuters-germaniya-e-otvorena-za-priyatelski-vrazki-s-novoto-avstriysko-pravitelstvo.html", "text": "Германия е отворена за близки  и приятелски отношения с новото правителство на Австрия, това е заявил говорителят на германския кабинет в понеделник, предава Reuters. \r\nПо неговите думи, „ние сме отворени и готови за близки и приятелски отношения с новото австрийско правителство“. Изявлението му е направено на пресконференция, малко след като воденото от Себастиан Курц дясно коалиционно правителство положи клетва пред австрийския президент Александер ван дер Белен. \r\n  Цанко Цолов", "date": "2017.12.18", "title": "Reuters: Германия е отворена за приятелски връзки с новото австрийско правителство"}
{"url": "http://www.focus-news.net/news/2017/12/18/2468530/stara-zagora-do-1530-ch-dvizhenieto-pri-km-192-na-avtomagistrala-trakiya-v-posoka-burgas-se-osashtestvyava-v-aktivnata-i-avariynata-lenta-poradi-remont-na-mantinela.html", "text": "До 15.30 ч. движението при км 192 на автомагистрала \"Тракия\" в посока Бургас се осъществява в активната и аварийната лента поради ремонт на мантинела в средната разделителна ивица. Това съобщиха от пресцентъра на Агенция \"Пътна инфраструктура\".", "date": "2017.12.18", "title": "Стара Загора: До 15.30 ч. движението при км 192 на автомагистрала \"Тракия\" в посока Бургас се осъществява в активната и аварийната лента поради ремонт на мантинела"}
{"url": "http://www.focus-news.net/news/2017/12/18/2468531/ministar-boil-banov-plenarnata-zala-v-ndk-za-evropredsedatelstvoto-e-unikalna-i-nyama-analog.html", "text": "Пленарната зала в НДК за европредседателството е уникална и няма аналог. Това каза пред журналисти министърът на културата Боил Банов по време на представянето на ремонтираните зали на НДК за Българското председателство на Съвета на ЕС през 2018 г., предаде репортер на Агенция „Фокус“.  Той поясни, че това е зала 3, която ще бъде основна за европредседателството.  Министър Павлова допълни, че в нея са поместени ремонтирани кабини, които да отговарят на всички изискванията на Генерална дирекция „Преводи“ на ЕК. „Включително с обезшумяване на столовете, на масите в кабините, за да не предизвикат дискомфорт по време на превод“, коментира министърът на българското председателство. Тя допълни, че има и ново студио на БНТ. \r\nДеница КИТАНОВА", "date": "2017.12.18", "title": "Министър Боил Банов: Пленарната зала в НДК за европредседателството е уникална и няма аналог"}
{"url": "http://www.focus-news.net/news/2017/12/18/2468532/makedoniya-zapochna-megadeloto-po-obvinenieto-traektoriya-za-izgrazhdaneto-na-patishtata-miladinovtsi-shtip-i-kichevo-ohrid.html", "text": "Започна мегаделото за злоупотреба с китайски инвестиции при изграждането на пътищата Миладиновци - Щип и Кичево – Охрид, обединени в случая \"Трактория\", повдигнат от Специализираната прокуратура, предават македонските медии. Според Агенция \"Мета\" обвиняеми по случая са бившият премиер и председател на ВМРО-ДПМНЕ Никола Груевски, бившият министър за транспорти  комуникации Миле Янакиевски, бившият вицепремиер Владимир Пешевски, бившият директор на Агенцията за държавни пътища Любчо Георгиевски, като Груевски е обвинен за приемане на възнаграждение за осигуряване на противозаконно влияние, а остналите – за злоупотреба със служебно положение и власт. \"Мета\" съобщава, че в доказателствения материал има 315 записа и SMS-съобщение, които засягат случая. Македонският  „Фокус“  извежда в заглавие „Груевски и Янакиевски не са искали да слушат 315 „бомби“ посочени като доказателства по случая \"Траектория\", но сега искат това да го направи съдът\". Според същото издание Груевски си е позволил да закъснее с 15 минути за началото на процеса по т. нар. китайски финансирания. \"Плюс инфо\" извежда като водещата тема „Груевски и Янакиевски цял ден на съд“ като допълва случая с  казуса за т. нар. шамари срещу бившия кмет на Община \"Център\" Андрей Жарновски. Държавната агенция \"Максфакс\" съобщава, че през тази седмица Груевски три пъти трябва да се яви в съда – два пъти като обвиняем и веднъж като държавен свидетел. Агенцията припомня, че освен случая \"Траектория\" срещу бившия премиер вече са повдигнати общо 3 обвинени, с което процесите срещу него ще станат като цяло 5. Телевизията Канал 5 съобщава, че наказателният съд ще гледа делото по „Траектория“ и за насилието в Община \"Център\". \"Либертас\" пише, че Специализираната прокуратура разполага с 315 бомби, които ще докажат вината на Груевски, Пешевски и Янакиевски в съда по случая с  китайските инвеститори.", "date": "2017.12.18", "title": "Македония: Започна мегаделото по обвинението „Траектория“ за изграждането на пътищата Миладиновци - Щип и Кичево - Охрид"}
{"url": "http://www.focus-news.net/news/2017/12/18/2468533/api-vazstanoveno-e-dvizhenieto-po-pat-i-2-ruse-razgrad-v-uchastaka-s-osenets-s-getsovo.html", "text": "Възстановено е движението по път I-2 Русе – Разград в участъка с. Осенец – с. Гецово. Това съобщиха от пресцентъра на Агенция \"Пътна инфраструктура\" (АПИ).", "date": "2017.12.18", "title": "АПИ: Възстановено е движението по път I-2 Русе – Разград в участъка с. Осенец – с. Гецово"}
{"url": "http://www.focus-news.net/news/2017/12/18/2468534/veliko-tarnovo-izlozhbata-malki-srachkovtsi-predstavya-tvortsi-ot-tsentrovete-za-detsa-i-mladezhi.html", "text": "Изложбата „Малки сръчковци“ ще представи творбите на талантливите самодейци от двадесетте центрове за работа с деца и младежи, които работят в населените места от община Велико Търново. Това съобщиха от пресцентъра на Общината. Експозицията е първа по рода си, а поводът за организирането й са предстоящите коледни и новогодишни празници. Изложбата ще бъде подредена във фоайето на партера на Общината и ще бъде открита в 10,30 ч. на 20 декември /сряда/.\r\nПредставени ще бъдат ръчно изработени сувенири, картички, коледна и новогодишна украса и други ръкоделия, създадени от различни материали и чрез използването на разнообразни техники. \r\nОрганизатори на изложбата са Община Велико Търново и Дарителско сдружение „Св. Иван Рилски“. Талантливите творци ще получат подаръци от Съюза на пивоварите в България – организация, която е успешен партньор на местната власт в работата с деца и младежи.", "date": "2017.12.18", "title": "Велико Търново: Изложбата „Малки сръчковци“ представя творци от центровете за деца и младежи"}
{"url": "http://www.focus-news.net/news/2017/12/18/2468535/api-vazstanoveno-e-dvizhenieto-po-pat-iii-1306-gorno-peshtene-vratsa.html", "text": "Възстановено е движението по път III-1306 Горно Пещене - Враца. Това съобщиха от пресцентъра на Агенция \"Пътна инфраструктура\" (АПИ).", "date": "2017.12.18", "title": "АПИ: Възстановено е движението по път III-1306 Горно Пещене - Враца"}
{"url": "http://www.focus-news.net/news/2017/12/18/2468536/afp-turskiyat-sad-osvobodi-uslovno-germanskiya-reporter-zadarzhan-prez-april.html", "text": "Турският съд освободи условно германската журналистка и преводач Месале Толу, предава AFP, като се позовава на информация от нейния адвокат. Толу ще бъде пусната от ареста, но няма да има право да пътува извън страната и ще бъде задължена да извършва всекидневна регистрация от полицията. Агенция \"Фокус\" припомня: \r\nМесале Толу бе задържана през април тази година по обвинение за членство в терористична организация. Журналистката работеше в лявата информационна агенция Etha, закрита с правителствен декрет по-рано тази година. Тя бе арестувана след като спецчасти нахлуха в нейното жилище на 30 април.  Цанко Цолов", "date": "2017.12.18", "title": "AFP: Турският съд освободи условно германския репортер, задържан през април"}
{"url": "http://www.focus-news.net/news/2017/12/18/2468537/prezidentat-rumen-radev-vsyaka-pobeda-na-balgarskite-olimpiyski-otbori-na-arenata-na-prirodnite-nauki-e-povod-za-nadezhda-i-gordost.html", "text": "Всяка победа на арената на природните науки на нашите олимпийски отбори ни изпълва с гордост и много надежда. Бъдещето на България е в науката и в иновациите, а българското държавно ръководство има нужда от интелигентни, образовани и мислещи хора, които да придвижат държавата напред. Това заяви президентът Румен Радев, който беше домакин на Седмата годишна среща на олимпийските отбори по природни науки, съобщиха от прессекретариата на държавния глава. \r\nДържавният глава подчерта, че тази година е изключително успешна със спечелените 95 медала и 2 почетни грамоти. “Отново доказахте, че България има невероятен потенциал. Давам си сметка какво ви струва всичко това – лишения, упорит труд и всеотдайност, но това е пътят към успеха“, заяви Румен Радев и допълни, че с всяка извоювана победа се утвърждава и налага бъдещият модел за развитие на нашето общество. \r\n„Днешните ми адмирации са не само към вас, скъпи олимпийци, но и към вашите преподаватели и треньори, които още от първото ни участие в международни олимпиади през 1959 година готвят с много себеотдайност и любов поколения талантливи български деца“, заяви в словото си президентът. Румен Радев посочи, че постиженията на България са наистина значими в област, в която страната ни се конкурира с големи държави, а цифрите са впечатляващи – спечелени 820 медала. В момента България е в топ 3 на състезанията по математическа лингвистика, в петицата по информатика и в челната десятка по математика. \r\n„Вярвам, че всичко, което правите повишава интереса на нашите деца към природните науки и уменията, които получават и по информатика, и по математическа лингвистика са определящи за бъдещето на страната. Този труд ще се върне с нови научни постижения, определящи и нашето бъдеще, а защо не и бъдещето на света“, заяви още държавният глава пред ръководителите, преподавателите, треньорите и олимпийските отбори по природни науки на България.", "date": "2017.12.18", "title": "Президентът Румен Радев: Всяка победа на българските олимпийски отбори на арената на природните науки е повод за надежда и гордост"}
{"url": "http://www.focus-news.net/news/2017/12/18/2468538/haskovo-40-godishen-mazh-e-zadarzhan-za-palezh-na-avtomobil.html", "text": "40-годишен мъж е заподозрян за палеж на автомобил, паркиран пред жилищна сграда. На 15 декември, в 23,45 часа, в Районно управление на МВР-Хасково е получен сигнал от 33-годишния собственик на колата. В резултат на предприетите светкавични заградителни действия, близо до мястото на пожара е задържан заподозреният в извършването му мъж от Хасково. Той е познат на органите на реда и е признал за извършеното от него престъпление. Това съобщиха от пресцентъра на МВР. Автомобилът е изгорял напълно. Няма пострадали в следствие на инцидента. По случая е образувано досъдебно производство. \r\nНяколко часа по-късно – в 4,25 часа ,отново бил получен сигнал – този път за горящо „БМВ“, на ул.„Етрополе“ в областния град. Колата е била паркирана пред дома на 36-годишния й собственик, подал сигнала. Автомобилът също е изгорял напълно. Очаква се резултатът от експертизата да установи дали става въпрос за умишлен палеж или техническа неизправност. Работата по случая продължава.", "date": "2017.12.18", "title": "Хасково: 40-годишен мъж е задържан за палеж на автомобил"}
{"url": "http://www.focus-news.net/news/2017/12/18/2468539/veliko-tarnovo-okrazhnata-prokuratura-predade-na-sad-bashta-uprazhnyaval-seksualno-nasilie-nad-dashterya-si.html", "text": "Окръжна прокуратура – Велико Търново внесе в съда обвинителен акт срещу баща, упражнявал сексуално насилие над дъщеря си. Това съобщиха от Апелативна прокуратура-Велико Търново. Обвинението срещу Димо П. е за това, че в периода от месец декември 2013 г. до края на месец април 2014 г. в село  в  общ. В. Търново, в условията на продължавано престъпление, множество пъти – пет пъти на месец, се съвкупявал с лице, ненавършило 14-годишна възраст, като извършеното не съставлява престъпление по чл. 152 от НК и деянието е извършено чрез използване на положение на зависимост и надзор. \r\nПовдигнато му е обвинение и за това, че в периода от месец май 2014г. до януари 2015г, в условията на продължавано престъпление, множество пъти - пет пъти на месец, се съвкупявал с лице от женски пол, ненавършило 14 години,  като я принудил към това със сила и заплашване и деянието представлява особено тежък случай и лицето е негова дъщеря. Обвинен е и за това, че в периода от януари 2015 г. до август 2016 г., в условията на продължавано престъпление, множество пъти се съвкупявал със същото лице, ненавършило 18 години, като я принудил към това със сила и заплашване. Престъпление по чл. 152, вр. чл. 26 от НК\r\nОбвиняемият е осъждан за престъпления против собствеността. Живеел на семейни начала и от това съжителство имал две деца – момиче и момче. През 2002 година обвиняемият бил осъден на лишаване от свобода. След като излязъл от затвора започнал да се държи грубо със семейството си и да упражнява физическо и психическо насилие спрямо тях. На дъщеря си посегнал когато била на 12 години, като  за първи път осъществил полов акт с нея. Всеки път когато посягал на момичето обяснявал, че това е нещо нормално. Пострадалата изпитвала страх от баща си  т.к. той много пъти я бил удрял и заплашвал, че ако не се съгласява с него няма да получава материални придобивки, ще я наказва и няма да я пуска да излиза с приятели. През 2014 година, момичето осъзнало, че това което баща й прави с нея е нередно и  започнало да се съпротивлява на желанието му, докато през август .2016 г. взело решение да избяга от дома им и потърсило помощ в Отдел закрила на детето. \r\n Предстои насрочване на делото за разглеждане от съда.", "date": "2017.12.18", "title": "Велико Търново: Окръжната прокуратура предаде на съд баща, упражнявал сексуално насилие над дъщеря си"}
{"url": "http://www.focus-news.net/news/2017/12/18/2468540/d-r-emiliya-baeva-zam-kmet-na-dobrich-optimiziraneto-na-chisleniya-sastav-v-detskite-gradini-i-postignatoto-uvelichenie-na-rabotnata-zaplata-tam-e-rezultat-ot-profesionalizma-na-ekspertite.html", "text": "Оптимизирането на числения състав в детските градини и постигнатото увеличение на работната заплата там е резултат от професионализма на експертите в Дирекция „Хуманитарни дейности“. Това съобщи на брифинг по повод присъдената награда „Най-добър социален партньор за 2017 г.“, получена от кмета на Добрич Йордан Йорданов, зам.-кметът с ресор „Хуманитарни дейности“ д-р Емилия Баева, предаде кореспондентът на Радио „Фокус” – Варна. \"Към добрата работа на експертите в Общината се добавят и добрите контакти със Синдиката на българските учители\", добави д-р Баева. \r\n„Оптимизацията започнахме да говорим за нея в началото на 2017 година, когато за съжаление този отрицателен баланс и демографската криза, която се наблюдава в цялата страна, не е чужд и за нашата община. Когато става ясно, че броят на децата започва да намалява и че ние някак си не е добре да поддържаме голям брой детски градини, голям брой групи и естествено повече персонал без да имаме реална пълняемост на групите. Към 1 януари 2017 година ние сме имали 2 200 деца в 89 групи с персонал 372-ма души. Към 1 април 2017 година ние поетапно намалихме персонала на 366 души, като това намаление е било само освобождаване на пенсионерите и оптимизиране там, където имаше повече готвачи, повече помощен персонал според стандарта, който имаме, зададен от Министерство на финансите“, заяви зам.-кметът. Д-р Баева припомни, че единния разходен стандарт „стъпва“ на определена бройка персонал на една група. Към 1 декември 2017 година оптимизацията е довела до 352,5 души персонал, т.е. 19,5% са по-малко лицата, заети в системата на детските градини в Добрич като няма съкратени служители. С 89 групи е започнала учебната 2016/2017 година. Сега групите наброяват 86. В три детски градини има съкратени съответно по една група. От шест детските градини чрез преобразуване са станали три с решение на Общинския съвет. \r\n„Аз искам да благодаря на общинските съветници, че ни подкрепиха, това беше правилното решение. В кв. „Рилци“ максималният брой деца, които посещават детската градина, е 24-25, т.е. даже не надминаваме стандарта за една група. Няма напрежение. Така сме организирали процеса, че децата, които са в предучилищна възраст въобще не страдат“, посочи д-р Баева. По думите й, третата стъпка в оптимизацията е намереното решение как да бъдат организирани заместванията. От 12 май тази година Общината въведе така наречения лекторски час по 6,00 лева. По думите на зам.-кмета тази система работи много добре. От една страна това води до увеличение на възнагражденията. От друга страна не се налага да се търсят външни заместници и всички средства остават в тази система. \r\nЖулиета НИКОЛОВА", "date": "2017.12.18", "title": "Д-р Емилия Баева, зам.-кмет на Добрич: Оптимизирането на числения състав в детските градини и постигнатото увеличение на работната заплата там е резултат от професионализма на експертите"}
{"url": "http://www.focus-news.net/news/2017/12/18/2468541/glavniyat-prokuror-sotir-tsatsarov-i-zamestnikat-mu-borislav-sarafov-shte-otkriyat-novata-sgrada-na-rp-chirpan.html", "text": "Главният прокурор Сотир Цацаров и заместникът му и директор на Национална следствена служба Борислав Сарафов ще открият новата сграда на Районна прокуратура – Чирпан (бул. „Георги Димитров“ № 59) на 19 декември от 11.00 часа, съобщиха от пресцентъра на Прокуратуратураа. Церемонията предвижда освещаване на сградата от Старозагорския митрополит Киприян. Гости на мероприятието ще бъдат председатели на окръжните и районни съдилища в Стара Загора и Чирпан, представители на Прокурорската колегия от настоящия и бивш Висш съдебен съвет, апелативният прокурор на Пловдив Иван Даскалов, административните ръководители на ОП – Стара Загора и РП – Чирпан, областният управител на Стара Загора, кметове на общини и др. \r\nСградата на РП – Чирпан е бивша собственост на Министерството на отбраната, предоставена за ползване на съдебната власт с Решение на Министерски съвет от 2016 г. Ремонтът е осъществен изцяло със средства от бюджета на Прокуратурата на Република България. До момента прокурорите и служителите от РП – Чирпан работеха при едни от най-тежките материално-битови условия. \r\nПрез настоящата година беше намерено решение на сградния проблем  на ОП – Видин, ОП и РП – Кюстендил, РП – Несебър и РП – Каварна.", "date": "2017.12.18", "title": "Главният прокурор Сотир Цацаров и заместникът му Борислав Сарафов ще открият новата сграда на РП - Чирпан"}
{"url": "http://www.focus-news.net/news/2017/12/18/2468542/reuters-donald-tramp-smyata-da-obyavi-i-rusiya-za-konkurent-na-sasht-po-vreme-na-predstavyaneto-na-novata-si-programa.html", "text": "Американският президент Доналд Тръмп смята да обяви Русия за конкурент на САЩ по време на представянето на своята нова стратегия за национална сигурност, това предава Reuters. По-рано бе съобщено, че най-вероятно Китай също ще бъде определен като държава, която се опитва да предизвика американските интереси в икономическата сфера и подрони отбраната и сигурността на САЩ, припомня агенцията. \r\nСпоред откъс от документа, публикуван от Белия дом, двете държави целят „да направят икономиката по-малко свободна и по-малко честна, да засилят своите военни сили и контролират информацията и данните с цел подтискане на своите народи и увеличаване на тяхното влияние“. \r\nНовата стратегия, която бе резултат от едномесечни разговори между Тръмп и неговите съветници, няма да включва нищо свързано с климатичните промени, разкриха официални лица. Новият план за развитие на националната сигурност е основан на стратегията „Америка първо“ на Тръмп.  Цанко Цолов", "date": "2017.12.18", "title": "Reuters: Доналд Тръмп смята да обяви и Русия за конкурент на САЩ по време на представянето на новата си програма"}
{"url": "http://www.focus-news.net/news/2017/12/18/2468543/sofiya-trima-dushi-sa-zadarzhani-v-etropole-za-zakani-i-zaplahi-spryamo-politseyski-sluzhiteli.html", "text": "Трима души са задържани за закани и заплахи спрямо полицейски служители. Това съобщиха от ОДМВР - София. Около 2.30 часа на 16 декември, при извършване на обход, автопатрул на РУ - Етрополе спрял до група мъже с оглед извършване на проверка. При вида на униформените същите започнали да отправят закани, заплахи и обиди, влезли във физически сблъсък с тях като дърпали униформите им и удряли по служебния автомобил. Незабавно на място били изпратени допълнителни патрули, след чиято намеса тримата извършители на деянията - на 22, 23 и 29 години от Етрополе, били задържани и отведени в полицейския арест. По случая е образувано досъдебно производство.", "date": "2017.12.18", "title": "София: Трима души са задържани в Етрополе за закани и заплахи спрямо полицейски служители"}
{"url": "http://www.focus-news.net/news/2017/12/18/2468544/zam-kmetat-na-sofiya-evgeni-krusev-prez-2018-godina-shte-badat-dostaveni-162-novi-gazovi-avtobusa-predstoi-da-se-sklyuchi-dogovor-za-20-novi-elektrobusa.html", "text": "През 2018 година предвиждаме доставка на 162 нови газови автобуси.  Така в значителна степен ще бъде обновен целият автопарк на градския транспорт. Това каза зам.-кметът на Столична община Евгени Крусев на семинар на тема „Проект за бюджет на Столична община за 2018 година“, предаде репортер на Агенция „Фокус“. „Договорът за 13 нови трамвайни мотриси е сключен, те вече са в процес на производство. Очакваме да пристигнат в края на 2018 година“, посочи той. „Най-скоро през 2018 година предстои да пристигне първият метровлак за новата линия на метрото. Депото вече е в много напреднал стадий на изграждане. Метровлаковете ще бъдат от най-модерно поколение, позволяват движение и без машинист“, обясни Евгени Крусев. „През 2018 се очаква да се сключи договор за доставка на 20 електробусa в София. Те ще заменят дизелови автобуси и по този начин ще постигнем екологичен ефект с намаляване на замърсяването“, допълни той. „Вече се движат над 226 нови автобуси от последните няколко години. С доставката на новите газови автобуси наистина всички основни линии ще бъдат покрити с нови превозни средства, което ще подобри качеството на пътуване“, заяви зам.-кметът. „Всички автобуси са газови, СО вече не планира закупуването на дизелови автобуси, така че да спомогнем за екологичната политика на общината“, коментира той. „Ще бъде удължена тролейбусна линия номер 5 от ж. к. „Младост“ 1 до „Младост“ 2. По този начин ще може да се замени една автобусна линия с цел по-добра екологична картина в района“, каза още зам.-кметът.\r\nБиляна ИВАНОВА", "date": "2017.12.18", "title": "Зам.-кметът на София Евгени Крусев: През 2018 година ще бъдат доставени 162 нови газови автобуса, предстои да се сключи договор за 20 нови електробусa"}
{"url": "http://www.focus-news.net/news/2017/12/18/2468545/varna-dvama-dushi-sa-postradali-pri-pozhar-v-tavansko-pomeshtenie-na-ul-marin-drinov-v-grada.html", "text": "Двама души са пострадали при пожар в таванско помещение във Варна. Това съобщиха за Радио „Фокус” – Варна от Областната дирекция на МВР – Варна. Сигнал за пожар, възникнал в сграда на ул. „Марин Дринов” във Варна, е подаден около 11.30 часа. От екипите на Регионална дирекция „Пожарна безопасност и защита на населението“ на място е било установено, че гори таванско помещение, заедно с имуществото и вещите. Пожарът е погасен до около 12.30 часа. \r\nДвама души са потърсили медицинска помощ. Единият е на 55 години и е прегледан на място, не е било необходимо откарването му в болница. Другият пострадал, който е на 62 години, е бил откаран в болнично заведение. Изяснява се състоянието му. Пострадалите не са с изгаряния, а са вдишали изпарения.\r\nМарияна ВАЛЕНТИНОВА", "date": "2017.12.18", "title": "Варна: Двама души са пострадали при пожар в таванско помещение на ул. „Марин Дринов” в града"}
{"url": "http://www.focus-news.net/news/2017/12/18/2468546/zam-ministar-denitsa-nikolova-shte-otkrie-obnovena-sgrada-na-rayonno-upravlenie-na-mvr-v-nova-zagora.html", "text": "Заместник-министърът на регионалното развитие и благоустройството и ръководител на Управляващия орган на ОПРР Деница Николова ще открие обновената сграда на Районно управление „Полиция“ в Нова Загора. Това съобщиха от пресцентъра на Министерство на регионалното развитие и благоустройството. Събитието ще се състои на 19 декември от 11.00 часа на площад „Свобода“, пред сградата на РУ - Полиция. Обектът е реновиран по Оперативна програма „Региони в растеж“ 2014-2020 г.", "date": "2017.12.18", "title": "Зам.-министър Деница Николова ще открие обновена сграда на Районно управление на МВР в Нова Загора"}
{"url": "http://www.focus-news.net/news/2017/12/18/2468547/varna-dvizhenieto-se-osashtestvyava-v-edna-lenta-po-pat-2902-kichevo-aksakovo-pri-razklona-za-selo-dolishte-poradi-patnotransportno-proizshestvie.html", "text": "Движението се осъществява в една лента по път III-2902 Кичево – Аксаково при разклона за село Долище поради пътнотранспортно произшествие. Това съобщиха от пресцентъра на Агенция \"Пътна инфраструктура\".", "date": "2017.12.18", "title": "Варна: Движението се осъществява в една лента по път III-2902 Кичево – Аксаково при разклона за село Долище поради пътнотранспортно произшествие"}
{"url": "http://www.focus-news.net/news/2017/12/18/2468548/zasedanie-na-saveta-po-prilagane-na-aktualiziranata-strategiya-za-prodalzhavane-na-reformata-v-sadebnata-sistema-shte-se-provede-na-19-dekemvri.html", "text": "Министърът на правосъдието Цецка Цачева е свикала за утре, 19 декември 2017 г., редовно заседание на Съвета по прилагане на Актуализираната стратегия за продължаване на реформата в съдебната система. Това съобщиха от пресцентъра на министерството. По време на заседанието  ще бъде представен и обсъден проекта на Закона за изменение и допълнение на Закона за съдебната власт. \r\nСъщо така членовете на съвета ще дискутират по проекта на Закона за отклоняване от наказателно производство и налагане на възпитателни мерки на непълнолетни лица, популярен като Закона за детското правосъдие. Ще бъде представен отчета за изпълнението на Актуализираната стратегия за продължаване на реформата в съдебната система и Пътната карта към нея към 30 ноември 2017 г., както и проекта на отчет за изпълнението на Плана за действие за 2017 г. за изпълнението на препоръките от доклада на ЕК по МСО от 25 януари 2017 г. (към 30 ноември 2017 г.)\r\nСлед края на заседанието резултатите и протоколите от него ще бъдат публикувани на сайта на Министерство на правосъдието.", "date": "2017.12.18", "title": "Заседание на Съвета по прилагане на Актуализираната стратегия за продължаване на реформата в съдебната система ще се проведе на 19 декември"}
{"url": "http://www.focus-news.net/news/2017/12/18/2468549/afp-atakata-sreshtu-razuznavatelniya-tsentar-v-kabul-e-priklyuchila-a-napadatelite-sa-ubiti.html", "text": "Атаката срещу афганистански разузнавателен център в Кабул е приключила, слд като полицията е успяла да убие нападателите, предава AFP, като се позовава на данни от органите на реда. По-рано афганистанските власти съобщиха, че въоръжени лица са организирали нападение срещу тренировъчно съоръжение на Националния директорат по сигурността на Афганистан и са започнали престрелка срещу охранителите. От министерството на вътрешните работи разкриха, че  в подкрепата на охранителите са изпратени полицейски екипи. Вследствие атакуващите са били убити. „Ислямска държава“ пое отговорност за случилото се.  Цанко Цолов", "date": "2017.12.18", "title": "AFP: Атаката срещу разузнавателния център в Кабул е приключила, а нападателите са убити"}
{"url": "http://www.focus-news.net/news/2017/12/18/2468550/veliko-tarnovo-rayonnata-prokuratura-vnese-v-sada-obvinitelen-akt-sreshtu-24-godishen-retsidivist-napadnal-s-nozh-zhena-i-napravil-opit-da-ya-iznasili.html", "text": "Районна прокуратура – Велико Търново внесе в съда обвинителен акт срещу 24-годишен рецидивист, нападнал с нож жена и направил опит да я изнасили. Това съобщиха от Апелативна прокуратура-Велико Търново. \r\nОбвинението срещу Георги Д. е за това, че на 01.06.2017 г. в гр. Велико Търново, на  ул. „Д. Рашев“, направил опит да се съвкупи с лице от женски пол, като я принудил към това със сила – дърпане за косата, удар с твърд предмет в главата и седем пробождания с нож по шията и главата, като й причинил средна телесна повреда. Опитът за изнасилване представлява опасен рецидив и е останал недовършен по независещи от дееца причини. Престъпление по чл. 152,  вр. чл. 129, вр. чл. 29, вр. чл. 18 от НК. \r\n Обвиняемият няма постоянен адрес. Престъпната си дейност започва още като непълнолетен. Осъждан е с осемнадесет влезли в сила присъди за различни престъпления. След като изтърпял последното наказание лишаване от свобода работел на различни места. В началото на май 2017 г., пристигнал в гр. Велико Търново, започнал работа в местна фирма като общ работник и наел апартамент под наем на ул. „Д. Рашев“ 8. \r\nНа 31.05.2017 г. обвиняемият бил първа смяна. Около 23.00 часа, след като изпил бутилка уиски, решил да отиде до изоставена сграда в близост до „Макдоналдс“, за да открадне кабели. Взел кухненски нож, с който срязал два кабела с медни жила, обелил ги и ги скрил в близките храсти с намерение на другия ден да ги продаде. На връщане, към 00.15 часа на 01.06.2017 г., забелязал таксиметров автомобил, който спрял и от него слязла жена.  Обвиняемият решил да прави секс с жената на всяка цена. Извадил ножа от чантата си, с бързи крачки  настигнал жертвата си, хванал косата й и я ударил по главата. Пострадалата извикала „Помощ!“, а обвиняемият  без да я пуска, я пробол с ножа в шията. Тъй като пострадалата не спирала да крещи за помощ, той нанесъл още няколко пробождания. Окървавената  жена се свлякла на земята, а обвиняемият  я хванал за глезените на двата крака и започнал да я влачи към тревиста местност, като по настилката оставала кървава диря. Ужасена жената викала за помощ и се съпротивлявала. В този момент откъм улицата светнали фарове на таксиметров автомобил, който бил спрял на отбивката. Обвиняемият се уплашил, че може да бъде заловен и побягнал. Пострадалата, цялата в кръв от раните,  успяла да се изправи и да стигне  до близка сграда, където и била оказана помощ. На мястото на престъплението пристигнала полиция, а пострадалата била откарана до МОБАЛ – Велико Търново, за  спешно оперативно лечение. \r\nПо искане на прокуратурата, по отношение на Георги Д. е взета мярка за неотклонение „задържане под стража“.\r\nПредстои насрочване на делото за разглеждане от съда.", "date": "2017.12.18", "title": "Велико Търново: Районната прокуратура внесе в съда обвинителен акт срещу 24-годишен рецидивист, нападнал с нож жена и направил опит да я изнасили"}
{"url": "http://www.focus-news.net/news/2017/12/18/2468551/varna-roditelite-na-detsa-s-uvrezhdaniya-v-obshtinata-nyama-da-plashtat-taksi-v-detskite-yasli-i-gradini.html", "text": "Родителите на деца с увреждания във Варна няма да плащат такси в детските ясли и градини. Решението бе взето на днешното заседание на Правната комисия, на която бяха одобрени промените в Наредбата за определянето и администрирането на местните такси и услуги, в частта за таксите за яслите и градините, съобщиха от пресцентъра на Общински съвет – Варна. Процентът на инвалидност на децата ще е без значение, необходимо е единствено експертно решение на ТЕЛК/НЕЛК.\r\nВ момента от такса са освободени родителите на деца с над 70% инвалидност. По молба на Свилена Христова, председател на фондация „Живот със синдрома на Даун“, първоначално бе решено процентът да бъде намален на 50%, като тази промяна щеше да засегне около 167 деца.\r\n„Извършихме допълнителен анализ и се установи, че към момента децата с инвалидност под 50%, посещаващи детски заведения във Варна, са 15-ина. Затова предлагаме всички деца с различна степен на увреждане да бъдат освободени от такса“, каза председателят на Общинския съвет Тодор Балабанов, по чиято инициатива се правят допълнителните корекции. Той поясни, че се предвижда измененията да влязат в сила от 1 януари 2018 г.\r\nЧленовете на Правната комисия гласуваха още две промени в Наредбата за определянето и администрирането на местните данъци и цени на услуги на територията на Община Варна. Първата засяга срока за подаване на декларации за съдове за битови биоразградими отпадъци от кухни и заведения за обществено хранене, които ще се използват през годината. След поправката крайният срок за подаване е до 1 март 2018 г. Съветниците дадоха също съгласието си таксата за битови биоразградими отпадъци да бъде намалена от 12 лв. на 6 лв. за брой съд-кофа с вместимост 240 литра.\r\nОкончателното решение за промените в Наредбата за определянето и администрирането на местните такси и услуги ще бъде взето на предстоящото заседание на местния парламент.", "date": "2017.12.18", "title": "Варна: Родителите на деца с увреждания в общината няма да плащат такси в детските ясли и градини"}
{"url": "http://www.focus-news.net/news/2017/12/18/2468552/zam-kmetat-sofiya-evgeni-krusev-predvizhdame-220-novi-informatsionni-tabla-i-pilotno-montirane-na-videonablyudenie-na-spirkite-na-gradskiya-transport-prez-2018-g.html", "text": "През 2018 година предвиждаме 220 нови информационни табла на спирките на градския транспорт. Това каза зам.-кметът на СО Евгени Крусев на семинар на тема „Проект за бюджет на Столична община за 2018 година“, предаде репортер на Агенция „Фокус“. „Предвиждаме и пилотно да започне монтиране на видеонаблюдение на спирките на градския транспорт, така че да може да се гарантира сигурността“, заяви той. „Камерите ще бъдат включени в цялостната система за видеонаблюдение на СО“, уточни Евгени Крусев. „Има редица проекти за улично осветление в различни райони на София, които чакат да бъдат реализирани през 2018 година. Продължаваме с инвестициите в улично осветление и подмяната му с енергоефективно“, каза още той.\r\nБиляна ИВАНОВА", "date": "2017.12.18", "title": "Зам.-кметът София Евгени Крусев: Предвиждаме 220 нови информационни табла и пилотно монтиране на видеонаблюдение на спирките на градския транспорт през 2018 г."}
{"url": "http://www.focus-news.net/news/2017/12/18/2468553/plenumat-na-vss-saglasuva-proekt-na-postanovlenie-na-ministerskiya-savet-za-izpalnenieto-na-darzhavniya-byudzhet-za-2018-g-i-prie-reshenie-za-korektsiya-po-byudzheta-na-sadebnata-vlast-za-2017-g.html", "text": "Пленумът на Висшия съдебен съвет (ВСС) съгласува проект на Постановление на Министерския съвет за изпълнението на държавния бюджет на Република България за 2018 г. и прие решение за извършване на корекция по бюджета на съдебната власт за 2017 г. Това съобщиха от ВСС.\r\nПленумът на Висшия съдебен съвет проведе извънредно заседание за съгласуване на проект на Постановление на Министерския съвет за изпълнението на държавния бюджет на Република България за 2018 г. и одобряване на допълнителни трансфери за покриване на неизпълнението на приходите по бюджета на съдебната власт за 2017 г. \r\nПленумът на ВСС единодушно с 22 гласа „за“ съгласува проекта на Постановление на Министерския съвет, с което се определят конкретни задължения и отговорности на разпоредителите с бюджет при изпълнение на съответните им бюджети и се конкретизират показателите по отделните бюджетни програми. \r\nВ Закона за публичните финанси е определен едномесечен срок, в който след обнародване на годишния закон за държавния бюджет, Министерския съвет приема Постановление за изпълнение на държавния бюджет за 2018 г. \r\nПленумът на Висшия съдебен съвет прие решение за извършване на корекция по бюджета на съдебната власт за 2017 г. в изпълнение на ПМС № 293/14.12.2017 г., като намали приходите общо с 12 100 000 лв. и увеличи бюджетните взаимоотношения със същия размер по показател „Трансфери между бюджета на бюджетна организация и централния бюджет“. \r\nОдобреният допълнителен трансфер по бюджета на съдебната власт за 2017 г. покрива неизпълнението на приходите за текущата година и е за сметка на преструктуриране на разходите и/или трансферите по централния бюджет за 2017 г.", "date": "2017.12.18", "title": "Пленумът на ВСС съгласува проект на Постановление на Министерския съвет за изпълнението на държавния бюджет за 2018 г. и прие решение за корекция по бюджета на съдебната власт за 2017 г."}
{"url": "http://www.focus-news.net/news/2017/12/18/2468554/pernik-grazhdanite-ot-obshtinata-mogat-da-zaplatyat-danachnite-si-zadalzheniya-do-kraya-na-godinata-bez-te-da-badat-olihvyavani.html", "text": "Директорът на Дирекция „Местни приходи и такси“ в Перник Ивета Боянова призова всички граждани, които имат задължения, да си ги платят до края на тази година, тъй като сумите им ще бъдат без лихви. Това съобщиха от пресцентъра на Община Перник. „Гражданите на община Перник нека проявят чувство на отговорност и до края на годината да заплатят своите данъчни задължения без лихва. От следващата година задълженията им ще бъдат олихвени, така че сумата, която трябва да заплатят, ще бъде по-голяма“, коментира Боянова и покани всички, които дължат данъци да извършат своите плащания до края на 2017 година. Тя конкретизира, че тези, които са продали автомобилите си преди 2015 година, е хубаво да проверят дали те са отписани от системата, тъй като практиката показва, че на много от тях им се трупат данъчни задължения, а същевременно те отдавна са преминали в собственост на друго лице. \r\n„Всеки от гражданите има и опцията да не се реди на гишетата на данъчната служба, а може да заплати и онлайн на касите на Easypay и в Български пощи. Декларациите, които се подават за освобождаване от такса за сметосъбиране и сметоизвозване на битови отпадъци, се подават до края на тази година. Тези документи също могат да се изпратят на имейл, който е качен на сайта на Община Перник. Условието е да не ползваш жилището през цялата година и да не основно“, уточни Боянова и припомни, че данъчното облекчение е 50 процента, когато жилището е основно. По думите ѝ събираемостта до момента спрямо гласувания бюджет от Общинския съвет е 82%. „Искам да отбележа, че за данък превозни средства тази година ще отбележим много добра събираемост, за момента тя е 92 %“, каза още Боянова.", "date": "2017.12.18", "title": "Перник: Гражданите от общината могат да заплатят данъчните си задължения до края на годината без те да бъдат олихвявани"}
{"url": "http://www.focus-news.net/news/2017/12/18/2468555/boris-nikolov-kmet-na-belogradchik-predlagame-strukturni-promeni-v-obshtinskata-bolnitsa-koito-shte-pozvolyat-da-otselee-lechebnoto-zavedenie.html", "text": "Предлагаме структурни промени в общинската болница, които ще позволят да оцелее лечебното заведение, каза за Радио „Фокус“ – Видин Борис Николов, кмет на Община Белоградчик. Той посочи, че предложението се подготвя и ще бъде изпратено в Министерството на здравеопазването. „Настояваме да се променят стандартите по отношение на малки и отдалечени болници. Ако това се приеме в Министерство на здравеопазването, ще се позволи оцеляването не само нашата болница, но и на още около 23 малки лечебни заведения в страната, които са в нашето положение“, каза Николов. \r\nОбщината иска да бъдат преструктурирани 4 отделения в болницата, но в същото време да се запазят клиничните пътеки. „Ако слеем Детското отделение с АГ-отделението и Неврологичното отделение с отделението по вътрешни болести и запазим клиничните пътеки ще можем да покрием разходите на болницата“, каза Николов. \r\nТой допълни, че до края на годината Общината ще изтегли заем и със 150 000 лв. ще покрие половината сума от неизплатените работни заплати на служителите в болницата. 550 000 лв. са дълговете на МБАЛ – Белоградчик, като 300 000 лв. са спешните плащания.\r\nАнна ЛОЗАНОВА", "date": "2017.12.18", "title": "Борис Николов, кмет на Белоградчик: Предлагаме структурни промени в общинската болница, които ще позволят да оцелее лечебното заведение"}
{"url": "http://www.focus-news.net/news/2017/12/18/2468556/sofiya-zapochna-zamervane-na-kachestvoto-na-vazduha-v-rayonite-krasna-polyana-i-ovcha-kupel.html", "text": "По инициатива на Столична община и получени сигнали на граждани, Изпълнителната агенция по околна среда (ИАОС) разположи мобилна станция за измерване качеството на атмосферния въздух в районите „Красна поляна“ и „Овча купел“. Това съобщиха от пресцентъра на Столична община. Замерването ще продължи 4 денонощия и ще се проведе на няколко локации в районите. Средноденонощните данни, отчетени от станцията, ще бъдат обобщени и анализирани. \r\nМеждувременно, кметът на София г-жа Фандъкова и министърът на околната среда и водите Нено Димов ще обсъдят мерките, които могат да се предприемат за санкциониране на горенето на отпадъчни материали за битово отопление.", "date": "2017.12.18", "title": "София: Започна замерване на качеството на въздуха в районите \"Красна поляна\" и \"Овча купел\""}
{"url": "http://www.focus-news.net/news/2017/12/18/2468557/zornitsa-kancheva-obshtina-veliko-tarnovo-vse-poveche-zhiteli-na-grada-izhvarlyat-bokluka-si-razdelno.html", "text": "Все повече великотърновци изхвърлят боклука си разделно. Това е тенденция, която се наблюдава в последните една – две години, каза за Радио „Фокус“ – Велико Търново началникът на Отдел „Околна среда“ в Община Велико Търново Зорница Кънчева. Тя уточни, че една от причините е подмяната на контейнерите за разделно събиране на отпадъци. „Сега те се запълват бързо и се обмисля създаване на график за по-честото им събиране. Съдовете са с по-труден достъп и дори тези, в които се изхвърлят пластмасови предмети, са със заключалки“, поясни Кънчева. \r\nИма интерес и към организираните акции на Общината за събиране на опасни битови отпадъци и излязло от употреба електрическо и електронно оборудване. Физическите лица най-често изхвърлят опасни вещества като лекарства и други подобни, а юридическите – бракувана техника.\r\nЛуиза ТРАНЧЕВА", "date": "2017.12.18", "title": "Зорница Кънчева, Община Велико Търново: Все повече жители на града изхвърлят боклука си разделно"}
{"url": "http://www.focus-news.net/news/2017/12/18/2468558/iterfaks-v-novata-strategiya-za-natsionalna-sigurnost-na-sasht-rusiya-i-kitay-shte-badat-obyaveni-za-revizionistki-darzhavi.html", "text": "В новата стратегия за национална сигурност на САЩ, която президентът Доналд Тръмп ще обяви по-късно в понеделник, Русия и Китай ще бъдат обявени за „ревизионистки държави“, съобщава Интерфакс, като се позовава на статия, публикувана в авторитетното американско издание The Wall Street Journal. \r\nПо данни на вестника, цитирани от руската агенция, „Китай и Русия са описани като ревизионистки сили, искащи да нарушат съществуващия ред в света“. Според  документа, доказателства за това са „руските военни интервенции в Украйна и Грузия“, докато „Китай е изразил претенциите си за Южнокитайско море“ \r\nТези действия на Москва и Пекин изискват промяна на американската политика от последните две десетилетия, пише още в документа.  Цанко Цолов", "date": "2017.12.18", "title": "Итерфакс: В новата стратегия за национална сигурност на САЩ, Русия и Китай ще бъдат обявени за „ревизионистки държави“"}
{"url": "http://www.focus-news.net/news/2017/12/18/2468559/blagoevgrad-obshtina-bansko-shte-bade-domakin-na-baleten-festival-v-parvite-dni-na-yanuari-2018-godina.html", "text": "За четвърта поредна година под патронажа на кмета Георги Икономов жителите и гостите на Банско ще могат да съчетаят емоциите от зимните спортове с изяществото на класическия танц. Това съобщиха от пресцентъра на Община Банско. От 4 до 6 януари всяка вечер от 18.00 часа на сцената на читалище „Никола Й. Вапцаров”, балетната трупа на Варненска опера, заедно с гостуващи солисти от Кремълския балет в Москва, ще представят ярки образци на танцовото изкуство. Три от най-популярните балетни постановки ще бъдат представени на публиката в зимния курорт.\r\n„Лешникотрошачката“ от Пьотр И. Чайковски е балет-приказка в две действия по приказката на Ернст Теодор Амадеус Хофман „Лешникотрошачката и царят на мишките”. Сюжетът разказва за малката Мари, която мечтае за истински коледен подарък, но вместо него получава лешникотрошачка с формата на войник в красива униформа. Мечтата все пак се сбъдва – сънят отвежда Мари в едно вълшебно царство и там тя танцува в обятията на своя Принц Лешникотрошач. Тя преживява чудни приключения, среща крал и кралица, мишки и цяла армия от оловни войници. Куклите ѝ показват очарователни танци от Испания, Китай, Русия, Франция, а накрая всички се завъртат в един щастлив финален валс.\r\n„Зле опазеното момиче“ от Лудвиг Хертел е едно от първите класически балетни произведения. То ще бъде представено в нова хореографска редакция от солиста на Большой Театър Сергей Антонов. Премиерата на творбата е в далечната 1789 г. в Бордо, Франция и от тогава е сред най-предпочитаните заглавия. Сюжетът разказва за любовта между Лиза и Колен, която е заплашена от подлите намерения на майката на девойката – Марцелина, която иска да я омъжи по сметка. Бавно и неусетно чувствата между двамата младежи се засилват и преборват нечестния план на майката, която се оказва принудена да даде благословията си. В своята версия Сергей Антонов добавя нови персонажи: циганката, която гадае на влюбените Лиза и Колен, предсказвайки им бъдещата сватба и Марцелина, майката на Лиза. Балетът е развит на основата на класическия танц, но съдържа много комически и игрови ситуации, което го прави привлекателен за широката публика от най-различни възрасти.\r\n„Лебедово езеро“ с гениалната музика на П. И. Чайковски е най-значимото балетно произведение в света, символ на класическия балет. В основата на сюжета е старинна немска легенда за красивата принцеса Одета, превърната в лебед от злия магьосник Робарт. Варненската постановка запазва класическата редакция на балета, с нейното лирическо очарование, одухотвореност, в която музиката и танца са в хармония.\r\nБилетите могат да се закупят на касата на читалище „Н. Вапцаров” - Банско и в Посетителски Информационен Център, да се резервират на телефон +359 878 662 364; +359 888 745 689 или онлайн в мрежата www.eventim.bg.", "date": "2017.12.18", "title": "Благоевград: Община Банско ще бъде домакин на балетен фестивал в първите дни на януари 2018 година"}
{"url": "http://www.focus-news.net/news/2017/12/18/2468560/smolyan-72-tvorbi-na-21-avtori-shte-badat-predstaveni-v-traditsionnata-koledna-izlozhba-v-grada.html", "text": "Клубът на дейците на културата открива Традиционната Коледна художествена изложба на творци от Смолян от 18.00 часа в зала „Петър Стайков” на бул. „България” № 43, съобщиха от клуба. От представените 72 творби Художественият съвет допусна до участие 60 авторски работи (живопис и дърворезба) на 21 утвърдени майстори. Мнозина от тях имат участия в редица колективни и самостоятелни изложби и са познати не само на публиката в Смолян. Сред тях присъстват и съвсем млади творци с доказано дарование и характер. Колекцията е своеобразен подарък към смолянчани за настъпващите Коледни и Новогодишни празници. Изложбата ще остане до 15 януари 2018 година. След откриването на експозицията ще се състои Празнична вечер.", "date": "2017.12.18", "title": "Смолян: 72 творби на 21 автори ще бъдат представени в традиционната коледна изложба в града"}
{"url": "http://www.focus-news.net/news/2017/12/18/2468561/spetsializiranata-prokuratura-i-gdbop-neutraliziraha-kyurdski-kanal-za-migranti-prez-balgariya-kam-zapadna-evropa.html", "text": "Специализираната прокуратура повдигна обвинения срещу седем участници в организирана престъпна група за превеждане на мигранти през територията на България. Това съобщиха от пресцентъра на Апелативна специализирана прокуратура. Шестима от тях са задържани на 14 декември 2017 г. при специализирана операция на ГДБОП и Специализираната прокуратура в София. Един от участниците се укрива и е обявен за общодържавно издирване. Групата е била организирана и водена от кюрди (трима от които са сред обвинените) и е превеждала през българската територия кюрди от Ирак, Иран и Сирия по посока Сърбия или Румъния. Събраните доказателства сочат, че крайната дестинацията на канала са били страни от Западна Европа.\r\nМигрантите пристигали от Турция нелегално през зелена граница или в тайници на международни автобуси и камиони. На уречени места участници в групата ги посрещали с автомобили, откарвали ги в София и ги настанявали по квартири срещу 20 лв. на ден на човек. За превеждането от Турция до София те плащали по 2000 евро всеки. Част от парите за „услугата“ били „превеждани“ по арабската система „Хавала“. Към Сърбия или Румъния мигрантите били транспортирани на малки групи от по 7 - 8 човека, където ги поемали местни каналджии.\r\nС постановления на прокурор от Специализирана прокуратура на четирима от участниците в групата бе наложено задържане до 72 часа. На 17 декември 2017 г. Специализираният наказателен съд уважи искането на прокуратурата за налагане на мярка „Задържане под стража“ и за четиримата. На другите двама обвинени са наложени парични гаранции. Предстои предявяване на обвиненията на седмия участник, след като бъде задържан.", "date": "2017.12.18", "title": "Специализираната прокуратура и ГДБОП неутрализираха кюрдски канал за мигранти през България към Западна Европа"}
{"url": "http://www.focus-news.net/news/2017/12/18/2468562/aktsenti-v-predavaneto-petrich-dreven-i-vekovechen-na-radio-fokus-pirin.html", "text": "В днешното издание на предаването „Петрич – древен и вековечен” на Радио „Фокус” – Пирин, което е последното за 2017 година, продължаваме да представяме на Вашето внимание отчета на Общинското ръководство за всичко онова, което е било извършено през изминалите месеци. В миналото предаване чухме кмета на Община Петрич Димитър Бръчков и заместник-кмета с ресор „Финанси, бюджет и общинска собственост“ Илко Стоянов, които акцентираха, че за изминалите над 300 дни са постигнати положителни резултати чрез реформа в петричката болница, предприетите мерки за финансово стабилизиране на ОФ „ВиК” ЕООД, започнато е строителството на покрит зеленчуков пазар и е повишена събираемостта на местните данъци и такси. Какво е постигнато обаче по отношение на инфраструктурата и развитието на културата и туризма в общината предстои да разберм в следващите не 60 минути, както обикновено, а 120. Наши събеседници ще бъдат Минка Салагьорова, заместник-кмет по строителство и Илияна Попова, заместник-кмет по култура и хуманитарни дейности, от която ще научим и подробности за предстоящите коледно-новогодишни празници и програмата на Община Петрич, свързана с тях. Ще говорим и за предстоящите в Петрич Станчинарски игри, които традиционно се провеждат всяка година в началото на януари в Петрич.\r\nБъдете с нас във времето от 15.00 до 17.00 часа, за да опознаете и обикнете древната и вечна – Община Петрич. Вие, нашите слушатели също може да се свържете с нас на телефоните в студиото – 0885 303 373 и 073/ 88-55-81 или на е-майл: pirin@focus-news.net, за да ни споделите всичко, което пожелаете за втората по големина община в Благоевградска област – Петрич.\r\nПредаването „Петрич – древен и вековечен“ се излъчва на честотите на Радио „Фокус“ – Пирин всеки понеделник от 15.00 до 16.00 часа с водещ Ливия Нинова.", "date": "2017.12.18", "title": "Акценти в предаването „Петрич – древен и вековечен” на Радио „Фокус” – Пирин"}
{"url": "http://www.focus-news.net/news/2017/12/18/2468563/smolyan-sporten-klub-rodopa-specheli-koledniya-turnir-po-voleybol-za-detsa.html", "text": "Спортен клуб по волейбол ”Родопа” момчета и момичета спечелиха коледния турнир по волейбол за деца до 10 години. Това съобщиха от пресцентъра на Община Смолян. Състезанието се проведе в неделя в спортната зала „Величко Чолаков” - Смолян. Зам.-кметът Марин Захариев награди победителите и им пожела още спортни успехи, както и весело посрещане на Коледните и Новогодишните празници. В турнира участваха отборите, момчета и момичета на ВК „Хебър” - Пазарджик, ВК „Марица” – Белово и СКВ „Родопа” - Смолян.\r\nОрганизатори на спортната проява са община Смолян и Спортен клуб по волейбол „Родопа” –Смолян. За всички участници Общината осигури награди и коледни подаръци.", "date": "2017.12.18", "title": "Смолян: Спортен клуб ”Родопа” спечели коледния турнир по волейбол за деца"}
{"url": "http://www.focus-news.net/news/2017/12/18/2468564/dobrich-detsa-shte-otpravyat-koleden-pozdrav-kam-administratsiyata-i-obshtinskite-savetnitsi-na-19-dekemvri.html", "text": "Утре, 19 декември, по време на почивката в рамките на Заседанието на Общинския съвет, от 10.00 часа във фоайето на Община Добрич деца от 9-та детска градина ще отправят коледен поздрав към администрацията и общинските съветници. Това съобщиха от пресцентъра на Общината.", "date": "2017.12.18", "title": "Добрич: Деца ще отправят коледен поздрав към администрацията и общинските съветници на 19 декември"}
{"url": "http://www.focus-news.net/news/2017/12/18/2468565/blagoevgrad-zavarsheni-sa-dopalnitelnite-merki-za-obezopasyavane-na-dvizhenieto-po-ulitsa-slavyanska.html", "text": "Допълнителните мерки за обезопасяване на движението по улица „Славянска“ вече са завършени. Това съобщиха от пресцентъра на Община Благоевград. Същите бяха набелязани по време на извънредно заседание на Комисията по безопасност на движението, миналата седмица, а кметът д-р Атанас Камбитов определи краен срок за приключване – 18 декември 2017 г. \r\nИзградени са два броя изкуствени неравности на 30 метра от пешеходните пътеки, като между т. нар. „спящи полицаи“ паркирането е забранено. Направена е и нова повдигната пешеходна пътека срещу Второ студентско общежитие, която е маркирана в два цвята. По продължението на улицата са поставени допълнителни светлинни знаци с автономно ел. захранване, указващи, наличието на пешеходни пътеки. Освен това „зебрите“ са осветени допълнително с прожектори. Вече е извършена обстойна проверка на тротоарите по улица „Славянска“ и в съседство, като служители на „ЧЕЗ – България“ отремонтираха шахтите с нарушена цялост.  \r\nПо разпореждане на кмета на Благоевград д-р Атанас Камбитов започна и процедура по премахване на всички навеси на търговски обекти, които са изградени върху общински площи. \r\nПрез цялото време на ремонтните дейности д-р Атанас Камбитов лично следи за качеството и бързината на работа. \r\nПребоядисване на пътната маркировка предстои да бъде направено в целия град. Освен това при почти всички пешеходни пътеки се поставя насочващо осветление.", "date": "2017.12.18", "title": "Благоевград: Завършени са допълнителните мерки за обезопасяване на движението по улица „Славянска“"}
{"url": "http://www.focus-news.net/news/2017/12/18/2468566/pazardzhik-deputatat-ot-gerb-dimitar-gechev-shte-otpravi-zapitvane-kam-sotsialniya-ministar-za-neplateni-osigurovki-na-30-sluzhiteli-ot-firma-tehnoimpeks.html", "text": "Народният представител от ГЕРБ Димитър Гечев ще отправи питане до министъра на труда и социалната политика Бисер Петков относно липсващи осигуровки за 30 служители на „Техноимпекс“ за период от пет години. Това съобщиха от пресцентъра на ПП ГЕРБ – Пазарджик. Дупката в осигурителния им стаж сега ощетява хората, а те обвиняват за това тогавашният собственик Корнелия Нинова. На открита приемна в Пазарджик днес Димитър Гечев се срещна с Георги Атанасов Чернев. При пенсионирането си мъжът разбира, че не са му плащани вноски за пенсия в период от пет години докато е работил в Либия, като служител на „Техноимпекс“. В подобно положения са още 29 негови колеги от цялата страна, за които либийската държава е превеждала пари на „Техноимпекс“, а външнотърговското дружество не е внасяло никакви пари в държавния пенсионен фонд. Ощетеният Георги Чернев води безуспешно дела от 2011 до 2013 г. Оказва се, че документите  за неговата и на неговите колеги работа са унищожени при продажбата на „Техноимпекс“ на „Неохим“ - София. Георги Чернев поиска от Димитър Гечев социална справедливост. Той изрази възмущението си от лицемерието на Корнелия Нинова, по чието време е извършена несправедливостта към него и колегите му. \r\nДимитър Гечев ще отправи питане до министъра на труда и социалната политика Бисер Петков за неплатени осигуровки от „Техноимпекс“ на група от 30 техни служители за периода 10 декември 1991 година до края на 1996 година. В рамките на днешната приемна бяха поставени и важни въпроси касаещи пропуски и несъвършенства в Закона за собствеността и ползването на земеделските земи. \r\nДимитър Гечев се ангажира да внесе предложение за промяна на Закона, което да позволява на собственици с 1 декар да могат да получат нотариален акт и да се разпореждат еднолично със собствеността си. Сега тази граница е 3 декара. Промяната ще насърчи комасацията на земята, обоснова се Гечев. Любен Йорданов от пазарджишкото село Црънча поска от народният представител да се извършат промени в закона, които да забранят преотдаването на вече отдадени под наем земи. „Проблемът засяга хиляди собственици в цялата страна и затова ГЕРБ внесе пакет от предложения за промени в Закона за ползване на земеделските земи, които ще бъдат разгледани на второ четене през месец януари, като вашият случаи е сред тези които ни накараха да внесем предложенията“, коментира пред Любен Йорданов, народният представител Димитър Гечев. Той пое ангажимент за информира за конкретният случай директорът на областната дирекция „Земеделие“ в Пазарджик за да се направи проверка по надлежния ред.", "date": "2017.12.18", "title": "Пазарджик: Депутатът от ГЕРБ Димитър Гечев ще отправи запитване към социалния министър за неплатени осигуровки на 30 служители от фирма „Техноимпекс“"}
{"url": "http://www.focus-news.net/news/2017/12/18/2468567/ombudsmanat-maya-manolova-chrez-referenduma-v-general-toshevo-suverenat-se-proiznese-vsichki-ostanali-institutsii-bi-sledvalo-da-se-saobrazyat-s-negoviya-glas.html", "text": "Числата са достатъчно красноречиви – смазващ резултат в полза на тези, които не искат добив на природен газ в Добруджа. Това заяви в интервю за Агенция „Фокус“ омбудсманът Мая Манолова, която коментира резултатите от провелия се в Генерал Тошево местен референдум, на който близо 97% от гласувалите се обявиха против добива на газ. „Лично аз не съм изненадана. Очакван резултат, защото с моите експерти бяхме на място и разговаряхме с хората, а те са категорично против добиването на газ в Добруджа. Сега изразиха своето мнение и на референдума. Това, което трябва да се случи сега, е институциите да се съобразят с гласа на хората. Гражданите свършиха своята част от работата, на ход са институциите, които не трябва да позволяват това гражданско решение да бъде нарушено“, подчерта общественият защитник. Според Манолова хората не вярват на институциите и на доклада по ОВОС, който по време на нейното посещение в населеното място е бил в процедура обществено обсъждане. „Министерство на екологията, в резултат на нашата среща, настоя за допълнителни становища от всички отговорни институции – Министерство на енергетиката, РЗИ - Добрич, ВиК – Добрич, различни независими експерти, които да отговорят на притесненията на хората. Очакват се тези становища, но според мен чрез местния референдум суверенът се е произнесъл. Всички останали институции би следвало да се съобразят с неговия глас“, аргументира се омбудсманът. \r\nИван ЛАЗАРОВ", "date": "2017.12.18", "title": "Омбудсманът Мая Манолова: Чрез референдума в Генерал Тошево суверенът се произнесе, всички останали институции би следвало да се съобразят с неговия глас"}
{"url": "http://www.focus-news.net/news/2017/12/18/2468568/kolektivniyat-trudov-dogovor-sas-sindikatite-v-mvr-shte-bade-sklyuchen-na-ofitsialna-tseremoniya-v-ministerstvoto-na-19-dekemvri.html", "text": "В заседателната зала на МВР ще се състои официално заседание за сключването на Колективния трудов договор между министъра на вътрешните работи Валентин Радев и представители на синдикалните организации в МВР. Това съобщиха от пресцентъра на МВР. Събитието ще се проведе в 11.15 часа на 19 декември в заседателната зала на МВР. След церемонията ще се проведе и извънредно заседание на Съвета за социално партньорство. На него ще бъде обсъден проектът на единно споразумение между Министерството на вътрешните работи и синдикалните организации по чл. 242 от ЗМВР. На заседанието ще бъде предоставена информация за категориите служители, за които се предвижда процентно увеличение на възнагражденията през 2018 година. Ще бъдат обсъдени и предложения за подобряване безопасността на движението по пътищата в страната.", "date": "2017.12.18", "title": "Колективният трудов договор със синдикатите в МВР ще бъде сключен на официална церемония в министерството на 19 декември"}
{"url": "http://www.focus-news.net/news/2017/12/18/2468569/pazardzhik-obshtinskiyat-detski-kompleks-organizira-blagotvoritelen-kontsert.html", "text": "Общински детски комплекс в Пазарджик организира благотворителен концерт тази вечер, в който ще вземат участие школите по изкуства, съобщиха от комплекса. Детските състави не за първи път се включват в благотворителни инициативи. Тази година се събират средства за извършване на операция на 16-годишната Миролюба Тодорова. \r\nВ концерта участие ще вземат Представителен танцов състав „Детство”, Мажоретен състав „Мистерия”, фолклорна формация „Гласовете на Орфей”, школа по спортни танци и зумба, школа по Класически и модерен балет и школа по пеене. Началото е от 18.30 часа тази вечер в зала „Маестро Георги Атанасов”. Входът е безплатен.\r\nСветлана ЕЛЕНКИНА", "date": "2017.12.18", "title": "Пазарджик: Общинският детски комплекс организира благотворителен концерт"}
{"url": "http://www.focus-news.net/news/2017/12/18/2468570/dobrich-1-011-leva-e-srednata-brutna-rabotna-zaplata-v-obshtinskite-detski-gradini-kam-1-septemvri-2017-g.html", "text": "Средната брутна работна заплата в общинските детски градини на територията на Община град Добрич по данни към 1 септември 2017 г. е 1 011 лева. Това съобщи зам.-кметът на Добрич с ресор „Хуманитарни дейности“ д-р Емилия Баева, предаде кореспондентът на Радио „Фокус” – Варна. Към 1 януари 2017 година средната брутна работна заплата в детските градини в Община град Добрич е била 902 лева. Увеличението е направено на два етапа според постановление на Министерски съвет – от 1 юли тази година с 10% и от 1 септември с още 15%. \r\n„Наистина сме една от малкото Общини, която успя с 25% да увеличи възнагражденията на педагогическия персонал, благодарение на оптимизацията, която направихме“, посочи зам.-кметът. Д-р Баева поясни, че с увеличението работните заплатите на учителите не са уеднаквени, нарастването с 15% е на съответната получавана база в предходния период. По отношение на социалните плащания работното облекло на непедагогическия персонал е изплатено от Общината още през месец май. Заплащането за качество на труда (3,5% от възнагражденията) е изплатено през месец ноември. Предстои този месец със заплатите да бъдат изплатени средства и за представително облекло на учителите. \r\nД-р Баева подчерта, че Общината приключва годината с чувство на задоволство по отношение на оптимизацията в тези учебни заведения, като тя обаче и през 2018 година ще продължи. 2161 са децата към момента в детските градини. Всеки месец Община град Добрич прави класиране по електронен път за запълване на свободни места там, където има, като се дава възможност за преместване на деца при възможност или за постъпване в детска градина при завръщане в града. За момента свободни места има в детските градини на Добрич. \r\nЖулиета НИКОЛОВА", "date": "2017.12.18", "title": "Добрич: 1 011 лева е средната брутна работна заплата в общинските детски градини към 1 септември 2017 г."}
{"url": "http://www.focus-news.net/news/2017/12/18/2468571/ria-novosti-rusiya-shte-pomogne-na-siriya-da-vazstanovi-energiyniya-si-sektor-spored-ruskiya-vitsepremier.html", "text": "В понеделник бе проведена среща между руския вицепремиер Дмитрий Рогозин и сирийския президент Башар Асад, съобщава РИА Новости. По време на проведените в Дамаск разговори, е станало ясно, че Сирия желае да си сътрудничи с руската страна за възстановяването на енергийния си сектор. Това е съобщил на пресконференция малко след срещата руският представител. \r\n„В момента, сирийското правителство желае да работи с Русия, най-вече с Русия, за да възстанови енергийните възможности на страната“, заяви Рогозин , като отбеляза, че според Башар Асад, Дамаск няма намерение да работи с компаниите на държавите, които са „предали“ Сирия.   Цанко Цолов", "date": "2017.12.18", "title": "РИА Новости: Русия ще помогне на Сирия да възстанови енергийния си сектор, според руския вицепремиер"}
{"url": "http://www.focus-news.net/news/2017/12/18/2468572/varna-trima-dushi-sa-postradali-pri-katastrofa-na-patya-kichevo-aksakovo.html", "text": "Трима души са пострадали при катастрофа на пътя Кичево – Аксаково. Това съобщиха за Радио „Фокус” – Варна от пресцентъра на Областната дирекция на МВР – Варна. Пътният инцидент е регистриран около 12.00 часа днес. 20-годишен водач на лек автомобил, движейки се в посока Аксаковска панорама, при завой наляво в посока село Каменар, не пропуска и блъска движещ се в права посока лек автомобил. Вследствие на инцидента в болница са откарани трима души. 72-годишният водач на втория автомобил и неговият 70-годишен спътник нямат сериозни оплаквания. 20-годишният мъж е с по-сериозни оплаквания. Все още се изяснява какво е здравословното състояние и на тримата пострадали.\r\nЗаради катастрофата движението по пътя  Кичево – Аксаково при разклона за с. Долище се осъществява в една лента.\r\nМарияна ВАЛЕНТИНОВА", "date": "2017.12.18", "title": "Варна: Трима души са пострадали при катастрофа на пътя Кичево – Аксаково"}
{"url": "http://www.focus-news.net/news/2017/12/18/2468573/toplofikatsiya-sofiya-prisaedini-nad-1800-novi-potrebiteli-kam-mrezhata-si-prez-2017-g-80-ot-klientite-na-kompaniyata-sa-loyalni.html", "text": "През 2017 г. столичната Топлофикация присъедини към топлопреносната мрежа нови 85 жилищни и офис сгради с 1883 абонати. Потребителско проучване показва, че централизираното топлоснабдяване е предпочетен начин на отоплени, защото е безопасен, чист, енергоефективен, финансово изгоден и  отговаря на изискванията за опазване на околната среда. Това съобщиха от пресцентъра на \"Топлофикация София\". В края на тази година столичната Топлофикация вече има 441 624 клиенти. 80% от тях са лоялни към дружеството и са заплатили задълженията си в срок, което е още едно доказателство за удовлетвореността на потребителите и качеството на предлаганата услуга.\r\nСметките за отопление и топла вода за месец ноември вече са на разположение на столичани на Интернет страницата на дружеството – www.toplo.bg  и в центровете за обслужване на клиенти на „Топлофикация София”. За новия отоплителен сезон  ноември е първият цял месец с отопление, за разлика от октомври, когато общото пускане на парното в столицата започна на 26.10.2016г. По данни на НИМХ към БАН през м. ноември 2017 г., средната температурата е  +5,9 градуса, докато  през същия месец на миналата година средномесечната температура е била +5,2 градуса или с 0.7 градуса по-ниска. През ноември 2016г. столичани са заплатили 459 149 МВтч топлинна енергия при единична цена 64,52 лева за мегаватчас / без ДДС /. За ноември 2017г. на клиентите на дружеството са фактурирани  426 796 МВтч топлинна енергия при единична цена 79.98 лв. за МВтч /без ДДС/. \r\nОт \"Топлофикация София\" припомнят, че изчисленията на месечните сметки за парно се извършват на базата на реалната консумация във всеки отделен имот за предходния отоплителен сезон, отразена в окончателната изравнителна сметка за периода 1.05.2016 - 30.04.2017 г. Всеки клиент може да провери тези данни в индивидуалната си изравнителна сметка, получена от топлинния си счетоводител. Изключение правят  абонатите, които имат месечно отчитане на уредите за дялово разпределение. Напомняме, че прогнозните дялове за следващия отоплителен сезон за всеки имот също се определят от топлинния счетоводител и са отразени в индивидуалната изравнителна сметка. \r\nСлед извършените през 2014 г. промени в Наредбата за топлоснабдяването  индивидуалните сметки на клиентите вече не зависят пряко от потреблението на съседите и обявените нулеви прогнозни дялове. С оглед  облекчаване на потребителите следва да припомним, че  ако  даден имот няма да бъде обитаван поне 3 месеца,  собствениците или ползвателите могат да заявят  във  фирмата - топлинен счетоводител нулева консумация за отопление.  За целта, обаче, са нужни подписите на домоуправителя и още двама съседи, както и снемане на показанията на уредите за дялово разпределение в имота.\r\nКлиентите могат да се ориентират в месечната си сметка като извършат следните изчисления. Общото количество енергия за отопление и сградна инсталация, посочено в изравнителната сметка, се разделя на броя на дните с отопление през миналия изравнителен период  - в София те са 185, тъй като миналия отоплителен сезон,  поради по-ниските температури, започна по-рано и завърши по-късно. Така се получава средното количество топлинна енергия,  изразходвано от клиента за 1 ден. За да се получи месечната сметка, то се умножава съответно по броя на дните с отопление за изминалия месец и по действащата към момента цена – 79.98 лв. за МВтч без ДДС. Сметките за отопление се коригират с коефициент, отразяващ климатичните условия и съответно промяната в характера на потреблението в сградата през съответния месец. В тази връзка ще напомним, че коефициентите за  отделните сгради са различни. В месечните съобщения, които клиентите ще получат до края на декември начинът за изчисляване на сметката е посочен в графичен вид. \r\n„Топлофикация София” ЕАД продължава и през този сезон двете бонусни програми „Търговска отстъпка” и „Разсрочена лоялност”.\r\nПрограма „Търговска отстъпка” дава възможност на всички лоялни клиенти, които нямат просрочени месечни задължения, да получат 3% търговска отстъпка, ако заплатят дължимата сума до 30-то число на  месеца, следващ консумацията. Размерът на търговската отстъпка е посочен в месечното съобщение на всеки абонат.\r\nПрограма “Разсрочена лоялност” е насочена към всички клиенти, които нямат просрочени месечни задължения и избират да плащат за консумирана топлинна енергия на равни месечни вноски – 11 равни вноски и 12-та изравнителна сметка. Онези от тях, които решат да се включат от този отоплителен сезон в програмата, ще получат като бонус 50% отстъпка от размера на първата си месечна вноска. За клиентите,  които са се убедили в удобствата на този вид разплащане и вече години наред издължават сметките си така, компанията е предвидила като бонус при плащане на десет месечни сметки през периода в срок, единадесетата да бъде с 50% отстъпка за абоната. Освен този бонус всички абонати, които заплащат на равни месечни вноски и издължат сметката си до 30-то число на месеца, следващ консумацията, получават и предвиденото в програмата „Търговска отстъпка” 3%-но намаление.", "date": "2017.12.18", "title": "\"Топлофикация София\"  присъедини над 1800 нови потребители към мрежата си през 2017 г., 80%  от клиентите  на компанията  са лоялни"}
{"url": "http://www.focus-news.net/news/2017/12/18/2468574/dobrich-korabat-na-dyado-koleda-akostira-v-kavarna.html", "text": "Децата от Каварна посрещнаха днес Дядо Коледа, който пристигна в града с рибарски кораб. Това съобщиха от пресцентъра на Община Каварна. Както всички знаят вълшебната шейна на Дядо Коледа не лети през деня и затова Добрият старец пристигна на борда на рибарския кораб „Бизоне 1“. Плавателният съд акостира в подножието на символа на Каварна - нос Чиракман. Децата получиха лакомства и се снимаха с дългоочаквания гост. \r\nДядо Коледа ще остане в Народно читалище „Съгласие-1980“ до 21 декември, за да могат всички, които не успяха да го посрещнат днес, да си направят снимка за спомен с него в коледния кът. А децата, които все още не са изпратили своите писма, ще могат да му ги предадат лично.", "date": "2017.12.18", "title": "Добрич: Корабът на Дядо Коледа акостира в Каварна"}
{"url": "http://www.focus-news.net/news/2017/12/18/2468575/vitsepremierat-ekaterina-zaharieva-pozdravi-noviya-si-avstriyski-kolega-d-r-karin-knaysl.html", "text": "Вицепремиерът и министър на външните работи Екатерина Захариева поздрави новия федерален министър за Европа, интеграция и външните работи на Република Австрия - д-р Карин Кнайсл. Това съобщиха от пресцентъра на Министерствоto на външните работи.\r\n,,С Вашия предшественик г-н Себастиян Курц, който положи днес клетва като Федерален канцлер, имахме отлични работни отношения. Уверена съм, че близкото сътрудничество между двете министерства ще продължи’’, подчертава вицепремиерът Екатерина Захариева в телеграмата си. \r\n,,Поемайки Председателството на Съвета на ЕС през 2018 г., България и Австрия ще продължат да работят заедно за постигането на широк консенсус по ключовите теми, за реализирането на общите цели и за успешното развитие на европейския проект’’, добавя Захариева.", "date": "2017.12.18", "title": "Вицепремиерът Екатерина Захариева поздрави новия си австрийски колега д-р Карин Кнайсл"}
{"url": "http://www.focus-news.net/news/2017/12/18/2468576/veliko-tarnovo-koledarcheta-ot-dve-detski-gradini-narichaha-za-zdrave-i-kasmet-v-grada.html", "text": "Коледарчета от две детски градини наричаха за здраве и късмет във Велико Търново. Това съобщиха от пресцентъра на Общината. В Общината гостуваха малчугани от ЦДГ „Ален мак“. Пременени според народните обичаите за Рождество Христово обичаи, децата бяха посрещнати от заместник-кметовете Снежана Данева – Иванова и Ганчо Карабаджаков. По същото време малките коледари от група „Болярче“ в детска градина „Първи юни“ зарадваха колектива на фирма „Колев“. Те гостуваха в автомобилния шоурум на великотърновската компания и показаха, че още от ранна възраст отлично познават българските традиции.\r\nПродължават приказните пътувания с коледния автобус, зад чийто волан е лично Дядо Коледа. Днес Белобрадият старец зарадва децата от детските градини в Дебелец и Килифарево, а на 19 декември и 20 ще бъде при децата от ДГ „Ален мак“ и ДГ „Евгения Кисимова“. От 8 декември досега пасажери в шарената и празнично украсена шейна на колела бяха стотици малки жители на града. Децата пуснаха своите писма с желания в Коледната поща, пяха и рецитираха стихчета на сцената на Коледния базар и бяха зарадвани с вкусни лакомства. Атрактивната инициатива е организирана от Общинската туристическа агенция „Царевград Търнов“ и транспортната компания ЕТ „Надежда – Надежда Христова“, а вкусотиите са осигурени от фирмите „Престиж“ АД, „Лозев“ ЕООД, „Кармела“ ООД, „Екстрапак“ АД.", "date": "2017.12.18", "title": "Велико Търново: Коледарчета от две детски градини наричаха за здраве и късмет в града"}
{"url": "http://www.focus-news.net/news/2017/12/18/2468577/ministar-neno-dimov-podpisa-dogovor-za-izgrazhdane-na-instalatsii-za-otpadatsi-za-obshtinite-gotse-delchev-garmen-i-hadzhidimovo.html", "text": "Министърът на околната среда и водите Нено Димов и кметовете на Гоце Делчев, Гърмен и Хаджидимово подписаха договор за изграждане на две инсталации за преработка на отпадъци. Това съобщиха от пресцентъра на министерството. Съоръженията ще обслужват 53 500 жители от трите общини. По проекта ще се изгради инсталация за предварително третиране на смесени битови отпадъци с капацитет 12 300 тона годишно и компостираща инсталация с капацитет 2100 тона годишно. \r\n„Надявам се да изпълните дейностите в срок, съблюдавайки Закона за обществените поръчки. Разчитайте на нас и на колегите от Управляващия орган на Оперативна програма „Околна среда“ за съдействие и консултации, когато са необходими“, каза министър Димов на церемонията по подписването. \r\nПроектът е в съответствие с общите цели на Приоритетна ос 2 „Отпадъци“ - да се осигури до 2018 г. допълнителен капацитет за рециклиране на отпадъци най-малко 20 000 тона годишно, а до 2023 г. - 105 000 тона годишно. Това ще доведе до намаляване количеството на депонираните битови отпадъци с 12,27 %. \r\nОбщият размер на инвестицията е над 9,1 млн. лв. Безвъзмездната финансова помощ в размер на 6,9 млн. лв. е осигурена от ОП „Околна среда 2014-2020“. Срокът за изпълнение на проекта е 22 месеца.", "date": "2017.12.18", "title": "Министър Нено Димов подписа договор за изграждане на инсталации за отпадъци за общините Гоце Делчев, Гърмен и Хаджидимово"}
{"url": "http://www.focus-news.net/news/2017/12/18/2468578/afp-albanski-opozitsioneri-sa-hvarlili-dimki-v-parlamenta-kato-znak-na-protest-sreshtu-izborite-za-nov-glaven-prokuror.html", "text": "Албански опозиционери са хвърлили няколко димки в сградата на парламента в Тирана, като знак на протест срещу избирането на нов главен прокурор от страна на управляващите, предава AFP. \r\nМалко преди началото на гласуването лидерът  на опозицията е разкритикувал премиерът Еди Рама за желанието му да избере безгласна „кукла“ на поста на главния обвинител на страната. \r\nОпозиционерите се опитаха да прекъснат процедурата, но в крайна сметка Арта Марку встъпи в длъжност като временен главен прокурор.  \r\nСпоред опозицията, това е нарушаване на Конституцията. Междувременно Марку трябва да заема поста в следващите няколко месеца докато не бъде създаден Висш прокурорски съвет.  Цанко Цолов", "date": "2017.12.18", "title": "AFP: Албански опозиционери са хвърлили димки в парламента, като знак на протест срещу изборите за нов главен прокурор"}
{"url": "http://www.focus-news.net/news/2017/12/18/2468579/afp-bashar-asad-nareche-podkrepyanite-ot-sasht-kyurdski-sili-predateli.html", "text": "Сирийският президент Башар Асад определи подкрепяните от САЩ кюрдски военни формирования като „предатели”, предава AFP. \r\nПо думите на Асад, „когато говорим за тези, които са известни като „кюрди“, трябва да имаме предвид, че те са не само кюрди. Всички тези, които работят за чужда държава и най-вече тези под американско командване…  са предатели“. \r\nПодкрепяните от САЩ Сирийски демократични сили, съставени главно от кюрди, изиграха важна роля във войната срещу „Ислямска държава“, припомня агенцията.  Цанко Цолов", "date": "2017.12.18", "title": "AFP: Башар Асад нарече подкрепяните от САЩ кюрдски сили „предатели“"}
{"url": "http://www.focus-news.net/news/2017/12/18/2468580/blagoevgrad-kmetat-d-r-atanas-kambitov-opredeli-slavka-dzharkova-za-vremenno-izpalnyavasht-dlazhnostta-direktor-na-dg-vechernitsa.html", "text": "Кметът на Благоевград д-р Атанас Камбитов определи със своя заповед Славка Джаркова за временно изпълняващ длъжността директор на ДГ №8 ,,Вечерница“. Това съобщиха от пресцентъра на Община Благоевград. Тя ще заема ръководната длъжност до провеждане на конкурс. \r\nСлавка Джаркова има богат опит в сферата на предучилищното образование. Тя е учител с над 30-годишен стаж. Славка Джаркова е един от първите главни учители в Благоевград. До момента е работила като главен учител в ДГ №2 ,,Св. Богородица“ и методически е подпомагала младите учители.\r\nДГ №8 се намира в централна градска част на улица „Григор Пърличев“ №15. Добрите материални и педагогически условия, правят ДГ №8 едно от най-привлекателните детски заведения в града, предпочитано не само от жителите на квартала, но и на други градски райони.", "date": "2017.12.18", "title": "Благоевград: Кметът д-р Атанас Камбитов определи Славка Джаркова за временно изпълняващ длъжността директор на ДГ ,,Вечерница“"}
{"url": "http://www.focus-news.net/news/2017/12/18/2468581/shumen-vazstanoveno-e-dvizhenieto-v-dvete-posoki-pri-km-347-po-avtomagistrala-hemus.html", "text": "Възстановено е движението в двете посоки при км 347 по автомагистрала \"Хемус\". Това съобщиха от пресцентъра на Агенция \"Пътна инфраструктура\".", "date": "2017.12.18", "title": "Шумен: Възстановено е движението в двете посоки при км 347 по автомагистрала \"Хемус\""}
{"url": "http://www.focus-news.net/news/2017/12/18/2468582/kyustendil-v-ramkite-na-mesets-rzi-e-izdala-dve-predpisaniya-za-podobryavane-kachestvoto-na-piteynata-voda.html", "text": "В рамките на месец Регионалната здравна инспекция е издала две предписания за подобряване качеството на питейната вода. Това съобщиха за Радио „Фокус” – Кюстендил от Дирекция „Обществено здраве” към Регионална здравна инспекция – Кюстендил. През изминалия месец са взети общо 30 проби от абонати на централно водоснабдяване, 3 от пробите не са отговаряли на Наредба № 9 за качеството на водата, предназначена за питейно-битови цели. В тази връзка са издадени предписания за предприемане на мерки за възстановяване на качеството на водата в населеното място, където в изследваната проба е установено отклонение от нормативно допустимите стойности за съответните показатели. След извършен анализ на взети повторни проби вода от пунктовете е установено, че водата съответства по изследваните показатели, с което е констатирано, че издадените предписания до ВиК операторите за възстановяване качеството на  водата за питейно-битови цели, са изпълнени в указания срок.\r\nВенцеслав ИЛЧЕВ", "date": "2017.12.18", "title": "Кюстендил: В рамките на месец РЗИ е издала две предписания за подобряване качеството на питейната вода"}
{"url": "http://www.focus-news.net/news/2017/12/18/2468583/blagoevgrad-snyag-vali-v-grada-patnite-nastilki-sa-mokri-i-hlazgavi.html", "text": "Сняг вали в Благоевград, все още няма образувала се снежна покривка, предаде репортер на Радио „Фокус” – Пирин. Пътните настилки са частично мокри и хлъзгави. \r\nВалежи от сняг има и на други места с областта. Пътищата навсякъде в региона са почистени и опесъчени.\r\nЛивия НИНОВА", "date": "2017.12.18", "title": "Благоевград: Сняг вали в града – пътните настилки са мокри и хлъзгави"}
{"url": "http://www.focus-news.net/news/2017/12/18/2468584/varna-shofyorite-da-se-dvizhat-s-povisheno-vnimanie-i-saobrazena-skorost-po-pat-208-dalgopol-komunari-poradi-izteglyaneto-na-avariral-tsimentovoz.html", "text": "Шофьорите да се движат с повишено внимание и съобразена скорост по път III-208 Дългопол – Комунари поради изтеглянето на аварирал циментовоз. Това съобщиха от пресцентъра на Агенция \"Пътна инфраструктура\".", "date": "2017.12.18", "title": "Варна: Шофьорите да се движат с повишено внимание и съобразена скорост по път III-208 Дългопол – Комунари поради изтеглянето на аварирал циментовоз"}
{"url": "http://www.focus-news.net/news/2017/12/18/2468585/balgariya-poluchi-dopalnitelno-41-mln-evro-po-mezhdunaroden-fond-kozloduy.html", "text": "България получи допълнително 41 млн. евро по линия на Международен фонд „Козлодуй“. Решението за това бе одобрено от Асамблеята на донорите на фонда, които заседаваха днес в Лондон, съобщиха от пресцентъра на Министерство на енергетиката.\r\nС 27 млн. евро се увеличават средствата за управление на отпадъци от извеждането от експлоатация, които се отпускат в т.нар. ядрен прозорец. Срокът за разплащания в този сектор се удължава до 2022 година, решиха донорите на фонда. Те одобриха и отпускането на \r\nдопълнителни средства в размер на 24 млн. евро за издръжка на проектите в ядрения сектор, като срокът за разплащане за тях се удължава до края на 2020 г. \r\nВ резултат на икономии по проектите от първи и втори етап на извеждането от експлоатация на блокове 1-4 на АЕЦ „Козлодуй“, сумата за тях е намалена с 10 млн. евро. Срокът за разплащания и в този сектор е удължен до 2022 г.\r\nВ т.нар. неядрен прозорец донорите на фонда одобриха промени по програма ДЕЗИРЕ, с която се подпомага битовата газификация. Занапред безвъзмездната помощ по програмата ще бъде до 30% от допустимите разходи, а цената за присъединяване ще се включва изцяло като допустим разход по проектите. До момента по програмата се покриваха до 20% от допустимите разходи, без цената за присъединяване. Българската страна поиска и удължаване на срока за действие на програма ДЕЗИРЕ до края на 2020 г., когато е крайната дата за изпълнение на проекти в неядрения прозорец на фонда. След официалното одобрениe на промените от страна на донорите на МФК, през първото тримесечие на 2018 г. предстои да бъде подписано ново споразумение за безвъзмездна помощ.\r\nМеждународен фонд „Козлодуй“ е създаден с рамково споразумение между ЕБВР и Република България през 2001 г. Целта на фонда е подкрепа за дейностите по извеждане от експлоатация и намаляване на негативните последици от предсрочното затваряне на блокове 1-4 на АЕЦ „Козлодуй“. По линия на фонда се финансират проекти в ядрен и неядрен прозорец. Администратор на средствата е ЕБВР, а усвояването им от българска страна се осъществява от Министерството на енергетиката и ДП „Радиоактивни отпадъци“.", "date": "2017.12.18", "title": "България получи допълнително 41 млн. евро по Международен фонд „Козлодуй“"}
{"url": "http://www.focus-news.net/news/2017/12/18/2468586/inzh-rositsa-plachkova-zam-kmet-na-kyustendil-obshtinata-ima-nay-golyama-vnoska-v-asotsiatsiyata-po-vik.html", "text": "Община Кюстендил има най-голяма вноска в асоциацията по ВиК. Това каза пред Радио „Фокус” – Кюстендил инж. Росица Плачкова, зам.-кмет на Община Кюстендил. По думите й към момента е обсъдена и приета вноската в бюджета на асоциацията за 2018 година от страна на държавата. „В началото на следващата година ще бъде утвърден и окончателният бюджет. В него Община Кюстендил има над 46% участие”, каза Росица Плачкова. \r\nПо думите й до момента не е обсъждан вариант за увеличаване цената на водата за региона. „Ако има такова предложение, то трябва да бъде изключително добре мотивирано. Трябва да се разгледа от всички общини, ако видим причини за това, то трябва да се гласува във ВиК асоциацията. Към момента такъв въпрос не е поставян”, каза инж. Росица Плачкова.\r\nВенцеслав ИЛЧЕВ", "date": "2017.12.18", "title": "Инж. Росица Плачкова, зам.-кмет на Кюстендил: Общината има най-голяма вноска в асоциацията по ВиК"}
{"url": "http://www.focus-news.net/news/2017/12/18/2468587/ombudsmanat-maya-manolova-podgotvila-sam-predlozheniya-za-zakonodatelni-promeni-koito-da-napravyat-nevazmozhno-prouchvaneto-i-dobiva-na-neft-gaz-i-minni-otpadatsi-v-plodorodni-zemi.html", "text": "Както поех ангажимент, аз съм подготвила предложения за законодателни промени, които да направят невъзможно започването на проучване и добив на нефт, газ и минни отпадъци във високопродуктивни и плодородни земи. Това заяви в интервю за Агенция „Фокус“ омбудсманът Мая Манолова, която коментира резултатите от провелия се в Генерал Тошево местен референдум, на който близо 97% от гласувалите се обявиха против добива на газ. „Изчаквахме резултатите от референдума, за да не се окаже влияние върху него, когато пристъпим към обсъждането на тези предложения“, поясни общественият защитник. Във връзка с провеждането на местни референдуми по обществено значими теми, Манолова коментира: „Това е пътят, по който може да бъде чут гласът на хората. Друг е проблемът, че законът, особено в частта му за местните референдуми, е достатъчно несъвършен. Имам предвид огромното усилие, което се изисква за започване на местен референдум – огромният брой подписи за иницииране на такъв. Имам предвид и изискването за неговата валидност. Би следвало законодателят да обмисли законодателни промени за опростяване на тази процедура, така че да стане по-достъпна за гражданите при произнасянето им по важни за тях въпроси“. „Но дори и при сега действащия закон, въпреки високите прагове, виждаме, че хората са достатъчно категорични, когато трябва да защитят природата, плодородната земя и зелената среда, в която живеят“, допълни Мая Манолова. Според нея хората си имат достатъчно ангажименти, но когато става дума за важни теми, те проявяват активност. „Аз и днес разговарях с хора от Генерал Тошево, които казаха, че са готови да защитават земята на Добруджа докрай. Готови са да свършат и това, за което институциите се колебаят. Аз съм напълно съгласна с тях – плодородните почви, водата са не по-малко ценен ресурс от природния газ и би следвало да бъдат защитени“, обясни омбудсманът Мая Манолова.\r\nИван ЛАЗАРОВ", "date": "2017.12.18", "title": "Омбудсманът Мая Манолова: Подготвила съм предложения за законодателни промени, които да направят невъзможно проучването и добива на нефт, газ и минни отпадъци в плодородни земи"}
{"url": "http://www.focus-news.net/news/2017/12/18/2468588/mvr-glaven-komisar-mladen-marinov-uchastva-v-chetiristranna-sreshta-na-rakovoditelite-na-politseyskite-strukturi.html", "text": "Българска делегация, водена от главния секретар на МВР главен комисар Младен Маринов, участва в Първата четиристранна среща на ръководителите на полицейските структури на Гърция, Албания, България и Македония. Това съобщиха от пресцентъра на МВР. Срещата на полицейските ръководители се провежда в Солун. В българската делегация са включени директорите на ГДБОП и ГДГП главен комисар Ивайло Спиридонов и главен комисар Светлан Кичиков, както и директорът на Дирекция „Международно оперативно сътрудничество\" старши комисар Валентин Костов. \r\nВ рамките на формата бе договорено определянето на точки за контакт на централно и регионално ниво за директен обмен на информация по отделните линии. Участниците се обединиха върху идеята за организиране на срещи на регионалните директори от съпределните гранични райони, както и на срещи на експертно ниво по конкретни дейности. Те отчетоха необходимостта от  съвместни обучения на служителите на първа линия. Бе отбелязана и възможността за прецизиране на включването на Македония и Албания в работата на контактния център на Промахон. \r\nВодени от общото становище срещите от сегашния формат да станат редовни, участниците договориха следващата четиристранна среща да се проведе през първата половина на 2018 г. в Скопие. Те пожелаха успех на България в предстоящото й председателство на Съвета на ЕС.", "date": "2017.12.18", "title": "МВР: Главен комисар Младен Маринов участва в Четиристранна среща на ръководителите на полицейските структури"}
{"url": "http://www.focus-news.net/news/2017/12/18/2468589/pernik-kmetat-vyara-tserovska-podpisa-rachno-izraboteni-ot-detsa-pozdravitelni-kartichki-po-sluchay-koleda-i-nova-godina.html", "text": "Кметът Вяра Церовска и тази година честити Коледа и Нова година с картички, изработени от сръчните ръце на децата на Перник. Това съобщиха от пресцентъра на Общината. Поздравителните картички са 200 на брой и са лично подписани от кмета с пожелание за здраве и късмет. \"Нека новата година да е весела, красива, спорна и миролюбива! Пълна с хубави дела и весели деца!\", пожелава кметът Вяра Церовска.", "date": "2017.12.18", "title": "Перник: Кметът Вяра Церовска подписа ръчно изработени от деца поздравителни картички по случай Коледа и Нова година"}
{"url": "http://www.focus-news.net/news/2017/12/18/2468590/albanian-daily-news-liderat-na-opozitsiyata-predupredi-za-opasnost-ot-bunt-zaradi-izbor-na-vremenniya-ministar-na-pravosadieto.html", "text": "Лидерът на албанската опозиция Лулзим Баша обяви, че опозицинните партия няма да приемат избора на временния главен прокурор Арта Марку, предава Albanian Daily News. По време на обръщение пред протестиращи на площада пред Парламента, Баша се обърна към управляващите с думите: „Нека информираме премиерът Еди Рама и неговите съветници, че албанският народ няма да приеме или толерира това конституционно нарушение“, отбеляза опозиционният лидер, имайки предвид встъпването в длъжност на Марку. \r\nБаша добави още, че „това е началото на народен бунт в защита на независимото правосъдие. Нека никой не си мисли, че ние ще стоим мълчаливо и приемаме този конституционен преврат“. \r\nСпоред него избирането на временния главен прокурор не е конституционно и служи единствено за защита на „корумпираните управляващи“.  Цанко Цолов", "date": "2017.12.18", "title": "Albanian Daily News: Лидерът на опозицията предупреди за опасност от бунт заради избор на временния министър на правосъдието"}
{"url": "http://www.focus-news.net/news/2017/12/18/2468591/dobrich-blagotvoritelen-koleden-bazar-beshe-otkrit-v-kavarna.html", "text": "Кметът на Каварна Нина Ставрева откри днес традиционния благотворителен коледен базар. Това съобщиха от пресцентъра на Община Каварна.\r\nВ него се включиха каварненски училища, представители на Народно читалище „Съгласие-1980“  и пенсионерски клубове от община Каварна. В базара от днес до 21 декември могат да бъдат видени ръчно изработени коледни украси, сурвакници, сладкиши, плетива.\r\nПрисъстващите на откриването гости опитаха от приготвеното на място греяно вино по специална каварненска рецепта.\r\nПо-рано днес служителите в Община Каварна бяха поздравени от малките коледари от подготвителните групи на Детска градина „Здравец“ – град Каварна. Г-жа Ставрева почерпи специалните гости с питка и меденки. Децата изпълниха традиционните коледарски песни и пресъздадоха този древен и запазен във времето български обичай.", "date": "2017.12.18", "title": "Добрич: Благотворителен коледен базар беше открит в Каварна"}
{"url": "http://www.focus-news.net/news/2017/12/18/2468592/zornitsa-kancheva-obshtina-veliko-tarnovo-vse-po-chesto-zhitelite-na-grada-podavat-signali-za-zamarseni-teritorii-na-razlichni-mesta.html", "text": "Все по-често граждани на Велико Търново подават в Общината сигнали за замърсени територии на различни места. По закон местната администрация може да съдейства с почистване само ако теренът е общински. Това каза за Радио „Фокус” – Велико Търново началникът на Отдел „Околна среда” Зорница Кънчева. По думите й другият начин, по който се оказва помощ, е търсенето на собствениците на дадените имоти. След това се издава предписание, но то не включва парична санкция. \r\n„Моят апел е гражданите да се обръщат към нас не когато вече видят, че нещо вече е много замърсено. Да, нека го правят и тогава, всички сигнали се обработват и са от полза, но все пак да сигнализират и кой го  извършил, защото това е основното, за да спрем следващи подобни деяния. Разбирам, че никой не иска да влоши междусъседските си отношения, но така единствено можем да спрем последващи замърсявания“, обясни Зорница Кънчева. Тя допълни, че сигналите не са рядкост, но почти никога не е посочен извършител. Санкции се налагат единствено за замърсителите на общински терени.\r\nЛуиза ТРАНЧЕВА", "date": "2017.12.18", "title": "Зорница Кънчева, Община Велико Търново: Все по-често жителите на града подават сигнали за замърсени територии на различни места"}
{"url": "http://www.focus-news.net/news/2017/12/18/2468593/sofiya-s-opasnost-za-zhivota-e-43-godishniyat-mazh-koyto-beshe-prostrelyan-na-ul-dunav.html", "text": "С опасност за живота е 43-годишният мъж, който беше прострелян в района на ул. \"Дунав\". Това съобщиха от пресцентъра на ВМА. Мъжът беше приет във ВМА тази сутрин с огнестрелно нараняване. Пациентът е в тежко критично състояние и с реална опасност за живота. Има поражения в десния бял дроб и големите кръвоносни съдове в областта. Пациентът все още е в хеморагичен шок, въпреки прелетите 16 сака кръв и още толкова плазма.", "date": "2017.12.18", "title": "София: С опасност за живота е 43-годишният мъж, който беше прострелян на ул. \"Дунав\""}
{"url": "http://www.focus-news.net/news/2017/12/18/2468594/sofiya-2-530-sa-sabranite-avtomobilni-gumi-sled-dvata-uikenda-ot-aktsiyata-na-stolichniya-inspektorat.html", "text": "410 са предадените от граждани стари гуми от домакинствата в район \"Младост\" през този уикенд. Това съобщиха от пресцентъра на Столична община. Акцията стартира на 9 и 10 декември в район \"Овча купел\" и там събраната бройка достигна 2 120. Всичките 2 530 гуми от двата уикенда са извозени за последващо оползотворяване. \r\nАкцията на Столичния инспекторат за събиране на ненужни автомобилни гуми от домакинствата ще продължи и на 12 и 13 януари 2018 г. в районите \"Люлин\" и \"Връбница\".", "date": "2017.12.18", "title": "София: 2 530 са събраните автомобилни гуми след двата уикенда от акцията на Столичния инспекторат"}
{"url": "http://www.focus-news.net/news/2017/12/18/2468595/krasimir-georgiev-zam-kmet-na-dupnitsa-v-nachaloto-na-2018-g-tryabva-da-bade-izbrana-firma-za-opolzotvoryavane-i-deponirane-na-bitovite-otpadatsi-v-obshtinata.html", "text": "В началото на следващата година трябва да бъде избрана фирма за дейностите по оползотворяване и депониране на битовите отпадъци за територията на Община Дупница. Това каза пред Радио „Фокус” – Кюстендил зам.-кметът на Община Дупница Красимир Георгиев. По думите му вече е в ход обществена поръчка за избор на фирма, която да поеме отпадъка в община Дупница, да извършва предварително третиране, а остатъкът да бъде депониран. Обществената поръчка приключва на 29 декември, тогава ще бъдат отворени ценовите и техническите оферти. „Надявам се, че в началото на месец януари да имаме избран изпълнител, който ще реши проблема с отпадъците”, каза Красимир Георгиев. По думите му по всяка вероятност Община Дупница ще се възползва за кратко от опцията, която предстои да бъде приета от Министерски съвет за възможност проблемните общини да разпределят отпадъците си по лицензирани депа. „Най-вероятно ще се възползваме от нея не повече от месец, а ако има обжалване на процедурата и за срока на обжалване”, каза Красимир Георгиев.\r\nВенцеслав ИЛЧЕВ", "date": "2017.12.18", "title": "Красимир Георгиев, зам.-кмет на Дупница: В началото на 2018 г. трябва да бъде избрана фирма за оползотворяване и депониране на битовите отпадъци в общината"}
{"url": "http://www.focus-news.net/news/2017/12/18/2468596/varna-dvama-mazhe-sa-s-opasnost-za-zhivota-sled-katatsrofata-mezhdu-dva-leki-avtomobila-na-patya-kichevo-suvorovo.html", "text": "Двама мъже са с опасност за живота след сблъсъка между два леки автомобила на пътя Кичево – Суворово. Това съобщиха от пресцентъра на Областната дирекция на МВР – Варна. Пътният инцидент е възникнал около 12.00 часа днес на пътя Кичево – Суворово. 20-годишният водач предприема маневра за завой наляво в посока село Каменар, не пропуска и блъска друг лек автомобил, движещ се в права посока към село Кичево.\r\nСлед сблъсъка в болнично заведение са отведени трима души: водачът на първия автомобил, 72-годишният водач на втория автомобил и неговият спътник, който е на 70 години. След обстойни прегледи е установено, че двамата водачи са получили вътрешни наранявания и кръвоизливи, като и двамата са настанени за оперативно лечение в МБАЛ „Св. Анна”, с опасност за живота. 70-годишният мъж е получил контузни наранявания.\r\nПо случая има образувано досъдебно производство.", "date": "2017.12.18", "title": "Варна: Двама мъже са с опасност за живота след кататсрофата между два леки автомобила на пътя Кичево – Суворово"}
{"url": "http://www.focus-news.net/news/2017/12/18/2468597/pg-na-gerb-dari-10-000-leva-na-blagotvoritelnata-initsiativa-balgarskata-koleda.html", "text": "Парламентарната група на ГЕРБ дари 10 000 лева на благотворителната инициатива „Българската Коледа“. Това съобщиха от пресцентъра на ПП ГЕРБ. Средствата са събрани от всички народни представители от партията. С този жест депутатите от ГЕРБ традиционно изразяват своята съпричастност с всички дечица в страната, които се нуждаят от подкрепа за лечение или рехабилитация. Петнадесетото издание на благотворителната инициатива „Българската Коледа“ е посветено на спасения детски живот и насочва своите усилия за подпомагане на грижите за продължително лечение и активна рехабилитация.\r\nПП ГЕРБ и Парламентарната група на партията непрекъснато оказват подкрепа чрез дарения на хора, които се нуждаят от лечение в страната или чужбина. Традиционно ГЕРБ прави финансови дарения и за строителство или ремонт на различни храмове в цялата страна.", "date": "2017.12.18", "title": "ПГ на ГЕРБ дари 10 000 лева на благотворителната инициатива „Българската Коледа“"}
{"url": "http://www.focus-news.net/news/2017/12/18/2468598/smolyan-snyag-vali-v-grada-i-vav-visokite-chasti-na-oblastta.html", "text": "Сняг вали в Смолян, пътните настилки в града са мокри, предаде репортер на Радио „Фокус“ – Смолян. Сняг вали и във високите части и проходите в областта. От Областно пътно управление – Смолян съобщиха, че все още няма въведени ограничения за движение по републиканските направления и проходите в областта. Пътните настилки засега са мокри, а по най-високите части са леко заснежени на места.\r\nНели ГЕРГЬОВСКА", "date": "2017.12.18", "title": "Смолян: Сняг вали в града и във високите части на областта"}
{"url": "http://www.focus-news.net/news/2017/12/18/2468599/yambol-okrazhnata-prokuratura-predade-na-sad-mazh-obvinen-v-izvarshvane-na-grabezh-pridruzhen-s-ubiystvo-na-vazrastna-zhena-v-selo-ustrem.html", "text": "Окръжна прокуратура – Ямбол предаде на съд Мишо В. (на 46 г., от гр. Елхово). Това съобщиха от пресцентъра на Окръжна прокуратура - Ямбол. Мъжът е подсъдим за това, че в периода от 18.00 часа на 7 ноември 2016 г. до 14.00 часа на 08 ноември 2016 г. в село Устрем, община Тополовград, област Хасково, в частен дом, намиращ се на ул. „Трети март“ №21 е отнел чужди движими вещи – пари 3000 лева от владението на 87-годишна жена, с намерение противозаконно да ги присвои, като е употребил за това сила, изразяваща се в силно притискане в областта на шията с ръце и крак, довело до счупване на щитовидния хрущял и рогчетата на подезичната кост и причинило механична асфиксия, нанасяне на множество, наслагващи се удари с юмруци със значителна сила в областта на лицето, причинили разрушаване на костния скелет на лицевия череп и масивни хематоми в меките тъкани на лицето и кръвоизливи в разрушените синуси на въздухоносната система, притискане и удари в областта на гръдната кост с ръце и крак, причинило счупване на гръдната кост и кръвонасядане на сърдечната торбичка и деянието е придружено с убийството на пострадалата.\r\nПрестъплението, за което Мишо В. е подсъдим, е извършено след като той е влязъл в къщата на пострадалата, като прескочил оградата и разбил прозореца. В постройката открил горепосочената сума и упражнил сила спрямо пострадалата.\r\nЗа това тежко умишлено престъпление, законодателят е предвидил наказание „лишаване от свобода“ от 15 г. до 20 г., доживотен затвор или доживотен затвор без право на замяна.\r\nОкръжен съд – Ямбол е нарочил заседанието си за 19 декември 2017 г.", "date": "2017.12.18", "title": "Ямбол: Окръжната прокуратура предаде на съд мъж, обвинен в извършване на грабеж, придружен с убийство на възрастна жена в село Устрем"}
{"url": "http://www.focus-news.net/news/2017/12/18/2468600/detskoto-otkrivane-na-parvoto-balgarsko-predsedatelstvo-na-saveta-na-es-megadojo-sofia-10-shte-se-sastoi-v-ndk-na-6-yanuari-2018-g.html", "text": "Детско откриване на първото Българско председателство на Съвета на ЕС MegaDojo Sofia 1.0 ще предшества официалното. Това съобщиха от пресцентъра на Министерство за Българското председателство на Съвета на ЕС 2018. Mega Dojo Sofia 1.0 (Мега Доджо София 1.0) ще събере над 300 деца от цялата страна в Националния дворец на културата на 6 януари 2018 г. Това съобщи министърът за Българското председателство на Съвета на ЕС 2018 Лиляна Павлова по време на обиколка с журналисти в НДК днес. \r\n„С удоволствие приехме предложението на CoderDojo Bulgaria и Дигитална Национална Коалиция да направим заедно това детско откриване и то да сложи знака на Българското председателство. На практика то представя най-добре основните ни приоритети, заложени в програмата на правителството – инвестицията в образованието и в младите хора, и изграждането на дигитални умения, креативност и предприемачески дух от най-ранна възраст“, обясни министър Лиляна Павлова.\r\nMegaDojo Sofia 1.0 ще събере деца със и без опит в програмирането. Детското откриване ще се проведе в три от официалните зали на председателството, броени дни преди официалното откриване и първите срещи на най-високо ниво. Така децата ще имат възможност да усетят буквално атмосферата на събитието, но и  ще се забавляват да опознават Европа с помощта на науката и високите технологии.Организатори на събитието са CoderDojoBulgaria и Дигитална Национална Коалиция, подкрепени от Microsoft Bulgaria. За да поднесе приветствие към децата в София ще пристигне еврокомисарят по цифрови технологии и общество Мария Габриел.\r\nВсичко за събитието може да научите на специално създадения от организаторите интернет портал - https://www.megadojo.org/megadojobg.", "date": "2017.12.18", "title": "Детското откриване на първото Българско председателство на Съвета на ЕС MegaDojo Sofia 1.0 ще се състои в НДК на 6 януари 2018 г."}
{"url": "http://www.focus-news.net/news/2017/12/18/2468601/abc-news-okolo-tri-hilyadi-dushi-protestirat-v-albaniya-sreshtu-izbora-na-vremenen-glaven-prokuror.html", "text": "Около три хиляди души протестират в Албания срещу избора на временен главен прокурор, съобщава американският телевизионен канал ABC news. Демонстрантите държат знамена на Европейския съюз и САЩ и скандират противоправителствени слогани.  \r\nСтигнало се е до сблъсъци между полиция и протестиращи, като демонстрантите са успели да пробият за кратко кордона около парламента. Местни медии съобщават за няколко ранени.\r\nПо-рано стана ясно, че представители на опозицията са успели да хвърлят няколко димки в сградата на Парламента, но изборът на временен главен прокурор се е състоял въпреки това. \r\nАрта Марку бе избрана на поста с 69 гласа от управляващата Социалистическа партия, двама против и двама въздаржали се. Опозицията бойкотира вота, определяйки го като противоконституционен. Агенция \"Фокус\" припомня:\r\nСъздаването на длъжността на главен прокурор, който да проведе съдебна реформа, е едно от изисванията поставени пред Албания за членство в ЕС. Според опозицията обаче управляващото мнозинство е твърде корумпирано да избере човек за такъв пост и трябва да бъде създаден специална комисия, която да избере главен прокурор.   Цанко Цолов", "date": "2017.12.18", "title": "ABC news: Около три хиляди души протестират в Албания срещу избора на временен главен прокурор"}
{"url": "http://www.focus-news.net/news/2017/12/18/2468602/kmetat-yordanka-fandakova-prez-2018-godina-za-parvi-pat-sredstvata-za-remonti-na-golemi-bulevardi-sa-izravneni-s-tezi-za-kvartalni-ulitsi.html", "text": "През 2018 година за първи път изравняваме средствата за реконструкция и ремонти на големи булеварди с тези за квартални улици. Това каза кметът на София Йорданка Фандъкова на семинар на тема „Проект за бюджет на Столична община за 2018 година“, предаде репортер на Агенция „Фокус“. „Вече можем да си позволим това, като една част от средствата са предвидени и за ремонт на ключови трамвайни трасета“, посочи тя. „Образователната инфраструктура продължава да бъде важен приоритет за нас. Инвестициите в строителство на училища и детски градини ще продължат“, обясни кметът. „Инвестициите, които правим за по-добра градска среда и инфраструктура са ключови за интереса на инвеститорите към града. София привлича над 50% от инвестициите в страната“, заяви Йорданка Фандъкова. \r\nБиляна ИВАНОВА", "date": "2017.12.18", "title": "Кметът Йорданка Фандъкова: През 2018 година за първи път средствата за  ремонти на големи булеварди са изравнени с тези за квартални улици"}
{"url": "http://www.focus-news.net/news/2017/12/18/2468603/inzh-rositsa-plachkova-zam-kmet-na-kyustendil-raboti-se-po-vaprosa-kasaesht-deponiraneto-na-bitovite-otpadatsi-v-obshtinata.html", "text": "Работи се по въпроса, касаещ депонирането на битовите отпадъци от Община Кюстендил. Това каза пред Радио „Фокус” – Кюстендил инж. Росица Плачкова, зам.-кмет на Община Кюстендил. По думите й работата върви не само от страна на Община Кюстендил, но и от страна на държавата. „Очаква се издаването на няколко министерски постановления в тази връзка”, каза инж. Росица Плачкова. На предходното си заседание Общински съвет – Кюстендил одобри започването на процедура за обществена поръчка, чрез която Общините Кюстендил, Невестино и Трекляно да изберат фирма за третиране и депониране на битовите отпадъци. Очаква се решение и от страна на държавата, касаещо депонирането на битовите отпадъци в лицензирано депо. Община Кюстендил е част от Регионално сдружение „Рила еко”, което работи по изграждане на център за неопасни битови отпадъци в землището на село Джерман, Община Дупница.\r\nВенцеслав ИЛЧЕВ", "date": "2017.12.18", "title": "Инж. Росица Плачкова, зам.-кмет на Кюстендил: Работи се по въпроса, касаещ депонирането на битовите отпадъци в общината"}
{"url": "http://www.focus-news.net/news/2017/12/18/2468604/smolyan-koleden-kontsert-s-uchastieto-na-zlatko-kafedzhiev-i-orkestar-slavyani-shte-se-provede-v-grada-na-21-dekemvri.html", "text": "Община Смолян кани жителите и гостите на града да посетят коледния концерт на Златко Кафеджиев и оркестър „Славяни”, на който ще чуят популярна народна музика, обичана от поколения българи. Това съобщиха от пресцентъра на Община Смолян. Събитието ще се проведе на 21 декември от 18.00 часа в зала 1 на РДТ „Николай Хайтов”. Входът е свободен.\r\nКонцертът е част от Програмата за коледните и новогодишните празници, които организира  традиционно Община Смолян.", "date": "2017.12.18", "title": "Смолян: Коледен концерт с участието на Златко Кафеджиев и оркестър „Славяни” ще се проведе в града на 21 декември"}
{"url": "http://www.focus-news.net/news/2017/12/18/2468605/bashar-asad-siriya-privetstva-rolyata-na-oon-v-badeshti-izbori-no-ako-tya-otchita-volyata-na-naroda.html", "text": "Участието на ООН в бъдещи избори в Сирия трябва да „съответства напълно с изискванията на Устава на международната организация и да се базира на уважение към волята на сирийския народ“. Това заяви в понеделник президентът на Сирия Башар Асад по време на разговора  си с група журналисти след края на преговорите с руска правителствена делегация, оглавена от вицепремиера на Русия Дмитрий Рогозин, в Дамаск, предава ТАСС, като се позовава на публикация в сирийска правителствена агенция.\r\n„Ние приветстваме ролята на ООН (в изборите) при условие, че няма да бъде нарушаван суверенитетът на Сирия“, заяви Асад.\r\nОсвен това, той коментира и съществуващите различия между преговорите в Женева и подготвяния „съвместно с руските приятели“ Конгрес за национален диалог в Сочи. „Всичко зависи от състава на участниците. В Женева ние водим преговори с фигури, които не изразяват интересите на сирийския народ, нито даже собственото си мнение“, обясни той. „При подготовката на форума в Сочи ние ясно определихме темите на диалога – новата конституция и бъдещите избори“.\r\nПревод и редакция:", "date": "2017.12.18", "title": "Башар Асад: Сирия приветства ролята на ООН в бъдещи избори, но ако тя отчита волята на народа"}
{"url": "http://www.focus-news.net/news/2017/12/18/2468606/krasimir-georgiev-zam-kmet-na-dupnitsa-ne-se-predvizhda-uvelichavane-tsenata-na-piteynata-voda-v-obshtinata.html", "text": "Не се предвижда увеличаване цената на питейната вода в община Дупница. Това каза пред Радио „Фокус” – Кюстендил Красимир Георгиев, зам.-кмет на Община Дупница. По думите му Общината очаква реалното членство в създадената ВиК асоциация, но към момента водното дружество е общинско. „На този етап няма планове за увеличаване цената на водата в Дупница. Ясно е, че в следващите години това ще се случи, но не и сега. Фактът е този, че системата е недофинансирана и едва ли ще може да се намери сериозен паричен ресурс, ако цената на водата не претърпи някаква корекция”, обясни Красимир Георгиев. По думите му Община Дупница е направила всички стъпки за членство в структурираната ВиК асоциация.\r\nВенцеслав ИЛЧЕВ", "date": "2017.12.18", "title": "Красимир Георгиев, зам.-кмет на Дупница: Не се предвижда увеличаване цената на питейната вода в общината"}
{"url": "http://www.focus-news.net/news/2017/12/18/2468607/tass-moldova-otzova-poslanika-si-v-rusiya-za-konsultatsii.html", "text": "Външното министерство на Молдова отзова за консултации посланика си в Руската федерация, предава ТАСС.\r\nСпоред разпространеното от ведомството съобщение, \"във връзка със случаите на тормоз срещу политически лица на Република Молдова от страна на органите на Руската федерация, тяхното зачестяване в последно време и липсата на реакция след многобройните жалби, Външното министерство реши да отзове за консултации посланика Андрей Негута за неопределен период от време\".  Цанко Цолов", "date": "2017.12.18", "title": "ТАСС: Молдова отзова посланика си в Русия за консултации"}
{"url": "http://www.focus-news.net/news/2017/12/18/2468608/kaloyan-pargov-bsp-sofiya-izgrazhdaneto-na-buferni-parkingi-e-edna-ot-merkite-sreshtu-mrasniya-vazduh-v-stolitsata.html", "text": "И пет пъти да се вдигне цената на зоните за паркиране в София, това няма да реши проблема с мръсния въздух. Това каза за Радио „Фокус“ Калоян Паргов, председател на групата на БСП в СОС. По думите му Столична община отдавна е трябвало да изгради буферни паркинги, за да се приберат колите, които искат да влизат в централната част и да бъдат пуснати само служебни автомобили и такива на определени ведомства. Според него останалите хора трябва да се движат в центъра с градския транспорт, пеша или с велосипеди. Паргов добави, че е взето решение за велосипедна концесия, според която Общината да предоставя велосипеди почасово. По думите му това е една добра мярка, но тя се бави вече година. \"По този палиативен начин, в който се развиват нещата в момента, след 5 години въздухът няма да бъде по-чист\", каза още Паргов. Според него проблемът няма да се реши чрез затваряне на улици в центъра или вдигане цената на зоните в дни с констатирано високо замърсяване. По думите му то ще се прехвърли в друга точка на града, където ще се струпа автомобилният трафик и вятърът ще разнесе мръсния въздух от една до друга точка, в която уж е свършено нещо.", "date": "2017.12.18", "title": "Калоян Паргов, БСП - София: Изграждането на буферни паркинги е една от мерките срещу мръсния въздух в столицата"}
{"url": "http://www.focus-news.net/news/2017/12/18/2468609/varna-rayonniyat-sad-nalozhi-uslovno-nakazanie-i-globa-za-darzhane-na-marihuana-na-dvanaysetoklasnik.html", "text": "В бързо производство и в процедура на съкратено съдебно следствие 18-годишен ученик от варненска гимназия беше признат за виновен по повдигнатото му обвинение и получи наказание от 8 месеца лишаване от свобода и глоба в размер на 2 000 лева. Изпълнението на  наложеното наказание бе отложено с изпитателен срок от три години. Това съобщиха от пресцентъра на Районен съд – Варна.\r\nНа 30 ноември тази година подсъдимият младеж влязъл за следобедната смяна в училището си, като в раницата си носел увит в дреха плик с около 30 грама марихуана. Понеже ученическата раница не се събирала в заключващите се шкафчета в коридора, а охранителят в сградата отказал да я наглежда, тя била оставена от младежа на земята в коридора.  Поради носещата се от раницата остра специфична миризма на марихуана бил подаден сигнал в полицията, след което пристигналия на място екип установил кой е нейния собственик. Общата стойност на намереното в раницата на ученика наркотично вещество е за над 170 лева. 18-годишният младеж е с чисто съдебно минало. Присъдата подлежи на обжалване в 15-дневен срок.", "date": "2017.12.18", "title": "Варна: Районният съд наложи условно наказание и глоба за държане на марихуана на дванайсетокласник"}
{"url": "http://www.focus-news.net/news/2017/12/18/2468610/zdravka-chimeva-spetsialist-v-oblastta-na-organiziranite-pochivki-ekzotichnite-destinatsii-sa-tarseni-ot-turistite-no-ne-i-po-koleda-i-nova-godina.html", "text": "Екзотичните дестинации са търсени от туристите, но не и по Коледа и Нова година. Това каза за Радио „Фокус” – Пирин Здравка Чимева, специалист в областта на организираните почивки от Благоевград. По думите ѝ обикновено хората, които имат по-големи финансови възможности, предпочитат през зимата да пътуват до топли страни като например Бали. „Има и много записвания за Индия. Общо взето светът е отворен и хората пътуват доста, но в зависимост от финансовите им възможности и разбира се желанието им”, каза още Чимева. Тя добави, че заради проблемите на остров Бали, свързани с изригването на вулкана, по-малко туристи го предпочитат като дестинация за почивка. „Абсолютно нормално е всички да се страхуват. До колкото знам от моя колежка Анна Горозданова, която е в Бали, много почивки са анулирани, а пътуванията са стопирани, което е много жалко, защото това ще попречи на туризма там. Знаете, че на много места туризмът е един от основните поминъци и именно от него зависят доходите и приходите на хората”, коментира Чимева. \r\nЛивия НИНОВА", "date": "2017.12.18", "title": "Здравка Чимева, специалист в областта на организираните почивки: Екзотичните дестинации са търсени от туристите, но не и по Коледа и Нова година"}
{"url": "http://www.focus-news.net/news/2017/12/18/2468611/ria-novosti-albanskata-opozitsiya-razpraska-salzotvoren-gaz-v-sgradata-na-parlamenta-v-tirana.html", "text": "Албанската опозиция разпръсна в понеделник сълзотворен газ в парламента на републиката, опонентите на властта влязоха в сблъсъци с полицията пред сградата на народното събрание, предава РИА Новости, като се позовава на информация от албанската национална агенция АТА.\r\nГласуването на кандидатурата за нов генерален прокурор на републиката в понеделник доведе до безредици в заседателната зала и около сградата на парламента в Тирана. Министър-председателят и лидер на управляващата Социалистическа партия(СП) Еди Рама по-рано предложи да бъде утвърдена кандидатурата на юриста Арти Марку, предложена от него, с просто мнозинство.\r\nНеговите политически опоненти от Демократическата партия(ДП) поискаха отначало, съгласно конституцията на страната, да бъде образуван Висш съвет на прокуратурата и до сформирането му да бъде оставен на поста сегашния генерален прокурор Адриатика Ллаллу, който даде началото на редица гръмки разследвания за корупция.\r\nНезависимо от това, Рама настоя да се проведе гласуване и неговия кандидат получи 69 гласа „за“, срещу само два „против“ и двама въздържали се. Опозиционните депутати се опитаха да саботират заседанието, разпръсквайки в заседателната зала сълзотворен газ и активирайки димни бомби. Депутатите от управляващата партия и опозицията дори се сбиха по време на гласуването.\r\nЛидерът на ДП Люлзим Баша обеща да поведе гражданите на нови масови протести, тъй като премиера Рама, според неговите думи, „е нарушил грубо конституцията на Албания“.\r\nПо същото време, привържениците на опозицията влязоха в сблъсъци с полицейския кордон пред парламента. Активистите разпръснаха сълзотворен газ против органите на реда и се опитаха да влязат в сградата на парламента със сила. Тълпата беше спряна след намесата на специално подразделение на местното Министерство на вътрешните работи. Има съобщения за пострадали участници в безредиците. \r\nПревод и редакция:", "date": "2017.12.18", "title": "РИА Новости: Албанската опозиция разпръска сълзотворен газ в сградата на парламента в Тирана"}
{"url": "http://www.focus-news.net/news/2017/12/18/2468612/veliko-tarnovo-absolventite-na-stopanska-akademiya-v-svishtov-ot-oks-bakalavar-vipusk-2017-poluchiha-diplomite-si-na-tarzhestveni-tseremonii.html", "text": "Осем тържествени церемонии се проведоха в Стопанска академия „Димитър А. Ценов” за официално дипломиране на абсолвентите от ОКС „бакалавър”, обучавали се в периода 2013-2017 г. по различните специалности към четирите факултета на свищовското висше училище. Това съобщиха от пресцентъра на Стопанска академия „Димитър А. Ценов” - Свищов. В тържествена атмосфера в аулата на родната Алма матер, облечени с академични тоги и шапки, в присъствието на своите родители, приятели и близки, дипломантите получиха заслужено признание за положения труд през 4-годишния период на обучение.\r\nПоздравителни слова към дипломантите отправиха по време на церемониите деканите на факултетите – проф. д-р Йордан Василев (факултет „Финанси”), проф. д-р Виолета Краева (факултет „Мениджмънт и маркетинг”), проф. д-р Любчо Варамезов (факултет „Производствен и търговски бизнес” и доц. д-р Росица Колева (факултет „Стопанска отчетност). Те увериха абсолвентите, че дипломата, която получават от Стопанска академия, е основание за гордост и им открива много възможности за успешна професионална кариера в сферата на икономиката, администрацията и управлението. С пожелания за смели мечти и успешна реализация, която да променя обществото към по-добро, приветствия към дипломантите поднесоха също ръководители и представители на катедри. В приветствията бяха изразени и благодарности към родителите на дипломантите за тяхната помощ и подкрепа през годините на следване, както и за засвидетелстваното доверие към Стопанска академия. \r\nДеканите на факултети изпълниха ритуала по полагане на Галилеевата клетва, чрез който абсолвентите тържествено обещаха: да пазят името на Стопанска академия; да защитят достойно професионалната си подготовка; да използват научните си познания единствено за добро, за напредък, за хуманизация на света; да съдействат за издигане на човека като висш критерий за всяка научна и социална дейност; да утвърждават в себе си и в обществото основните принципи на човешкия морал; верни на своя народ, да допринасят с труда си за неговото по-добро бъдеще; да бъдат достойни граждани на Отечеството си. Стопанска академия е сред първите висши училища в България, откликнали на хуманния призив, отправен на митинг в чест на Галилео Галилей на 7 януари 1989 г. от едноименния площад пред църквата „Санта Кроче” във Флоренция. Призивът е да се въведе във всички университети и институти Галилеева клетва, подобна на Хипократовата – да се произнася тържествено обещание за използване на науката единствено за борба с болката и страданието, в името на хуманизацията на света. След полагане на клетвата, в чест на абсолвентите прозвуча „Многая лета” и бяха връчени дипломите. \r\nВ рамките на церемониите, координаторът от Академичен център за кариерно консултиране и връзки с обществеността – гл. ас. д-р Юлиян Господинов, презентира Алумни асоциацията на Стопанска академия и поясни как завършилите студенти могат да продължат да поддържат връзка с родната Алма матер. Кариерният център проведе и традиционно анкетно проучване сред дипломантите, което има за цел да проследи професионалната реализация на студентите след завършване на съответната образователно-квалификационна степен в Стопанска академия. \r\nТържествените церемонии по дипломиране на випускниците завършиха с ритуалното хвърляне на академичните барети пред сградата на Ректората и множество снимки на дипломантите.", "date": "2017.12.18", "title": "Велико Търново: Абсолвентите на Стопанска академия в Свищов от ОКС „бакалавър” – випуск 2017 получиха дипломите си на тържествени церемонии"}
{"url": "http://www.focus-news.net/news/2017/12/18/2468613/pazardzhik-asarel-medet-ad-poluchi-nagradata-inovativno-predpriyatie-na-godinata-v-oblast-zelena-inovatsiya.html", "text": "„Асарел-Медет” АД получи наградата „Иновативно предприятие на годината” в област „Зелена иновация”. Това съобщиха за Радио „Фокус” – Пазарджик от пресцентъра на рудодобивната компания. Призът бе връчен на председателя на Управителния съвет и изпълнителен директор инж. Делчо Николов от Огнян Златев – ръководител на Представителството на Европейската комисия в България, на официална церемония, която се проведе на 15 декември в „София Хотел Балкан“. Победителите бяха поздравени от президента на Република България Румен Радев и вицепремиера Томислав Дончев.  \r\n„Ние вярваме, че устойчивото развитие на „Асарел-Медет” АД е немислимо без грижа за природата и инвестиции в екологични иновации”, каза след получаването на наградата изпълнителният директор инж. Делчо Николов.  Признанието за „Асарел-Медет” АД е за уникалния проект за техническа и биологична рекултивация на минно съоръжение в процес на експлоатация – Окисно насипище, по който до момента са вложени над 10 милиона лева. След техническата рекултивация на минното насипище, на терена се извършва биологична рекултивация чрез затревяване със специални смески, близки по характеристики до естествено разпространените тревни местообитания в района. Един декар от рекултивираните площи на депото през 2015 г. беше засаден експериментално с лавандула, като през 2017 г. беше произведено и първото масло от добитите над 110 килограма лавандулов цвят.  \r\nКонкурсът „Иновативно предприятие на годината” се провежда от 2004 година. Мисията му е да насърчава иновационната дейност на българските предприятия и да популяризира техните успешни иновации сред широката общественост.  Всички проекти са оценявани от външно 27-членно жури. Конкурсът се организира от фондация „Приложни изследвания и комуникации”, АРК Консултинг и Enterprise Europe Network - България, с подкрепата на Генерална дирекция „Вътрешен пазар, промишленост, предприемачество и МСП” на Европейската комисия, в партньорство с Българска национална телевизия, списание „Икономика” и икономически портал Economic.bg.", "date": "2017.12.18", "title": "Пазарджик: „Асарел-Медет” АД получи наградата „Иновативно предприятие на годината” в област „Зелена иновация”"}
{"url": "http://www.focus-news.net/news/2017/12/18/2468614/vratsa-shofyor-na-troleybus-e-prodaval-podpraveni-ot-nego-bileti.html", "text": "При извършена проверка на 17 декември 2017 г. от служители на Икономическа полиция - Враца е констатирано, че шофьор на тролейбус е продавал на превозваните пътници подправени от него билети. Това съобщиха от пресцентъра на Община Враца. Мъжът е служител на „Тролейбусен транспорт“ ЕООД от 2008 г. Днес шофьорът е депозирал молба за освобождаване от заеманата длъжност, която е одобрена и от 19 декември 2017 г. няма да бъде служител на дружеството.\r\nРъководството на „Тролейбусен транспорт - Враца“ ЕООД ще съдейства на компетентните органи при разследването на случая.", "date": "2017.12.18", "title": "Враца: Шофьор на тролейбус е продавал подправени от него билети"}
{"url": "http://www.focus-news.net/news/2017/12/18/2468615/veliko-tarnovo-kmetat-na-obshtina-svishtov-gencho-genchev-be-udostoen-s-nagradata-nay-dobar-sotsialen-partnyor-kmet-za-2017-godina.html", "text": "По утвърдена традиция Синдиката на българските учители проведе Националния си конкурс  за 2017 г. Това съобщиха от пресцентъра на Община Свищов. Категориите, в които се раздаваха призове, бяха: „Най-добър социален партньор – кмет“, „Най-добър социален партньор – директор“, „Журналист на годината“ и „Синдикалист на годината“. Заключителният етап  на конкурса се проведе в навечерието на коледните и новогодишни празници в София. Церемонията по награждаване на национално и европейско ниво на най-добрите социални партньори започна с отличаване на кметовете на общини. \r\nКметът на Община Свищов Генчо Генчев бе удостоен с Наградата на СБУ „Най-добър социален партньор – кмет за 2017 година“, единствен от област Велико Търново. Наградата в знак на признателност за конструктивно и социално партниране за 2017 година му бе присъдена по предложение на председателя на СБУ д. ик. н. Янка Такева, номиниран от ОбКС на СБУ, подкрепен от всички председатели на синдикалните организации в общината. С това кметът получи заслужено признание още през втората година от управлението си за усилията, които полага в посока на активно и ползотворно сътрудничество с ръководствата и синдикалните организации в учебните заведения, вследствие на далновидна политика на Общината, за която образованието е приоритет и ще остане такъв и в бъдеще. Усилията на администрацията за подобряване на инфраструктурата, сградния фонд и материалната база на детските градини и училищата, квалификация на учителите, сигурността на децата и развитието на техните личностни качества и заложби. „Това, което ни прави силни днес, е мотивацията с която работим, така че в системата на образованието всичко да е спокойно и без сътресения“, каза в благодарственото си слово кметът Генчев.\r\nНаградата връчи Пламен Димитров, президент на КНСБ. На специалната церемония в парк-хотел „Москва” в гр. София на 15 декември 2017 година присъстваха и Министърът на образованието г-н Красимир Вълчев, генералният секретар на Европейската комисия по образование  Мартин Ромер, президента на КНСБ Пламен Димитров, десетки представители на държавни институции, социални партньори, съмишленици, приятели и гости от цялата страна, които споделиха запомнящия се празник на най-многочисления и авторитетен отраслов Синдикат в България.", "date": "2017.12.18", "title": "Велико Търново: Кметът на Община Свищов Генчо Генчев бе удостоен с Наградата „Най-добър социален партньор – кмет за 2017 година“"}
{"url": "http://www.focus-news.net/news/2017/12/18/2468616/boyana-kirilova-obshtina-velingrad-detsa-ot-nch-otets-paisiy-1893-iznesoha-blagotvoritelen-kontsert-pod-nadslov-koledni-mechti.html", "text": "Деца от НЧ „Отец Паисий – 1893” във Велинград изнесоха благотворителен концерт под надслов „Коледни мечти”, съобщи за Радио „Фокус” – Пазарджик Бояна Кирилова, експерт в Община Велинград. Благотворителната инициатива е за закупуване на специализирана апаратура на изградения рехабилитационен кабинет с помощно училище „Драган Манчов”. \r\n„С прекрасните изпълнения на талантливите възпитаници на хор на малките, школа „Журналисти”, театрална школа, грациозните танцьори от КСТ „Импулс”, ДЮВИШ „Звънче” и ДЮАНПТ „Здравче-Венче”, присъстващите в залата усетиха духа на най-светлите християнски празници”, подчерта Кирилова. Тя допълни, че събраните средства ще бъдат предадени на помощно училище „Драган Манчов” във Велинград.\r\nАлбена ЖИЛЕКОВА", "date": "2017.12.18", "title": "Бояна Кирилова, Община Велинград: Деца от НЧ „Отец Паисий – 1893” изнесоха благотворителен концерт под надслов „Коледни мечти”"}
{"url": "http://www.focus-news.net/news/2017/12/18/2468617/blagoevgrad-nad-4-000-leva-byaha-sabrani-po-vreme-na-parviya-turnir-po-minifutbol-v-grada.html", "text": "4 033.46 лева са събраните средства по време на благотворителен турнир по минифутбол, който се проведе този уикенд. Това съобщиха от пресцентъра на Община Благоевград. С тях ще бъдат подпомогнати Центрове за настаняване от семеен тип за деца и младежи с увреждания. Инициативата, която се провежда за първи път, се организира от Българска фентъзи футбол асоциация и Община Благоевград. \r\nВ благотворителния турнир по минифутбол се включиха общо 12 отбора. В инициативата участваха бивши и настоящи футболисти, минали през школите на родния футбол, както и редица социални отбори от Благоевград, София и региона.", "date": "2017.12.18", "title": "Благоевград: Над 4 000 лева бяха събрани по време на Първия турнир по минифутбол в града"}
{"url": "http://www.focus-news.net/news/2017/12/18/2468618/albanian-daily-news-bivshiyat-premier-na-albaniya-prizova-opozitsiyata-da-izgori-mandatite-si.html", "text": "Бившият министър-председател на Албания Сали Бериша призова опозиционните депутати да „изгорят“ мандатите си, във връзка с едностранното решение на мнозинството в албанския парламент да одобри кандидатурата на Арта Марку за временен генерален прокурор, пише албанското електронно издание Albanian Daily News.\r\nВ изказване пред журналистите в понеделник, след края на сесията на парламента, той директно обвини настоящия премиер Еди Рама, че е наредил на охранителите да не му позволят да се изкаже от трибуната на народното събрание.\r\n„Искам да кажа пред всички албански граждани, че премиерът Рама организира засада против мен в парламента. Поисках да се възползвам от правото си на процедурно изказване, но говорителят ме помоли да изчакам няколко минути и аз се съгласих. Насочих се към подиума, за да говоря, но Рама нареди на наемниците си, ръководителят на охраната, да организират засада, в безпрецедентен акт в историята на парламента“, заяви Бериша.\r\nСлед като говорителят ми даде правото да говоря, един бандит, човек без капка морал, нареди на охранителите да предотвратят изказването ми пред парламента. Този, който блокира речта ми, беше премиера Рама, а не говорителя Ручи“, добави той.\r\nСъвместното съществуване на опозиция и управление в този парламент е невъзможно и затова гражданите трябва да се надигнат и да свалят това правителство. От сега нататък, опозицията трябва да използва само такава риторика в парламента и да „изгори“ мандатите си“, категоричен е Бериша.\r\nПревод и редакция:", "date": "2017.12.18", "title": "Albanian Daily News: Бившият премиер на Албания призова опозицията да изгори мандатите си"}
{"url": "http://www.focus-news.net/news/2017/12/18/2468619/plovdiv-riosv-proveryava-tseha-v-shishmantsi-zaradi-vazniknaliya-pozhar.html", "text": "РИОСВ – Пловдив проверява изпълнението на нормативните изисквания по опазване на околната среда във връзка с възникналия пожар в района на екозавода в Шишманци. Това съобщиха за Радио „Фокус” – Пловдив от екоинспекцията. На територията на предприятието, което е в близост до екологичния завод, се съхраняват горивни отпадъци (RDF). Фирмата-оператор притежава съответната документация по Закона за управление на отпадъците. \r\nПожарът е възникнал късно вечерта на 16 декември, за което е сигнализирана Областната дирекция по пожарна безопасност и защита на населението в Пловдив. Ситуацията е овладяна в неделя преди полунощ.\r\nРИОСВ – Пловдив не е била информирана за пожара в района на екозавода в село Шишманци от община Раковски, на чиято територия се намира, от ОД ПБЗН – Пловдив, нито от фирмата, на чиято база се е случил инцидента.", "date": "2017.12.18", "title": "Пловдив: РИОСВ проверява цеха в Шишманци заради възникналия пожар"}
{"url": "http://www.focus-news.net/news/2017/12/18/2468620/haskovo-400-leva-sa-sabrani-za-chasove-ot-blagotvoritelniya-bazar-v-grada.html", "text": "400 лева събра благотворителния базар в полза на Дани и Крис и за оборудване на „сензорна стая“ в Общностен център - Хасково. Това съобщиха от пресцентъра на Община Хасково. Базарът бе организиран от детските градини в община Хасково в РБ „Хр. Смирненски“. Базарът бе открит днес от Златка Караджова директор Дирекция ХДОН (Хуманитарни дейности и обслужване на населението) на Община Хасково. Тя благодари на учители и родители, че с подобни инициативи възпитават доброто у децата от ранна възраст и изрази надежда, че всеки изработен от децата сувенир ще намери своя дом. При откриването децата от 22 градина представиха кратка празнична програма. \r\nСъбраните пари са от продажбата на сувенири изработени от децата от Детската градина по изкуствата, Детска градина „Вихрогонче“, така също от ДГ с номера - 11, 3, 20, 22, 15, 18, 1 и 19. \r\nНякои детски градини са организирали базари в своите сгради затова събраната сума не е окончателна. \r\nДани на 11 години \r\nМилена Димитрова Бялкова- Иванова\r\nЦКБ АД Клон Хасково\r\nIBAN: BG59 CECB 9790 40D4 7095 00\r\nBIC: CECBBGSF \r\nКристиян Милчев на 5 години   \r\nBIC UNCRBGSF\r\nIBAN BG65UNCR70001522974851\r\nТитуляр: Кристиян Милчев", "date": "2017.12.18", "title": "Хасково: 400 лева са събрани за часове от благотворителния базар в града"}
{"url": "http://www.focus-news.net/news/2017/12/18/2468621/varna-vazstanoveno-e-dvizhenieto-po-pat-2902-kichevo-aksakovo-pri-razklona-za-selo-dolishte.html", "text": "Възстановено е движението по път III-2902 Кичево – Аксаково, при разклона за село Долище. Това съобщиха от пресцентъра на Агенция \"Пътна инфраструктура\".", "date": "2017.12.18", "title": "Варна: Възстановено е движението по път III-2902 Кичево – Аксаково, при разклона за село Долище"}
{"url": "http://www.focus-news.net/news/2017/12/18/2468622/nikolay-stoynev-gerb-proektobyudzhetat-za-2018-godina-osiguryava-zapazvane-na-tempa-na-barzo-i-balansirano-razvitie-na-stolichna-obshtina.html", "text": "Проектобюджетът за 2018 година осигурява запазване на темпа на бързо и балансирано развитие на Столична община. Това каза за Агенция „Фокус“ зам.-председателят на Столичния общински съвет (СОС) и зам.-председател на групата на ГЕРБ Николай Стойнев за проектобюджета на Столична община за 2018 година. „При запазване на местните данъци и такси успяваме да осигурим със 100 млн. повече в разходната част на бюджета“, заяви той. „Осигуряваме финансиране на електротранспорта. Предстои финализиране на процедурата за закупуване на нови 13 трамвая. През следващата година ще започне и реконструкция на две основни трамвайни трасета“, посочи Николай Стойнев. „Много важна мярка в изпълнение на стратегическия приоритет за качеството на въздуха и подобряването на обществения транспорт е програмата за закупуване на нови автобуси“, каза още той.\r\nБиляна ИВАНОВА", "date": "2017.12.18", "title": "Николай Стойнев, ГЕРБ: Проектобюджетът за 2018 година осигурява запазване на темпа на бързо и балансирано развитие на Столична община"}
{"url": "http://www.focus-news.net/news/2017/12/18/2468623/sliven-politsiyata-izdirva-48-godishniya-dinko-georgiev-gospodinov-ot-grad-kermen.html", "text": "РУ - Сливен издирва 48-годишния Динко Георгиев Господинов от град Кермен. Това съобщиха от ОДМВР - Сливен. За последно е видян около землището на село Самуилово. Той е среден ръст, дълга къдрава коса, слабо телосложение.\r\nГражданите, които имат информация за издирваното лице, могат да се обърнат към най-близкото поделение на МВР или да се обадят на телефон 112.", "date": "2017.12.18", "title": "Сливен: Полицията издирва 48-годишния Динко Георгиев Господинов от град Кермен"}
{"url": "http://www.focus-news.net/news/2017/12/18/2468624/haskovo-kmetat-dobri-belivanov-shte-poseti-dg-vihrogonche-v-selo-kozlets-koyato-beshe-remontirana-sas-sredstva-ot-byudzheta-na-obshtinata.html", "text": "Кметът Добри Беливанов ще посети ДГ \"Вихрогонче\" в село Козлец, която беше ремонтирана със средства от бюджета на Общината. Това съобщиха от пресцентъра на Община Хасково. Събитието ще се състои на 19 декември в 10.00 часа в детската градина в село Козлец. Това е една от градините в селата, където приключи ремонтът със средства от бюджета на Общината.", "date": "2017.12.18", "title": "Хасково: Кметът Добри Беливанов ще посети ДГ \"Вихрогонче\" в село Козлец, която беше ремонтирана със средства от бюджета на Общината"}
{"url": "http://www.focus-news.net/news/2017/12/18/2468625/nikolay-stoynev-gerb-osnovnite-prioriteti-na-proektobyudzheta-na-stolichna-obshtina-za-2018-g-sa-transport-transportna-infrastruktura-ekologiya-i-obrazovanie.html", "text": "Основните приоритети на проектобюджета са транспорт, транспортна инфраструктура, екология и образование. Това каза за Агенция „Фокус“ зам.-председателят на Столичния общински съвет (СОС) и зам.-председател на групата на ГЕРБ Николай Стойнев за проектобюджета на Столична община за 2018 година. „В областта на екологията от изключително значение е увеличаването на кратността на почистване на улиците, използването на повече машинно метене и увеличаването на броя измивания с маркуч на основните улици в София“,посочи той. „В последната част на парк „Възраждане“, която „Софийски имоти“ трябва да направи, успяхме да освободим минералния извор, така че минералната вода може да бъде използвана. На етап идеен проект е, но дружеството разработва оползотворяването на минералната вода и изграждането на аквакомплекс и басейни“, обясни Николай Стойнев. „През следващата година започват проектите за енергийна ефективност на 24 детски градини и училища. Това е доста сериозен проект, който води до намаляване на загубите, до по-голяма енергийна ефективност и по-малко вредни емисии“, поясни той и допълни, че през следващата година ще бъдат построени 2 нови детски градини в „Манастирски ливади“ и в местността „Кръстова вада“.\r\nБиляна ИВАНОВА", "date": "2017.12.18", "title": "Николай Стойнев, ГЕРБ: Основните приоритети на проектобюджета на Столична община за 2018 г. са транспорт, транспортна инфраструктура, екология и образование"}
{"url": "http://www.focus-news.net/news/2017/12/18/2468626/veliko-tarnovo-nagradiha-pobeditelite-v-konkursa-ot-koleda-do-vasilyovden.html", "text": "Наградиха победителите в конкурса „От Коледа до Васильовден”. Призовете за най-красиви сурвакници връчи зам.-кметът на Община Велико Търново Ганчо Карабаджаков, предаде репортер на Радио „Фокус” – Велико Търново. В състезанието участваха общо 111 сурвачки, изработени от деца от училищата в общината. То се организира от Общинския детски комплекс за осми пореден път. Приветствие към победителите отправи зам.-кметът Карабаджаков. Той припомни, че изложбата с най-красивите експонати в сградата на Общината вече е традиционна и радва всички служители и посетители на местната администрация. „Това е една прекрасна българска традиция, която продължава във времето чрез вас. На скоро ЮНЕСКО обяви, че мартеницата е български символ с международно значение, сега очакваме това да се случи и със сурвакницата. Така, че нищо чудно някой от вашите експонати да спомогне. Желая на всички весели Коледни празници, много подаръци и здраве“, каза още Ганчо Карабаджаков. \r\nЖурито, което оценяваше сурвачките, бе в състав д-р Миглена Петкова, главен уредник в Регионалния исторически музей и етнограф, доц. д-р Светла Атанасова, главен уредник в РИМ и Анна Павлова, представител на Регионалното управление по образование. Д-р Петкова, която бе и председател на оценителите, поздрави всички участници и им благодари. „Бяхме много затруднени при избиране на победители, защото с всяка следваща година сурвакниците са по-красиви и, спазвайки традицията, участниците успяват да се доближат до автентичността на българските обичаи”, каза още тя. Изложбата с най-красивите сурвакници е подредена на втория етаж на Община Велико Търново. Ще остане там до 2 януари. Освен индивидуални награди в три възрастови групи бяха раздадени и призове за автентичност и екипна работа\r\nНа днешното празненство присъстваха още инж. Розалия Личева, началник на РУО, Пенка Игнатова, директор Дирекция „Образование” в Общината, Нелина Църова, директор Дирекция „Култура” в Общината, директорът на Общинския детски комплекс Анелия Пейчева, общински служители, учители и родители.\r\nЛуиза ТРАНЧЕВА", "date": "2017.12.18", "title": "Велико Търново: Наградиха победителите в конкурса „От Коледа до Васильовден”"}
{"url": "http://www.focus-news.net/news/2017/12/18/2468627/plovdiv-pet-efektivni-i-shest-uslovni-prisadi-postanovi-rayonniyat-sad-v-asenovgrad-za-romite-obvineni-v-poboya-nad-mladi-sportisti.html", "text": "Пет ефективни и шест условни присъди постанови Районният съд в Асеновград за ромите, обвинени в побоя над млади спортисти на язовир „40-те извора“, предаде репортер на Радио „Фокус” – Пловдив. Ефективните присъди за петима от ромите и те са различни, като варират от 8 месеца до 1 година и 10 месеца лишаване от свобода при първоначален общ режим. Останалите шестима получиха условни присъди. Поисканият граждански иск от 40 хиляди лева за едно от пострадалите момчета, който беше за 40 хиляди лева, е намален на 8 000 лева. Паричните гаранции, наложени като мярка за неотклонение на част от побойниците, отпадат. Присъдите могат да бъдат обжалвани пред Окръжен съд – Пловдив.\r\nДнес ромите признаха вината си и поискаха делото да бъде разглеждано по съкратеното съдебно следствие – без разпит на свидетели и вещи лица. По този начин наказанията на обвинените се намалява с една трета. Днес в залата бяха донесени и веществените доказателства по делото: лопати, дъски и брадва, с които са били бити спортистите.\r\nИнцидентът стана на 26 юни тази година на язовира, а по-късно и пред болницата в Асеновград.\r\nСлучаят предизвика поредица от протести, като бяха поискани справедливи наказания и повече сигурност в града.\r\nЦветана ТОНЧЕВА", "date": "2017.12.18", "title": "Пловдив: Пет ефективни и шест условни присъди постанови Районният съд в Асеновград за ромите, обвинени в побоя над млади спортисти"}
{"url": "http://www.focus-news.net/news/2017/12/18/2468628/kyustendil-patnite-nastilki-v-oblastta-sa-mokri-i-hlazgavi-na-mesta-vali-slab-snyag.html", "text": "Пътните настилки са мокри и хлъзгави, на места вали слаб сняг. Това съобщиха за Радио „Фокус” – Кюстендил от Областно пътно управление – Кюстендил. Проходими при зимни условия са пътищата в областта. Забранено е движение на товарни автомобили по пътя между селата Смоличано – Пелатиково. Въведеното ограничение за товарните моторни превозни средства е заради пропадане на участъци от пътното платно. Участъците са сигнализирани с пътни знаци, временната организация е със срок до 3 януари 2018 г. С нормална интензивност е движението по автомагистрала „Струма” и път Е-79. Слаб е трафикът в посока ГКПП „Гюешево”.\r\nВенцеслав ИЛЧЕВ", "date": "2017.12.18", "title": "Кюстендил: Пътните настилки в областта са мокри и хлъзгави, на места вали слаб сняг"}
{"url": "http://www.focus-news.net/news/2017/12/18/2468629/reuters-angela-merkel-iska-da-zavarshi-predvaritelnite-koalitsionni-pregovori-s-gsdp-predi-sredata-na-yanuari.html", "text": "Канцлерът на Германия Ангела Меркел заяви в понеделник, че иска да завърши предварителните преговори за евентуално формиране на коалиция с Германската социалдемократическа партия (ГСДП) до средата на януари, предава Reuters.\r\nТя заяви това, когато бе помолена да оцени дали срокът до края на март, за постигане на обща позиция с френския президент Еманюел Макрон за реформите в еврозоната, е реалистичен, имайки предвид риска от провал на преговорите за съставяне на германско правителство между Съюза (ХДС/ХСС) и ГСДП.\r\n„Споменах март, защото искаме да завършим предварителните разговори (с ГСДП) до средата на януари“, заяви Меркел пред репортерите, след срещата си с членовете на Управителния съвет на нейния Християндемократически съюз(ХДС).\r\nБлока на Меркел ще проведе първата си среща с ГСДП в сряда, 20 декември.\r\nПостигането на сделка със социалдемократите е най-добрият шанс на Меркел за четвърти мандат на поста канцлер на Германия. Тя даде сигнали, че има място за маневри в преговорите по различните политики, но намекна, че сътрудничество между партиите извън рамките на формална коалиция е малко вероятно (т.е. формиране на правителство на малцинството на Съюза (ХДС/ХСС) – бел.ред.)\r\nАко предварителните преговори завършат успешно, ГСДП ще пристъпи към обсъждането на детайлна програма с ХДС и ХСС, за определяне на приоритетите в политиката на правителството за следващите четири години.\r\nНякои фактори в ГСДП изявиха желание да работят с Меркел извън рамките на формално коалиционно споразумение, с надежда да съхранят своята идентичност в очите на избирателите си, но канцлерът заяви, че едно стабилно правителство трябва да е основано на формално споразумение за приоритетните политики: „Всичко по-малко от това ще означава, че предварителните преговори не са завършили успешно“.\r\nПревод и редакция:", "date": "2017.12.18", "title": "Reuters: Ангела Меркел иска да завърши предварителните коалиционни преговори с ГСДП преди средата на януари"}
{"url": "http://www.focus-news.net/news/2017/12/18/2468630/smolyan-patishtata-v-oblastta-sa-mokri-po-visokite-chasti-zasnezheni-na-mesta-no-opesacheni-i-osoleni.html", "text": "Проходими при зимни условия са пътищата в област Смолян, съобщиха за Радио „Фокус“ – Смолян от Областно пътно управление – Смолян. Пътните настилки са мокри, по високите части в планината заснежени, но опесъчени и осолени. На места продължава да вали слаб сняг. Машините са на терен и при нужда ще започнат снегопочистване, но засега пътните настилки превантивно се обработват с пясък и сол.\r\nДвижението по пътя с. Арда – с. Горна Арда остава ограничено за МПС с тегло над 10 т, поради пропадане и стеснение на една от пътните ленти, като се регулира с пътни знаци. Заради пропадане на каменна подпорна, движението между селата Кошница и Могилица се осъществява в едната лента. Мястото е обозначено с пътни знаци.\r\nВ Смолян автомобилният трафик е интензивен в края на работния ден. Вали слаб сняг, пътните настилки са мокри. По-натоварено е движението по централните улици и входно-изходните артерии на града.\r\nНели ГЕРГЬОВСКА", "date": "2017.12.18", "title": "Смолян: Пътищата в областта са мокри, по високите части заснежени на места, но опесъчени и осолени"}
{"url": "http://www.focus-news.net/news/2017/12/18/2468631/zam-predsedatelyat-na-gerb-tsvetan-tsvetanov-shte-prisastva-na-otkrivaneto-na-obnovenata-sgrada-na-rayonno-upravlenie-politsiya-v-nova-zagora.html", "text": "Председателят на парламентарната Комисия по вътрешна сигурност и обществен ред и председател на ПГ на ГЕРБ Цветан Цветанов ще присъства на откриването на обновената сграда на Районно управление „Полиция“ в Нова Загора, съобщиха от пресцентъра на партията. Събитието ще се състои на 19 декември, вторник, от 11.00 часа.\r\nПолицейското управление е ремонтирано със средства по ОП „Региони в растеж“ 2014-2020 г. На церемонията ще присъстват още народният представител от ГЕРБ - Сливен Галя Захариева и кметът на Нова Загора Николай Грозев.", "date": "2017.12.18", "title": "Зам.-председателят на ГЕРБ Цветан Цветанов ще присъства на откриването на обновената сграда на Районно управление „Полиция” в Нова Загора"}
{"url": "http://www.focus-news.net/news/2017/12/18/2468632/ministar-lilyana-pavlova-shte-otkrie-logistichen-tsentar-za-dostavki-na-nad-2000-hranitelni-produkta.html", "text": "Министърът за Българското председателство на Съвета на ЕС 2018 Лиляна Павлова и главният изпълнителен директор на МЕТРО България Атила Йенисен ще открият логистичен център за доставка на над 2000 хранителни продукта и напитки, които чрез направени онлайн поръчки бързо, лесно и навреме ще бъдат доставяни до самите хотели и ресторанти в София. Това съобщиха от пресцентъра на Министерство за Българското председателство на Съвета на ЕС 2018.\r\nНовият логистичен център за доставки на МЕТРО България, наречен FSD платформа (Food Service Delivery platform), ще бъде открит в 13.00 часа на 19 декември 2017 г. и се намира на бул. „Ботевградско шосе“ 247.\r\nЕдна от целите на Българското председателство е да представи пред гостите страната ни чрез нейната богата култура, история, традиции, обичаи, включително и националната ни кухня.", "date": "2017.12.18", "title": "Министър Лиляна Павлова ще открие логистичен център за доставки на над 2000 хранителни продукта"}
{"url": "http://www.focus-news.net/news/2017/12/18/2468633/tass-prezidentat-na-moldova-opredeli-otzovavaneto-na-poslanika-na-stranata-ot-rusiya-kato-provokatsiya.html", "text": "Президентът на Молдова Игор Додон е възмутен от решението на Министерството на външните работи на страната да отзове за консултации посланикът в Русия Андрея Негуцу, предава ТАСС.\r\n„Това е неприятелска акция, предприета в навечерието на запланираната ми визита в Москва, по покана на руския президент Владимир Путин. Ако целта на тази провокация е осуетяването на моята визита в Русия, то тя няма да има ефект: нямам намерение да променям плановете си и ще отида в Русия при всяко положение“, заяви молдовският държавен глава пред кореспондент на ТАСС.\r\nПревод и редакция:", "date": "2017.12.18", "title": "ТАСС: Президентът на Молдова определи отзоваването на посланика на страната от Русия като провокация"}
{"url": "http://www.focus-news.net/news/2017/12/18/2468634/zam-kmetat-na-sofiya-todor-chobanov-nad-15-hil-novi-mesta-v-detskite-gradini-sa-razkriti-za-perioda-2006-2017-g.html", "text": "През периода 2006-2017 г. чувствително беше разширена системата от училища и детски градини. Бяха разкрити общо над 15 хил. нови места в детските градини. Това каза зам.-кметът на София с направление „Култура, образование, спорт и превенция на зависимости“ доц. д-р Тодор Чобанов на семинар на тема „Проект за бюджет на Столична община за 2018 година“, предаде репортер на Агенция „Фокус“. „През 2018 г. продължава строителството и разширението на 3 нови сгради на детски градини в райони в районите „Красно село“, „Витоша“ и „Младост“ за 16 нови групи с 380 нови места“, обясни той. „Ще стартира строителството на 2 нови детски градини в район „Лозенец“, в местността „Кръстова вада“ и Район „Триадица“ , в „Манстирски ливади“, както и разширение на 3 детски градини в Район „Витоша“. Ще се извърши цялостна реконструкция и разширение на 4 детски градини в „Красно село“, „Подуяне“, „Искър“ и „Нови Искър““, посочи Тодор Чобанов. „Ще се извършват ремонти и цялостна модернизация на 24 детски градини и училища в районите „Красна поляна“, „Надежда“, „Връбница“ и „Илинден““, каза още той.\r\nБиляна ИВАНОВА", "date": "2017.12.18", "title": "Зам.-кметът на София Тодор Чобанов: Над 15 хил. нови места в детските градини са разкрити за периода 2006-2017 г."}
{"url": "http://www.focus-news.net/news/2017/12/18/2468635/mvr-ofitsialno-shte-badat-otkriti-renoviranite-sgradi-na-politsiyata-v-nova-zagora-i-v-elhovo.html", "text": "Заместник-министърът на вътрешните работи Красимир Ципов ще присъства на откриването на обновените сгради на районни управления в Нова Загора и в Елхово. Това съобщиха от пресцентъра на МВР.\r\nВ Нова Загора церемонията ще започне в 11.00 часа на 19 декември в присъствието на кмета на Община Нова Загора Николай Грозев, областния управител Чавдар Божурски, директора на ОДМВР - Сливен старши комисар Димитър Величков, както и представители на местната власт. \r\nВ Елхово откриването ще е в 14.00 часа пред сградата на районното управление. \r\nБлагодарение на постигнатото взаимодействие между местната власт и областните дирекции на МВР в Сливен и Ямбол реновирането на сградите е реализирано по програми за енергийната ефективност.", "date": "2017.12.18", "title": "МВР: Официално ще бъдат открити реновираните сгради на полицията в Нова Загора и в Елхово"}
{"url": "http://www.focus-news.net/news/2017/12/18/2468636/pazardzhik-zhitelite-na-grada-se-oplakaha-na-deputata-ot-gerb-dimitar-gechev-za-neplateni-osigurovki-ot-tehnoimpeks.html", "text": "Народният представител от ГЕРБ - Пазарджик Димитър Гечев ще отправи питане до социалния министър Бисер Петков относно липсващи осигуровки на 30 служители на „Техноимпекс“ за период от пет години. Дупката в осигурителния им стаж сега ощетява хората, а те обвиняват за това тогавашния собственик Корнелия Нинова. Това стана ясно по време на приемната на депутата в Пазарджик, съобщиха от пресцентъра на ПП ГЕРБ. Гечев се срещна с Георги Атанасов Чернев, който при пенсионирането си разбира, че не са му плащани вноски за пенсия в период от пет години докато е работил в Либия като служител на „Техноимпекс“. В подобно положение са още 29 негови колеги от цялата страна, за които либийската държава е превеждала пари на „Техноимпекс“, а външнотърговското дружество на свой ред не ги е внасяло в държавния пенсионен фонд. Ощетеният Георги Чернев води безуспешно дела от 2011 до 2013 година, като впоследствие се оказало, че документите  за  неговата и на колегите му работа са унищожени при  продажбата на „Техноимпекс“ на „Неохим„ - София.  \r\nГеорги Чернев поиска от Димитър Гечев социална справедливост. Той изрази възмущението си от лицемерието на Корнелия Нинова, по чието време е извършена несправедливостта към него и колегите му. \r\nДимитър Гечев ще отправи питане до министъра на труда и социалната политика Бисер Петков за неплатени осигуровки от „Техноимпекс“ на група от 30 техни служители за периода 10 декември 1991 година до края на 1996 година.", "date": "2017.12.18", "title": "Пазарджик: Жителите на града се оплакаха на депутата от ГЕРБ Димитър Гечев за неплатени осигуровки от „Техноимпекс“"}
{"url": "http://www.focus-news.net/news/2017/12/18/2468637/pernik-kmetat-vyara-tserovska-poluchi-blagodarstven-plaket-ot-kmeta-na-kmetstvo-iztok-emil-kostadinov.html", "text": "Кметът на Община Перник Вяра Церовска получи благодарствен плакет от кмета на Кметство „Изток“ Емил Костадинов. Това съобщиха от пресцентъра на Община Перник. Отличието беше връчено по повод 30-години от създаването на най-големия квартал в града. \r\n„Благодаря ви за съдействието, което оказвате за развитието на квартала. С вашата подкрепа бяха открити и възстановени много детски и спортни площадки. Щастлив съм, че се реализира и изграждането на занемарения от цели 35 години подлез, който беше един от най-големите проблеми за стотици хора, които ежедневно преминават външноградската магистрала на жп спирка „Даскалово“, каза Костадинов.\r\nКметът Вяра Церовска също благодари за признанието и каза, че ще продължи да работи за развитието и благоустройството на кв. „Изток“. „Надявам се с общи усилия кварталът да придобие европейски вид“, заяви Церовска.", "date": "2017.12.18", "title": "Перник: Кметът Вяра Церовска получи благодарствен плакет от кмета на Кметство „Изток“ Емил Костадинов"}
{"url": "http://www.focus-news.net/news/2017/12/18/2468638/albanian-daily-news-liderat-na-albanskata-opozitsiya-zaplashi-s-narodno-vastanie-zaradi-izbiraneto-na-nov-glaven-prokuror.html", "text": "Лидерът на Демократическата партия (ДП) на Албания Лулзим Баша заплаши, че опозицията няма да приеме конституционния преврат, реализиран в парламента на страната при едностранното избиране на временен главен прокурор, предава албанското електронно издание Albanian Daily News.\r\nВ своето обръщение пред протестиращите, събрали се около сградата на албанския парламент в столицата Тирана в понеделник, Баша обяви, че това е само началото на народното въстание срещу властта.\r\n„Нека премиера Еди Рама и неговите помощници знаят, че албанският народ нито ще приеме, нито ще толерира това нарушение на конституцията. Това е началото на народно въстание в защита на независимостта на правосъдието. Никой да не си мисли, че ние ще замълчим в лицето на този конституционен преврат“, заяви Баша.\r\nТой подчерта, че избирането на временния главен прокурор Арта Марку има само една цел: да спаси Саймир Тахири, Вангюш Дако и най-вече - премиерът Еди Рама – най-корумпираният министър-председател в Европа, според мнението на опозиционния лидер.\r\nПревод и редакция:", "date": "2017.12.18", "title": "Albanian Daily News: Лидерът на албанската опозиция заплаши с народно въстание заради избирането на нов главен прокурор"}
{"url": "http://www.focus-news.net/news/2017/12/18/2468639/ognyan-tsenkov-kmet-na-vidin-2-mln-lv-sa-otpusnati-ot-pravitelstvoto-za-konservatsiya-restavratsiya-i-eksponirane-na-teatara-v-grada.html", "text": "2 млн. лв. са отпуснатите средства от правителството за консервация, реставрация и експониране на театралната сграда в града ни, каза на пресконференция Огнян Ценков, кмет на Община Видин, предаде репортер на Радио „Фокус“ – Видин. Сградата има над 120-годишна история и с този ремонт ще възвърне предишния си блясък. „През 1888 г. Община Видин взима решение да отдели едно от най-хубавите места в града ни, на 20 м от река Дунав, за изграждане на театрална сграда. Театърът е построен с дарения по австрийски проект и е завършена през 1891 година. Сега тя се нуждае от много сериозен ремонт“, подчерта н Ценков. \r\nТой допълни, че са търсени различни начини за финансиране и по-рано, както по Оперативна програма „Регионално развитие“, така и по Програмата за трансгранично сътрудничество Румъния-България, но по редица причини това не се осъществява. „Разговарях с министъра на финансите и посочих, че ремонтът на сградата не търпи повече отлагане, както и значимостта на тази важна за видинчани сграда. Трябваше да подготвим обществена поръчка, която представихме пред пред министерството. Така се стига до хубавия предколеден подарък – осигуряване на трансфер в размер на 2 милиона лв. от правителството след решение на Министерски съвет от 13 декември“, обясни Огнян Ценков. \r\nОбществената поръчка е обявена на 12 декември, срокът за подаване на оферти е до 22 януари 2018 г. Ремонтът на сградата трябва да бъде извършен за 6 месеца. Ще бъде ремонтирана фасадата на сградата, като зазиданите преди време прозорци ще бъдат отново възстановени и цялата дограма ще бъде направени във вида, който е имала при строежа на театъра от дървен материал, каза на пресконференцията заместник-кметът Цветан Асенов. Ще бъде ремонтиран и салонът на театъра, залите за репетиция и подменена отоплителната инсталация.\r\nАнна ЛОЗАНОВА", "date": "2017.12.18", "title": "Огнян Ценков, кмет на Видин: 2 млн. лв. са отпуснати от правителството за консервация, реставрация и експониране на театъра в града"}
{"url": "http://www.focus-news.net/news/2017/12/18/2468640/aktualna-patna-obstanovka-kam-1730-chasa.html", "text": "Информация за състоянието на републиканските пътища, предоставена от Агенция “Пътна инфраструктура”.Метеорологична обстановка:\r\nТемпературите са в интервала от – 4° до + 18°.\r\nВремето над страната е облачно. \r\nСлаб вятър духа в областите Бургас, Видин, Враца, Добрич, Перник, Пловдив, Смолян, Търговище и Шумен\r\nСлаб дъжд вали в област Смолян. \r\nСняг вали в областите Кюстендил и Смолян, както и в района на проход „Предел“, Разлог, Попови ливади /обл. Благоевград/, планинските части на област Пазарджик, Перник и Брезник /обл. Перник/, Лъки /обл. Пловдив/, Витиня, Гълъбец, Пирдоп, Саранци, Костенец, Бистрица и АМ „Люлин“ /обл. София/.\r\nПътните настилки в страната са мокри, а по усойните и планински райони – частично заснежени, заледени и обработени.\r\nНамалена видимост поради мъгла:\r\n- до 100 м. в района на проход „Шипка“, Панагюрски колонии /обл. Пазарджик/.Ограничения за товарни автомобили:\r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:\r\nцелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n- Автомагистралите; \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София;\r\n- път I-1 Благоевград-ГКПП „Кулата“;\r\n- път I-4 п. в. „Коритна“-Велико Търново-Шумен;\r\n- път I-5 Русе-Велико Търново;\r\n- път I-8 ГКПП „Калотина“-София;\r\n- път I-9 Варна-Бургас;\r\n- път II-18 Околовръстен път София;\r\n- път II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.Състояние на автомагистралите:\r\nАМ „Тракия“: няма ограничения.\r\nАМ „Хемус“: няма ограничения.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.Въведени ограничения по основните пътни направления:\r\n1. Проходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Предел” - отворен за всички МПС;\r\n- „Превала” - отворен за всички МПС;\r\n- „Републиката“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т; \r\n- „Петрохан” - забранен за МПС над 12 т;\r\n- „Твърдишки” - забранен за МПС над 10 т;\r\n- „Троянски” - забранен за МПС над 12 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.Състояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; \r\nот км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок до 13.09.2018 г.; \r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nобласт Кърджали: Черноочене-Кърджали – ограничено движението на МПС над 15 т.\r\nОбходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково-ГКПП Маказа – ограничено движението на МПС над 3,5 т;\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:\r\nОбласт Перник: Движение в една лента от км 78+500 до км 79+500, поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 25.12.2017 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; \r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево“-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 31.12.2017 г. Състояние на републиканската пътна мрежа:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма ограничения.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 20.12.2017 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 20.12.2017 г; \r\nПът III-992: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 20.12.2017 г.\r\nОПУ-Варна:\r\nВременно са въведени следните ограничения за движение на МПС: няма ограничения.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 20.12.2017 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът ІІІ-504: Движението по път ІІІ-504 Самоводене – Ресен в участъка от км 1+845 до км 5+925 е ограничено поради ремонтни дейности . \r\nОбходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница - с. Ресен и обратно. Срок до 05.01.2018 г.;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок целогодишно.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 20.12.2017 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 29.12.2017 г.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2017 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 20.12.2017 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 03.01.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 20.12.2017 г.\r\nОПУ-Ловеч: \r\nВременно са въведени следните ограничения за движение на МПС: \r\nПът III-358: Движението по път III-358 Шипково - Рибарица от км 13+100 до 32+800 е ограничено за МПС над 12 т, поради снегопочистване. Срок до 20.12.2017 г.\r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 05.01.2018 г.; \r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 09.01.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 20.12.2017 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nОПУ-Пловдив: \r\nВременно са въведени следните ограничения за движение на МПС:\r\nПът II-64: Движението по път II-64 Карлово – Баня е ограничено поради ремонтни дейности на асфалтовата настилка. \r\nОбходен маршрут: за посока София: гр. Баня – с. Марино поле – гр. Карлово и път I-6 Карлово – София; за посока Бургас: гр. Баня – с. Васил Левски и път I-6 Карлово – Бургас. Срок до 22.12.2017 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 20.12.2017 г. \r\nПът III-5802: Движението по път III-5802 Тополово – Леново – Поройна в участъка от край с. Поройна до кръстовище с път III-667 от км 19+287 до км 19+495 е ограничено за всички МПС. Срок до 20.12.2017 г. \r\nПът III-8611: Движението по път III-8611 Белица-Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 20.12.2017 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+ се ограничава за всички МПС за целия зимен период. \r\nОбходен маршрут: гр. Борово – път І-5 /Русе- В.Търново/ - кръгово кръстовище гр.Бяла и обратно. Срок до 31.03.2018 г.\r\nОПУ-Силистра:\r\nВременно са въведени следните ограничения за движение на МПС: няма ограничения.\r\nОПУ-Сливен:\r\nВременно са въведени следните ограничения за движение на МПС: няма ограничения.\r\nОПУ-Смолян:\r\nВременно са въведени следните ограничения за движение на МПС: \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 03.01.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. \r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 в с. Скобелево е ограничено поради аварирал р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът III-5005: Движението по път III-5005 връх Шипка – връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 20.12.2017 г.\r\nОПУ-Шумен:\r\nВременно са въведени следните ограничения за движение на МПС: \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2017 г.Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2017.12.18", "title": "Актуална пътна обстановка към 17.30 часа"}
{"url": "http://www.focus-news.net/news/2017/12/18/2468641/blagoevgrad-pochisteni-i-obraboteni-sreshtu-zaledyavane-sa-patnite-nastilki-v-oblastta.html", "text": "Почистени и обработени срещу заледяване са пътните настилки в област Благоевград. Това съобщиха за Радио „Фокус“ – Пирин от Областното пътно управление – Благоевград. Навсякъде пътищата са мокри и хлъзгави, затова водачите на мотори превозни средства трябва да бъдат внимателни. В региона няма образувала се снежна покривка, няма въведение ограничения за движението на леки и товарни автомобили. Проходът Предел е отворен за движение. През деня няма регистрирани инциденти.\r\nВ областния град задръствания се образуват по възловите кръстовища – пътните настилки са мокри и хлъзгави. Натоварен трафик се наблюдава в района на кръговите кръстовища при Зърнени храни, бул. „Васил Левски“ и 3 ОУ „Димитър Талев“. Частични колони от автомобили се образуват на улица „Славянска“ при МБАЛ – Благоевград, изхода на Благоевград при квартал „Струмско“, жп гарата и автогарата в града. През деня ситуацията по пътищата в града е била спокойна и няма регистрирани тежки пътни инциденти. Градския транспорт се движи по обичайният си маршрут, без закъснение или отклонения от редовния си график.\r\nЛивия НИНОВА", "date": "2017.12.18", "title": "Благоевград: Почистени и обработени срещу заледяване са пътните настилки в областта"}
{"url": "http://www.focus-news.net/news/2017/12/18/2468642/ministar-nikolina-angelkova-shte-rabotim-s-indiya-za-uvelichavane-na-turistite-i-privlichane-na-investitsii.html", "text": "Ще работим за популяризиране на възможностите на българския туризъм в Индия с цел увеличаване на индийските туристи у нас. Това заяви министърът на туризма Николина Ангелкова, която проведе работна среща с Н. Пр. Пууджа Капур, посланик на Индия в България, съобщиха от пресцентъра на Министерство на туризма. Министърът посочи, че дейностите за промотиране на България трябва да се засилят. \"Искаме да представим в Индия възможностите за културно-исторически и балнео- и СПА туризъм у нас\", обясни министър Ангелкова. Тя и посланик Капур обсъдиха и потенциала за развитие у нас на филмовия туризъм. В България са снимани много боливудски филми при изключително добро съотношение на качество и цена. Това е много ползотворно начинание, което влияе положително на имиджа и рекламата на страната и трябва да продължи да се развива, коментира Н. Пр. г-жа Пууджа Капур. \r\nМинистър Ангелкова отбеляза и потенциала на страната ни да привлича инвестиции. Едно от предимствата на България са едни от най-ниските данъци. \r\nН. Пр. г-жа Пууджа Капур заяви, че е нужно да се търсят начини за насърчаване на пътуванията на българи към Индия. Тя посочи, че около 25 млн. индийски туристи пътуват в чужбина годишно, от които близо половината се насочват към европейски държави.\r\nОбмисля се възможността за провеждане на дни на България в Индия и дни на Индия в България, стана ясно на срещата. Планира се и организация на опознавателен тур за индийски журналисти и представители на бизнеса. \r\nМинистър Ангелкова покани своя индийски колега за участие във втория конгрес на древните цивилизации, който ще се проведе през ноември 2018 г. в София. Министърът представи и инициативите на министерството по време на българското председателство на Съвета на ЕС, като първото голямо събитие е среща на министри, която ще се организира през февруари 2018 г. \r\nИндия е сред водещите 50 туристически пазара за България. В периода януари-октомври на 2017 г. у нас са дошли повече от 10 хил. индийци, като се отбелязва ръст от близо 20 на сто в сравнение със същия период на миналата година. През 2016 г. техните посещения са били 9900 и са се увеличили с 28% спрямо година по-рано.", "date": "2017.12.18", "title": "Министър Николина Ангелкова: Ще работим с Индия за увеличаване на туристите и привличане на инвестиции"}
{"url": "http://www.focus-news.net/news/2017/12/18/2468643/kyustendil-taekuondistat-aleksandar-dzhordzhev-specheli-otlichieto-sportist-na-dupnitsa-za-2017-godina.html", "text": "Таекуондистът Александър Джорджев спечели отличието „Спортист на Дупница” за 2017 година, предаде репортер на Радио „Фокус” - Пирин. На второ място остана Роберт Михайлов (силов трибой), а на трето място е таекуондистът Митко Джорджев. Церемонията по награждаване се проведе в спортната зала на Дупница. Специален гост на събитието бе петкратният световен шампион по борба и петкратен европейски шампион Александър Томов. Той е и носител на три сребърни медала от Олимпиади, а името му е в залата на световната слава в Оклахома (САЩ). Носител е на \"златния пояс\" на най-силния в онези времена международен турнир в света \"Никола Петров\". Александър Томов е отличен и с орден \"Стара планина\", първа степен, което е най-високото българско отличие и е награден в Президентството. Сред гостите на церемонията бе и бившият футболен национал Иво Георгиев. Нападателят бе част от трикольорите на Европейското първенство през 1996 година. Той е известен с това, че е голмайстор на всички отбори, в които е играл в България и чужбина. Обличал е екипа на унгарския гранд \"Дебрецен\", \"Левски\", в Бундеслигата с \"Валдхоф\", а през 1996 година осъществява един от скъпите за това време трансфери като срещу 1,1 млн. долара преминава в швейцарския шампион \"Аарау\". Той държи рекорда за най-много попадения в един мач в \"А\" група – 6 гола срещу \"Спартак\" (Пд) през 1995 година. Отличията на спортистите бяха връчени освен от официалните гости и от кметът на Община Дупница инж. Методи Чимев, зам.-кметът Крум Милев, председателят на Общински съвет - Дупница Емил Гущеров, общински съветници, спортисти от всички спортни клубове в града, граждани и др. \r\nЛора КАЛЧЕВА", "date": "2017.12.18", "title": "Кюстендил: Таекуондистът Александър Джорджев спечели отличието „Спортист на Дупница\" за 2017 година"}
{"url": "http://www.focus-news.net/news/2017/12/18/2468644/varna-dete-ot-siriysko-semeystvo-e-bilo-prebito-ot-dvama-maskirani-v-dvora-na-uchilishte-n-vaptsarov.html", "text": "Дете от сирийско семейство е пребито от двама маскирани в двора на училище „Н. Вапцаров“ във Варна. Това съобщи за Радио „Фокус“ – Варна Венцеслава Генова, началник на Регионалното управление по образованието във Варна. „На 14 декември, след приключване на часовете, детето тръгва да се прибира вкъщи, излиза на двора, където има много деца. Част от тях са на път към вкъщи след приключили занятия, а други два класа са имали занятия по физическо. При толкова много хора на двора изведнъж двама с качулки на главата прескачат оградата на училището и пребиват това дете. То е петокласник, има брат, който също е в V клас, но е по-голям, на възрастта на деветокласник. Детето е без брат си в този момент, пребиват го, удрят го в носа. Веднага му се притичват на помощ и то е отведено в болница. Правена му е операция на носа, днес вече е в дома си, при семейството си“, допълни Венцеслава Генова. \r\nДиректорът на учебното заведение е уведомил своевременно полицията. Водят се процесуално-следствени действия за установяване на побойниците и техните мотиви. „Дали към това дете е била насочена агресията или за по-голямото братче все още нищо не знаем. Важното е, че детето вече е добре и е вкъщи“, каза още Генова. Тя отбеляза, че не става въпрос за бежанци, а за семейство, което от години живее във Варна.\r\nМарияна ВАЛЕНТИНОВА", "date": "2017.12.18", "title": "Варна: Дете от сирийско семейство е било пребито от двама маскирани в двора на училище „Н. Вапцаров“"}
{"url": "http://www.focus-news.net/news/2017/12/18/2468645/aktsenti-v-sutreshniya-blok-dobro-utro-balgariya-na-radio-fokus-na-19-dekemvri.html", "text": "Броени дни преди Коледа за какво да внимаваме в празничното пазаруване и има ли нарушения от страна на търговците? Това ще разберем в сутрешния блок „Добро утро, България“ на Радио „Фокус“ от председателя на Комисията за защита на потребителите (КЗП) Димитър Маргаритов. Колко ще ни струва празничната трапеза в сравнение с миналогодишната ще попитаме Владимир Иванов, председател на Комисията по стоковите борси и тържищата. Каква политическа година изпращаме и какво да очакваме през 2018 г., когато България поема председателството на съвета на ЕС? Очаквайте коментар по темата от социолога Андрей Райчев. Защо все повече млади хора избират да минат под венчило в Смолян и с колко се е увеличил броят на сватбите в града? Подробностите ще научим от репортера ни Нели Гергьовска. На Никулден по стар стил как рибарите от „Ченгене скеле“ ще отбележат празника ще ни разкаже кореспондента ни в Бургас Мария Русева. \r\nТези и още теми в „Добро утро, България“ от 6.00 до 10.00 с водещ Евелин Цанева.", "date": "2017.12.18", "title": "Акценти в сутрешния блок „Добро утро, България“ на Радио „Фокус“ на 19 декември"}
{"url": "http://www.focus-news.net/news/2017/12/18/2468646/milka-hristova-bsp-v-proektobyudzheta-na-stolichna-obshtina-za-2018-godina-lipsva-analiz-i-predstavyane-na-politiki.html", "text": "В проектобюджета на Столична община за 2018 година липсва анализ и представяне на политики. Липсва убеждаването в това, че зад финансовите разчети стои възможността за трайни решения. Това каза за Агенция „Фокус“ зам.-председателят на Столичния общински съвет (СОС) и общински съветник от БСП-София Милка Христова за проектобюджета на Столична община за 2018 година. „В презентацията за Сектор „Транспорт“ бяха представени редица обекти, по които е работено през 2017 г. и такива, по които ще се работи през 2018 г. Липсваше защо тези обекти са избрани, какви са вижданията за развитието на различните видове транспорт“, обясни тя. „Например трамвайният транспорт, който е най-екологичен, и би следвало наред с метрото да бъде гръбнак на градския транспорт, предвид проблема с честотата на атмосферния въздух“, уточни Милка Христова. „Представянето на обекти, които не са свързани аналитично, не ни дават възможност да видим посоката, в която се развива града“, каза още тя.\r\nБиляна ИВАНОВА", "date": "2017.12.18", "title": "Милка Христова, БСП: В проектобюджета на Столична община за 2018 година липсва анализ и представяне на политики"}
{"url": "http://www.focus-news.net/news/2017/12/18/2468647/dimitar-zdravkov-kmet-na-sadovo-obshtinata-e-v-izklyuchitelno-dobro-finansovo-sastoyanie.html", "text": "Община Садово е в изключително добро финансово състояние. Това каза в интервю за предаването „Садово в сърцето на Тракия” на Радио „Фокус” - Пловдив кметът на Общината Димитър Здравков. Приходите и тази година са около 2,5 млн. лева. „Няма да има неразплатени сметки”, подчерта Здравков. По думите му, именно по тази причина Общината е търсена като партньор от бизнеса. „И се надявам така да продължаваме”, добави той. \r\nИ тази година има излишък, както и миналата година. „Така, че ще имаме стабилност още в началото на новата година”, добави кметът. По думите му това означава, че ще бъдат удовлетворени исканията на някои от кметовете да бъдат асфалтирани поне по четири улици идната година. Започнали са вече разговорите за това. Кметовете са направили писмено исканията си, а Димитър Здравков ще се постарае да осигури финансовия ресурс. Общината ще продължи практиката във всяко едно населено място да има заложен капиталов разход.\r\nЦветана ТОНЧЕВА", "date": "2017.12.18", "title": "Димитър Здравков, кмет на Садово: Общината е в изключително добро финансово състояние"}
{"url": "http://www.focus-news.net/news/2017/12/18/2468648/sofiya-v-galeriya-sredets-shte-bade-otkrita-izlozhba-zhivopis-na-hudozhnika-keazim-isinov.html", "text": "В галерия „Средец“ ще бъде открита изложба живопис на художника Кеазим Исинов. Това съобщиха от пресцентъра на Министерство на културата. Откриването ще се състои на 19 декември от 18.00 часа в галерия „Средец“. С тази експозиция престижната галерия на Министерството на културата (МК) отбелязва края на изложбената 2017 г. и началото на 2018.\r\nНа откриването са поканени да говорят писателят Стефан Цанев и изкуствоведът доц. Дора Каменова. В експозицията са представени над 40 платна от различни формати, сред които има и нови, непоказвани работи. Авторът се вълнува от сезоните, от фолклорните мотиви, от отзвука от отминали исторически епохи. Темите му препращат към борбата между доброто и злото, към смисъла на човешкото присъствие, към редуването на сезоните. Любов, вяра,  милосърдие, изкуство,  труд,  рождество, възкресение – това са само част от ключовите думи в изложбата. По своеобразен начин с настоящата експозиция Кеазим Исинов поставя и въпроса за новото начало.\r\nКеазим Исинов е роден в с. Садовец, Плевенска област, на 16 април 1940 г. Завършва Художествената гимназия през 1960 г., а през 1968 г. - специалност \"Живопис\" в класа на проф. Ненко Балкански в Националната художествена академия. Работи също малка пластика, скулптура и миниатюра. Носител е на многобройни авторитетни награди, сред които - „Художник  на хилядолетието“ (2005 г., Холандия) и орден „Св. св. Кирил и Методий“, първа степен (2006 г.), „Златен век” на МК.\r\nИзложбата в галерия „Средец” продължава до 5 януари 2018 г.", "date": "2017.12.18", "title": "София: В галерия „Средец“ ще бъде открита изложба живопис на художника Кеазим Исинов"}
{"url": "http://www.focus-news.net/news/2017/12/18/2468649/chavdar-nenovobshtinski-teatar-kyustendil-detskite-teatralni-predstavleniya-sa-edna-investitsiya-v-badeshteto.html", "text": "Детските театрални представления са една инвестиция в бъдещето. Това каза пред Радио „Фокус” – Кюстендил Чавдар Ненов, директор на Общински театър – Кюстендил. „Това е една от най-далновидните инвестиции и е хубаво всички да го осъзнаем. Ние гледаме да не правим изключение и почти всеки месец, с изключение на летните, гледаме да има куклен спектакъл и да даваме възможност на децата да се запознават с театралното изкуство и в частност с кукления театър”, каза Ненов. \r\nПо думите му всяка година в Кюстендил гостува театралната академия с дипломните си спектакли. „Преди два месеца беше премиерата на другия ни куклен спектакъл „Златка златното момиче”. Режисьор е Мила Великова, а също така не минахме без помощта на професор Румен Рачев, така че се получи един много интересен спектакъл.Децата го приеха изключително добре. Търговище ни гостува преди това, стремим се да даваме възможност на децата ни да гледат куклен театър”, каза Чавдар Ненов.\r\nВенцеслав ИЛЧЕВ", "date": "2017.12.18", "title": "Чавдар Ненов,Общински театър – Кюстендил: Детските театрални представления са една инвестиция в бъдещето"}
{"url": "http://www.focus-news.net/news/2017/12/18/2468650/milka-hristova-bsp-v-byudzheta-na-stolichna-obshtina-za-2018-g-prioritetite-se-zayavyavat-no-ne-se-dokazvat.html", "text": "В бюджета на Столична община за 2018 г. приоритетите се заявяват, но не се доказват. Липсва посоката на развитие на града. Това каза за Агенция „Фокус“ зам.-председателят на Столичния общински съвет (СОС) и общински съветник от БСП- София Милка Христова за проектобюджета на Столична община за 2018 година. „Бюджетите на СО се различават само по леката корекция в цифрите нагоре, тъй като градът се развива“, посочи тя. „Не за първа година твърдим, че средствата не се разпределят равномерно между различните жилищни комплекси. Приоритизиран е центърът, особено в навечерието на европредседателството“, обясни Милка Христова. Според нея е необходимо да бъдат отделени повече средства и за социални дейности. „Смятам, че 900 места за социален патронаж са крайно недостатъчни за нашия милионен град“, коментира тя. „Искрено се надявам подходът, заявен в началото на годината, СОС да не бъде слушател и получател на крайни данни от администрацията, а да бъде активен участник в разработването на политиките, най-после да се състои“, заяви Милка Христова. „Запознах се с разчетите в бюджета от медиите. стана ясно, че на 12 януари ще получим разгърнатия вариант, а на 24 януари от нас се очаква да го гласуваме- така политика не се прави“, каза още тя.\r\nБиляна ИВАНОВА", "date": "2017.12.18", "title": "Милка Христова, БСП: В бюджета на Столична община за 2018 г. приоритетите се заявяват, но не се доказват"}
{"url": "http://www.focus-news.net/news/2017/12/18/2468651/v92-vatreshniyat-ministar-na-sarbiya-othvarli-tvardeniyata-za-namesa-na-chuzhdi-razuznavaniya-v-sbivaneto-na-partizan-zvezda.html", "text": "Министърът на вътрешните работи на Сърбия Небойша Стефанович заяви в понеделник, че ще „изложи цялата информация за безредиците по време на дербито  в най-краткия възможен срок“, предава англоезичната редакция на белградското радио В92.\r\nСтефанович имаше предвид насилието, избухнало на трибуните, по време на футболния мач в Белград между градските съперници Партизан и Цървена Звезда.\r\nСпоред министъра, „към момента, изглежда, че в ситуацията има сериозна намеса на криминогенни фактори“. Той заяви, че има подозрение, че инцидента „е нещо повече от доказване между различни фракции от навиячи“.\r\n„Не искам да влизам в теории на конспирацията, нямаме данни, че нечие чуждо разузнаване е намесено в това, но стигнахме до информация, предполагаща, че в ситуацията са замесени различни криминални фактори, не само домашни, но и от региона. За да бъдем сигурни каква е била целта, ние няма да разкриваме нищо, преди да разполагаме с цялата информация по случая“.\r\nПревод и редакция:", "date": "2017.12.18", "title": "В92: Вътрешният министър на Сърбия отхвърли твърденията за намеса на чужди разузнавания в сбиването на Партизан-Звезда"}
{"url": "http://www.focus-news.net/news/2017/12/18/2468652/ministerstvoto-na-turizma-i-universitetat-za-natsionalno-i-svetovno-stopanstvo-shte-podpishat-sporazumenie-za-satrudnichestvo-na-19-dekemvri.html", "text": "Министърът на туризма Николина Ангелкова и проф. д.ик.н. Стати Статев, ректор на Университета за национално и световно стопанство (УНСС), ще подпишат споразумение за сътрудничество. Това съобщиха от пресцентъра на Министерството на туризма. На събитието ще присъства и Ректорският съвет на висшето училище. Церемонията ще се състои на 19 декември 2017 г. от 15.00 часа в заседателната зала на Ректората на УНСС.", "date": "2017.12.18", "title": "Министерството на туризма и Университетът за национално и световно стопанство ще подпишат споразумение за сътрудничество на 19 декември"}
{"url": "http://www.focus-news.net/news/2017/12/18/2468653/ivan-totev-kmet-na-plovdiv-do-kraya-na-godinata-startira-vodniyat-proekt-na-grada.html", "text": "До края на годината стартира водният проект на Пловдив. Това съобщи пред журналисти кметът на Пловдив Иван Тотев, предаде репортер на Радио „Фокус” - Пловдив. „Проектът е на стойност 107 милиона лева, като Общината ще съфинансира с 8 милиона лева”, обясни Тотев. Общинските средства ще се изразходват главно за преасфалтиране на улиците, след като се извършат съответните ВиК дейности. С реализацията на Интегрирания проект трябва да бъдат подменени 14 км водопроводи и 800 сградни отклонения, както и да бъде извършена реконструкция, модернизация и доизграждане на пречиствателна станция за отпадни води – Пловдив. \r\nПо думите на Иван Тотев през следващата година ще има много дейности, които ще се изпълняват и респективно това ще даде отражение и към бюджетната рамка на Пловдив.\r\nЦветана ТОНЧЕВА", "date": "2017.12.18", "title": "Иван Тотев, кмет на Пловдив: До края на годината стартира водният проект на града"}
{"url": "http://www.focus-news.net/news/2017/12/18/2468654/reuters-amerikanski-voenni-strelyat-po-mazh-opital-da-pronikne-v-britanska-voenna-baza.html", "text": "Американски военни са стреляли по мъж, опитал да проникне на територията на британска военна база в централна Англия, използвана от Военновъздушните сили (ВВС) на САЩ, в понеделник, предава Reuters, като се позовава на информация от местната полиция.\r\nУправата на Базата Милдънхол на Кралските ВВС излезе със съобщение, че охраната е закрила достъпа към съоръжението, използвано от Съединените американски щати за презареждане с гориво на американските и НАТО-вските самолети в Европа, към 15 часа (българско време), след като се е разбрало за инцидента.\r\n„Американски войници стреляха по посока на мъж, след което той бе задържан, получавайки леки наранявания по време на задържането“, заявиха от полицията на окръг Съфолк. „Няма други хора, пострадали в резултат от инцидента“.\r\nПревод и редакция:", "date": "2017.12.18", "title": "Reuters: Американски военни стрелят по мъж, опитал да проникне в британска военна база"}
{"url": "http://www.focus-news.net/news/2017/12/18/2468655/api-prez-noshtta-se-ochakva-snegovalezh-shofyorite-na-koito-ne-im-se-nalaga-speshno-patuvane-da-otlozhat-tragvaneto-za-sutrinta.html", "text": "През нощта се очаква снеговалеж и понижение на температурите. Това съобщиха от пресцентъра на Агенция \"Пътна инфраструктура\". Всички областни пътни управления и снегопочистващите фирми работят на 24-часов режим. За поддържане на републиканските пътища в готовност са около 3 000 машини. Агенция „Пътна инфраструктура“ апелира шофьорите, на които не им се налага спешно да пътуват през нощта, да отложат тръгването за утре сутрин. Необходимо е автомобилите им да са с подходящи гуми, да имат на разположение вериги, които да използват, ако е необходимо, и да карат със съобразена скорост и повишено внимание, спазвайки указанията на „Пътна полиция“. Блокирането на движението от автомобили, които не са подготвени за пътуване при зимни условия, затруднява работата на снегопочистващата техника и възпрепятства пътуването на всички останали шофьори.\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, lima.api.bg, интернет страницата на АПИ – www.api.bg, и по всяко време от денонощието на тел. 0700 130 20 в АПИ. В агенцията целогодишно работи Ситуационен център, който събира и обобщава данните за състоянието на републиканските пътища.", "date": "2017.12.18", "title": "АПИ: През нощта се очаква снеговалеж, шофьорите, на които не им се налага спешно пътуване, да отложат тръгването за сутринта"}
{"url": "http://www.focus-news.net/news/2017/12/18/2468656/pregled-na-mezhdunarodnite-novini-do-18-chasa-agentsiya-fokus.html", "text": "Американският президент Доналд Тръмп смята да обяви Русия за конкурент на САЩ по време на представянето на своята нова стратегия за национална сигурност. По-рано бе съобщено, че най-вероятно Китай също ще бъде определен като държава, която се опитва да предизвика американските интереси в икономическата сфера и подрони отбраната и сигурността на САЩ, припомня агенцията. \r\nСпоред откъс от документа, публикуван от Белия дом, двете държави целят „да направят икономиката по-малко свободна и по-малко честна, да засилят своите военни сили и контролират информацията и данните с цел подтискане на своите народи и увеличаване на тяхното влияние“. \r\nНовата стратегия, която бе резултат от едномесечни разговори между Тръмп и неговите съветници, няма да включва нищо свързано с климатичните промени, разкриха официални лица. Новият план за развитие на националната сигурност е основан на стратегията „Америка първо“ на Тръмп.\r\n*** Сирийският президент Башар Асад определи подкрепяните от САЩ кюрдски военни формирования като „предатели”.\r\nПо думите на Асад, „когато говорим за тези, които са известни като „кюрди“, трябва да имаме предвид, че те са не само кюрди. Всички тези, които работят за чужда държава и най-вече тези под американско командване…  са предатели“. \r\nПодкрепяните от САЩ Сирийски демократични сили, съставени главно от кюрди, изиграха важна роля във войната срещу „Ислямска държава“, припомня агенцията.\r\n*** Участието на ООН в бъдещи избори в Сирия трябва да „съответства напълно с изискванията на Устава на международната организация и да се базира на уважение към волята на сирийския народ“. Това заяви в понеделник президентът на Сирия Башар Асад по време на разговора  си с група журналисти след края на преговорите с руска правителствена делегация, оглавена от вицепремиера на Русия Дмитрий Рогозин, в Дамаск.\r\n„Ние приветстваме ролята на ООН (в изборите) при условие, че няма да бъде нарушаван суверенитетът на Сирия“, заяви Асад.\r\nОсвен това, той коментира и съществуващите различия между преговорите в Женева и подготвяния „съвместно с руските приятели“ Конгрес за национален диалог в Сочи. „Всичко зависи от състава на участниците. В Женева ние водим преговори с фигури, които не изразяват интересите на сирийския народ, нито даже собственото си мнение“, обясни той. „При подготовката на форума в Сочи ние ясно определихме темите на диалога – новата конституция и бъдещите избори“.\r\n*** Албанската опозиция разпръсна в понеделник сълзотворен газ в парламента на републиката, опонентите на властта влязоха в сблъсъци с полицията пред сградата на народното събрание.\r\nГласуването на кандидатурата за нов генерален прокурор на републиката в понеделник доведе до безредици в заседателната зала и около сградата на парламента в Тирана. Министър-председателят и лидер на управляващата Социалистическа партия(СП) Еди Рама по-рано предложи да бъде утвърдена кандидатурата на юриста Арти Марку, предложена от него, с просто мнозинство.\r\nНеговите политически опоненти от Демократическата партия(ДП) поискаха отначало, съгласно конституцията на страната, да бъде образуван Висш съвет на прокуратурата и до сформирането му да бъде оставен на поста сегашния генерален прокурор Адриатика Ллаллу, който даде началото на редица гръмки разследвания за корупция.\r\nНезависимо от това, Рама настоя да се проведе гласуване и неговия кандидат получи 69 гласа „за“, срещу само два „против“ и двама въздържали се. Опозиционните депутати се опитаха да саботират заседанието, разпръсквайки в заседателната зала сълзотворен газ и активирайки димни бомби. Депутатите от управляващата партия и опозицията дори се сбиха по време на гласуването.\r\nЛидерът на ДП Люлзим Баша обеща да поведе гражданите на нови масови протести, тъй като премиера Рама, според неговите думи, „е нарушил грубо конституцията на Албания“.\r\nПо същото време, привържениците на опозицията влязоха в сблъсъци с полицейския кордон пред парламента. Активистите разпръснаха сълзотворен газ против органите на реда и се опитаха да влязат в сградата на парламента със сила. Тълпата беше спряна след намесата на специално подразделение на местното Министерство на вътрешните работи. Има съобщения за пострадали участници в безредиците.\r\n*** Бившият министър-председател на Албания Сали Бериша призова опозиционните депутати да „изгорят“ мандатите си, във връзка с едностранното решение на мнозинството в албанския парламент да одобри кандидатурата на Арта Марку за временен генерален прокурор.\r\nВ изказване пред журналистите в понеделник, след края на сесията на парламента, той директно обвини настоящия премиер Еди Рама, че е наредил на охранителите да не му позволят да се изкаже от трибуната на народното събрание.\r\n„Искам да кажа пред всички албански граждани, че премиерът Рама организира засада против мен в парламента. Поисках да се възползвам от правото си на процедурно изказване, но говорителят ме помоли да изчакам няколко минути и аз се съгласих. Насочих се към подиума, за да говоря, но Рама нареди на наемниците си, ръководителят на охраната, да организират засада, в безпрецедентен акт в историята на парламента“, заяви Бериша.\r\nСлед като говорителят ми даде правото да говоря, един бандит, човек без капка морал, нареди на охранителите да предотвратят изказването ми пред парламента. Този, който блокира речта ми, беше премиера Рама, а не говорителя Ручи“, добави той.\r\nСъвместното съществуване на опозиция и управление в този парламент е невъзможно и затова гражданите трябва да се надигнат и да свалят това правителство. От сега нататък, опозицията трябва да използва само такава риторика в парламента и да „изгори“ мандатите си“, категоричен е Бериша.\r\n*** Канцлерът на Германия Ангела Меркел заяви в понеделник, че иска да завърши предварителните преговори за евентуално формиране на коалиция с Германската социалдемократическа партия (ГСДП) до средата на януари.\r\nТя заяви това, когато бе помолена да оцени дали срокът до края на март, за постигане на обща позиция с френския президент Еманюел Макрон за реформите в еврозоната, е реалистичен, имайки предвид риска от провал на преговорите за съставяне на германско правителство между Съюза (ХДС/ХСС) и ГСДП.\r\n„Споменах март, защото искаме да завършим предварителните разговори (с ГСДП) до средата на януари“, заяви Меркел пред репортерите, след срещата си с членовете на Управителния съвет на нейния Християндемократически съюз(ХДС).\r\nБлока на Меркел ще проведе първата си среща с ГСДП в сряда, 20 декември.\r\nПостигането на сделка със социалдемократите е най-добрият шанс на Меркел за четвърти мандат на поста канцлер на Германия. Тя даде сигнали, че има място за маневри в преговорите по различните политики, но намекна, че сътрудничество между партиите извън рамките на формална коалиция е малко вероятно (т.е. формиране на правителство на малцинството на Съюза (ХДС/ХСС) – бел.ред.)\r\nАко предварителните преговори завършат успешно, ГСДП ще пристъпи към обсъждането на детайлна програма с ХДС и ХСС, за определяне на приоритетите в политиката на правителството за следващите четири години.\r\nНякои фактори в ГСДП изявиха желание да работят с Меркел извън рамките на формално коалиционно споразумение, с надежда да съхранят своята идентичност в очите на избирателите си, но канцлерът заяви, че едно стабилно правителство трябва да е основано на формално споразумение за приоритетните политики: „Всичко по-малко от това ще означава, че предварителните преговори не са завършили успешно“.\r\n*** Лидерът на Демократическата партия (ДП) на Албания Лулзим Баша заплаши, че опозицията няма да приеме конституционния преврат, реализиран в парламента на страната при едностранното избиране на временен главен прокурор.\r\nВ своето обръщение пред протестиращите, събрали се около сградата на албанския парламент в столицата Тирана в понеделник, Баша обяви, че това е само началото на народното въстание срещу властта.\r\n„Нека премиера Еди Рама и неговите помощници знаят, че албанският народ нито ще приеме, нито ще толерира това нарушение на конституцията. Това е началото на народно въстание в защита на независимостта на правосъдието. Никой да не си мисли, че ние ще замълчим в лицето на този конституционен преврат“, заяви Баша.\r\nТой подчерта, че избирането на временния главен прокурор Арта Марку има само една цел: да спаси Саймир Тахири, Вангюш Дако и най-вече - премиерът Еди Рама – най-корумпираният министър-председател в Европа, според мнението на опозиционния лидер.", "date": "2017.12.18", "title": "Преглед на международните новини до 18 часа ( Агенция „Фокус“ )"}
{"url": "http://www.focus-news.net/news/2017/12/18/2468657/kyustendil-279-tvorbi-sa-podadeni-za-uchastie-v-obshtinskiya-konkurs-za-detsko-tvorchestvo-koleda-e-stavat-chudesa.html", "text": "279 творби са подадени за участие в общинския конкурс за детско творчество „Коледа е, стават чудеса”. Това каза пред Радио „Фокус” – Кюстендил Бойко Малинов, директор на Обединен детски комплекс – Кюстендил. По думите му участие в конкурса са взели възпитаници на всички общински училища в града. „Съгласно регламента на конкурса бяха наградени 96 творби в трите направления – „Народно приложно изкуство“, „Изобразително изкуство“ и „Литературно творчество“. Бяха раздадени 24 първи награди, 23 втори, 18 трети, 28 поощрителни награди, 2 специални награди на Регионална библиотека „Емануил Попдимитров“ и 1 специална награда на Настоятелството на ОДК”, каза Бойко Малинов. По думите му за поредна година нивото на детските творби, участвали в конкурса, е било много добро.\r\nВенцеслав ИЛЧЕВ", "date": "2017.12.18", "title": "Кюстендил: 279 творби са подадени за участие в общинския конкурс за детско творчество „Коледа е, стават чудеса”"}
{"url": "http://www.focus-news.net/news/2017/12/18/2468658/varna-unikalni-avtorski-ikoni-za-praznichnite-dni-se-predlagat-na-festivala-koleden-srachko-v-grada.html", "text": "Уникални авторски икони за празничните дни се предлагат на фестивала „Коледен Сръчко“ във Варна. Това съобщи за Радио „Фокус“ – Варна Нина Урумова, организатор на фестивала. Тя припомни, че месеците декември и януари са месеците на имениците и почти няма ден без да бъде покровителствен от даден светия. „Най-хубавите подаръци за любимите хора са уникални, авторски икони. Те се предлагат от майстори на арт фестивала „Сръчко“, който се провежда във Фестивалния и конгресен център във Варна. Занаятчии от Троян омайват с полезни за бита изделия от глина – особено такива, в които всеки ще може да приготви много вкусно ястие“, допълни Нина Урумова.\r\nРъчно изработени магнити, дървени мечове за подарък за малките момчета, касички, дървени подложки, лъжици и множество други изделия, дори и украсени с типично български мотиви, също са сред предметите, предлагани на арт фестивала, който се провежда през целия месец декември във Варна. Българските мотиви са много популярни и модерни последните години. Хит са и раници и чанти с такива окраски. Предлагат се и ръчно тъкани одеяла и килими.\r\nФестивалът „Коледен Сръчко“ във Фестивалния и конгресен център във Варна е отворен всеки ден от 11.00 до 19.00 часа. На него се представят 80 майстори от България и чужбина. Представени са бижута и сребро, изделия от мед, коледни лампи, тъкани изделия, декупаж, макраме, картини, плетива, картички и десетки други красоти. Има обособен безплатен детски кът, където момченцата и момиченцата ще могат да се забавляват на воля, както и да видят Дядо Коледа.\r\nМарияна ВАЛЕНТИНОВА", "date": "2017.12.18", "title": "Варна: Уникални авторски икони за празничните дни се предлагат на фестивала „Коледен Сръчко“ в града"}
{"url": "http://www.focus-news.net/news/2017/12/18/2468659/oon-krayno-desniyat-uklon-na-novata-avstriyska-koalitsiya-e-opasno-razvitie.html", "text": "Ръководителят на службата на ООН за човешките права заяви в понеделник, че крайно-десният уклон на новата управляваща коалиция в Австрия е „опасно развитие“ и предупреди срещу “използването на страха“  в европейската политика, предава AFP.\r\n„Много съм загрижен“, заяви Върховният комисар на ООН за правата на човека Зеид Раад ал Хюсеин в интервю пред AFP и предупреди, че решението на новия австрийски канцлер Себастиян Курц да възприеме крайно-десни позиции по теми като миграцията, за да спечели поддръжката на избирателите е отбелязало „опасно развитие... в политическия живот на Европа“.\r\nПревод и редакция:", "date": "2017.12.18", "title": "ООН: Крайно-десният уклон на новата австрийска коалиция е „опасно развитие“"}
{"url": "http://www.focus-news.net/news/2017/12/18/2468660/pazardzhik-13-detsa-ot-dnevniya-tsentar-za-detsa-s-uvrezhdaniya-v-bratsigovo-shte-poluchat-koledni-podaratsi-ot-kampaniya-plyusheno-meche.html", "text": "Кампанията „Плюшено мече“ се реализира на 100% в Дневния център за деца с увреждания в Брацигово и ще приключи с даването на подаръците, които децата са заявили в Коледните си желания. Това каза за Радио „Фокус“ – Пазарджик Костадинка Найденова, директор на социалната институция. Намерихме голяма отзивчивост и подкрепа от страна на дарители. Всички желания бяха удовлетворени. „13 деца с увреждания от Центъра са си пожелали предимно неща от първа необходимост – дрехи, раници и играчки. В Центъра има почти всичко необходимо за тяхната грижа, както и за игра и развлечение. Най-съкровеното им желание е да са здрави, дори да не поставят това желание на първо място, те истински го искат. Малките деца от Центъра продължават да вярват в дядо Коледа, а по-големите просто се надяват на чудо по Коледа“, уточни Найденова. Тя добави, че в Центъра се полагат грижи за деца от 5 до 17 години, за които се грижат социални работници, рехабилитатори, психолози и логопеди.\r\nАлбена ЖИЛЕКОВА", "date": "2017.12.18", "title": "Пазарджик: 13 деца от Дневния център за деца с увреждания в Брацигово ще получат коледни подаръци от Кампания „Плюшено мече“"}
{"url": "http://www.focus-news.net/news/2017/12/18/2468661/premierat-na-albaniya-izbiraneto-na-nov-glaven-prokuror-na-albaniya-e-legitimno.html", "text": "Премиерът на Албания Еди Рама заяви в понеделник, че избирането на Арта Марку за временен главен прокурор на страната е извършено съобразно действащите закони. Във връзка с това, по време на пресконференция по случая, той определи протестите на опозицията като „срамни“, предава албанското електронно издание Albanian Daily News.\r\n“Направих всичко по силите си, за да проведа диалог с опозицията във връзка с този въпрос, но дори призивите на САЩ и ЕС за постигане на компромисно решение не допринесоха за присъединяването на опозицията към преговорите“, заяви Рама.\r\nТой добави, че реформата в правосъдната система на страната е процес, който не може да бъде спрян и не може да бъде осуетен чрез крясъци и хвърляне на димки от страна на противниците му.\r\n„Срамното шоу беше организирано от опозицията, но страната ще страда от последиците му. Албанците не заслужават калта и отчаянието на една опозиция, обзета от страх от правосъдната реформа. Искам да поискам прошка от гражданите на Албания и международните партньори за последния отчаян опит на опозицията да блокира реформата в правосъдието“, подчерта Рама.\r\nОсвен това, той благодари на бившия главен прокурор на страната Адриатик Ллалла за неговия принос и факта, че е станал първия човек, изпълнявал тази длъжност, който се е оттеглил от поста без да е имал нито един конфликт с мнозинството.Агенция „Фокус“ припомня: \r\nГласуването на кандидатурата за нов генерален прокурор на Албания в понеделник доведе до безредици в заседателната зала и около сградата на парламента в Тирана. Министър-председателят и лидер на управляващата Социалистическа партия(СП) Еди Рама предложи да бъде утвърдена кандидатурата на юриста Арта Марку, предложена от него, с просто мнозинство.\r\nНеговите политически опоненти от Демократическата партия(ДП) поискаха отначало, съгласно конституцията на страната, да бъде образуван Висш съвет на прокуратурата и до сформирането му да бъде оставен на поста сегашния генерален прокурор Адриатика Ллаллу, който даде началото на редица гръмки разследвания за корупция.\r\nНезависимо от това, Рама настоя да се проведе гласуване и неговия кандидат получи 69 гласа „за“, срещу само два „против“ и двама въздържали се. Опозиционните депутати се опитаха да саботират заседанието, разпръсквайки в заседателната зала сълзотворен газ и активирайки димни бомби. Депутатите от управляващата партия и опозицията дори се сбиха по време на гласуването.\r\nПо същото време, привържениците на опозицията влязоха в сблъсъци с полицейския кордон пред парламента. Активистите разпръснаха сълзотворен газ против органите на реда и се опитаха да влязат в сградата на парламента със сила. Тълпата беше спряна след намесата на специално подразделение на местното Министерство на вътрешните работи. Има съобщения за пострадали участници в безредиците.\r\nПревод и редакция:", "date": "2017.12.18", "title": "Премиерът на Албания: Избирането на нов главен прокурор на Албания е легитимно"}
{"url": "http://www.focus-news.net/news/2017/12/18/2468662/nadya-rechnikova-obreden-dom-smolyan-s-30-se-e-uvelichil-broyat-na-svatbite-v-obshtinata-prez-2017-g.html", "text": "С 30% се е увеличил броят на сватбите в общината през 2017 г. Това каза за Радио „Фокус“ – Смолян Надя Речникова от Обреден дом – Смолян. По думите ѝ общият брой на сватбите през тази година ще е 102, като през 2016 г. те са били 69. Според Речникова в тях се включват и пресъставените бракове, които са сключени в чужбина. Тя отбеляза, че все повече са желаещите за красиви и големи сватби с пищна украса, като дори се наемат агенции да украсят и залата на Обредния дом, което през последните години не се е случвало в Смолян. По думите ѝ младоженците вече знаят какво искат и сами организират сватбеното си тържество до последния детайл. \"Голям е интересът и към изнесените ритуали. Най-предпочитаните места за сключване на брак са красивите места в района на Смолянските езера, каскадите на Смолян на амфитеатъра в града, в курорта Пампорово и разбира се пред заведението, в което ще е сватбеното тържество\", каза още Речникова. Тя добави, че средната възраст на желаещите да сключат брак в Смолян се запазва и е около 25 - 30 години, като младите най-често изчакват да завършат висшето си образование. През годината има сключени бракове както на местни хора, така и смесени бракове на българи и чужденци. \"Не са малко и подписванията, при които хора, живеещи на семейни начала с по едно или две деца, решават да официализират своята връзка\", посочи Речникова. \"Вече има заявки за сватби и за следващата година. Цените на услугите засега са без промяна. За сключване на брак в залата на Оберен дом – Смолян се плаща 60 лв., за изнесен ритуал в чертите на града – 216 лв., а извън града цената е 300 лв.\", каза още Надя Речникова.\r\nНели ГЕРГЬОВСКА", "date": "2017.12.18", "title": "Надя Речникова, Обреден дом – Смолян: С 30% се е увеличил броят на сватбите в общината през 2017 г."}
{"url": "http://www.focus-news.net/news/2017/12/18/2468663/daniel-tendzherkov-florist-vse-poveche-zhiteli-na-veliko-tarnovo-izbirat-da-ukrasyat-izkustvena-elha.html", "text": "Все повече великотърновци избират да украсят изкуствена елха. Една от причините за това е, че структурата и клоните на тези дръвчета са много по-равномерни и лесни за аранжировка, обясни за Радио „Фокус“ – Велико Търново флористът Даниел Тенджерков. По думите му водещ е и фактът, че изкуствените елхи са много по-екологични и полезни за природата. „Тенденцията при украсата на коледно дърво е да се използват естествени материали като клони, дървени играчки и стъклени такива. Избягва се пластмасата. Използват се сушени плодове, шишарки, панделки от деним и шотландско каре, което е характерно за Коледа. Тази година на почти всички дървета има канелени пръчки, сушени ябълки и портокали - нещата, които вдъхват коледен дух в една украса“, добави специалистът. Той каза още, че се появява тенденция за нетрадиционна украса с традиционни материали. По думите му изкуствените елхи са изработени изключително прецизно и често клиентите се заблуждават и ги бъркат за естествени.\r\nЛуиза ТРАНЧЕВА", "date": "2017.12.18", "title": "Даниел Тенджерков, флорист: Все повече жители на Велико Търново избират да украсят изкуствена елха"}
{"url": "http://www.focus-news.net/news/2017/12/18/2468664/afp-patnicheski-vlak-deraylira-i-se-stovari-varhu-magistrala-v-amerikanskiya-shtat-vashington.html", "text": "Междуградски пътнически влак дерайлира рано сутринта в понеделник (в България  - вечер) в американския щат Вашингтон, в близост до град Такома, като единия от вагоните на композицията се е стоварил върху натоварена междущатска магистрала, предава AFP, като се позовава на информация от местните власти и очевидци.\r\nЗасега няма информация за пострадали от инцидента. Снимки от мястото на събитието показват, че дълъг пътнически вагон  е паднал върху натоварена магистрала, минаваща под влаковия надлез, а още няколко вагона лежат около релсите.\r\nОт американската компания „Амтрак“, занимаваща се с междущатските пътнически железопътни превози, заявиха, че са „запознати с инцидента“, но не дадоха повече информация по случая.\r\nПревод и редакция:", "date": "2017.12.18", "title": "AFP: Пътнически влак дерайлира и се стовари върху магистрала в американския щат Вашингтон"}
{"url": "http://www.focus-news.net/news/2017/12/18/2468665/shumen-chitalishte-razvitie-1874-veliki-preslav-organizira-folkloren-kontsert-ot-ignazhden-do-koleda-na-20-dekemvri.html", "text": "Фолклорен концерт-спектакъл „От Игнажден до Коледа“ организира читалището във Велики Преслав. Това съобщи за Радио „Фокус“ - Шумен Радостина Иванова, библиотекар към НЧ „Развитие 1874“. Проявата ще се състои от 18.30 часа на 20 декември в салона на читалището. В концерт-спектакълът, който е по мотиви от книгата на Богомил Момов „Фолклорен спектър\", ще се включат група за народни обичаи, ЖФГ „Болярка“, ДТФ „Радост“, ТФ „Болярче“, ТФ „Любе ле“, ДФ „Здравец“, ДФ „Здравец – Junior“, Нелина Калчева и Силвия Иванова. Специалното участие е на РК „Традиция“ – Велики Преслав.\r\nИвелина ИВАНОВА", "date": "2017.12.18", "title": "Шумен: Читалище „Развитие 1874“ - Велики Преслав организира фолклорен концерт „От Игнажден до Коледа“ на 20 декември"}
{"url": "http://www.focus-news.net/news/2017/12/18/2468666/tass-pravitelstvoto-na-irakski-kyurdistan-tvardi-che-irak-se-gotvi-za-nastaplenie-sreshtu-pozitsiite-na-kyurdskite-vaorazheni-sili.html", "text": "Въоръжените сили на Ирак и шиитската милиция „Ал Хашд ал Шааби“ готвят настъпление срещу позициите на кюрдското военизирано опълчение „пешмерга“. Това заявиха в понеделник от Съвета за сигурност на правителството на кюрдската автономия в Северен Ирак, предава ТАСС, като се позовава на публикации в местната преса.\r\nСъветът за сигурност е обезпокоен от „мащабната мобилизация на иракските сили“ в района на Махмур, югозападно от Ербил (фактическата столица на Иракски Кюрдистан) и е убеден, че федералните подразделения се готвят за нападение срещу позициите на „пешмерга“ на границата на автономния регион. В текста на заявлението се съдържа призив към Багдад „да прекрати провокациите“ и да отговори на „призива на кюрдските власти за диалог и разрешаване на разногласията“.\r\nАгенция „Фокус“ припомня:\r\nНа 25 септември в Иракски Кюрдистан се проведе референдум за независимост от Ирак. Кюрдската Висша независима избирателна комисия за референдума и изборите обяви, че повече от 90% от участвалите в плебисцита са се изказали за отделяне от Ирак. Референдумът се състоя въпреки протестите на Багдад и решението на Върховния съд на страната, че действията на регионалните власти са неконституционни. В средата на октомври правителствените сили започнаха настъпление в спорните райони и възстановиха контрола на Багдад над по-голямата част от инфраструктурата, но до момента не е разрешен въпросът за пограничните терминали в автономията.\r\nПревод и редакция:", "date": "2017.12.18", "title": "ТАСС: Правителството на Иракски Кюрдистан твърди, че Ирак се готви за настъпление срещу позициите на кюрдските въоръжени сили"}
{"url": "http://www.focus-news.net/news/2017/12/18/2468667/blagoevgrad-balet-daga-ot-selo-krupnik-specheli-tretoto-myasto-na-mezhdunarodniya-festival-utrinna-zvezda-bansko.html", "text": "Балет „Дъга“ към читалище „Владимир Маяковски“ – село Крупник спечели трето място в Международния фестивал „Утринна звезда“ – Банско. Това съобщиха за Радио „Фокус“ – Пирин от читалището в симитлийското село. В конкурса участие са взели много състави от България, Македония, Украйна и Казахстан. Балет ,,Дъга“ се е състезавал в две категории – съвременни хореографии и дует, изпълнен от Катерина Милайкова и Диана Маринкова, където двете момичета са спечелили 3-то място и бронзови медали. В категорията съвременна хореография малката група отново печели 3-то място, диплома и купа.\r\nЛивия НИНОВА", "date": "2017.12.18", "title": "Благоевград: Балет „Дъга“ от село Крупник спечели третото място на Международния фестивал „Утринна звезда“ – Банско"}
{"url": "http://www.focus-news.net/news/2017/12/18/2468668/predstoyashti-sabitiya-v-stranata-za-19-dekemvri-agentsiya-fokus.html", "text": "***\r\nОт 17.00 часа председателят на Народното събрание Цвета Караянчева ще връчи наградата „Студент на годината за 2017”. Официалната церемония, на която ще бъдат обявени носителите на Националния приз „Студент на годината” на Националното представителство на студентските съвети, ще бъде в Народния театър „Иван Вазов”.\r\n***\r\nОт 11.15 часа в заседателната зала на МВР ще се състои официално заседание за сключването на Колективния трудов договор между министъра на вътрешните работи Валентин Радев и представители на синдикалните организации в МВР.\r\n***\r\nОт 13.00 часа в министърът за Българското председателство на Съвета на ЕС 2018 Лиляна Павлова и главният изпълнителен директор на МЕТРО България Атила Йенисен ще открият логистичен център за доставка на над 2000 хранителни продукта и напитки, които чрез направени онлайн поръчки бързо, лесно и навреме ще бъдат доставяни до самите хотели и ресторанти в София. Новият логистичен център за доставки, наречен FSD платформа (Food Service Delivery platform) се намира на бул. „Ботевградско шосе“ 247.\r\n***\r\nОт 15.00 часа министърът на туризма Николина Ангелкова и проф. д.ик.н. Стати Статев, ректор на Университета за национално и световно стопанство (УНСС), ще подпишат споразумение за сътрудничество в заседателната зала на Ректората на УНСС.\r\n***\r\nОт 09.30 часа в Университета по библиотекознание и информационни технологии ще се проведе Шестата научна конференция по организация, управление и защита на културно-историческото наследство на тема „Реплики – Копия - Фалшификати”.\r\n***\r\nОт 09.30 часа 15-и състав на Специализирания наказателен съд ще заседава по делото срещу Антон С., Генчо Р. и Добрин С., на които са повдигнати обвинения за организиране и ръководене на организирана престъпна група с цел разпространение на наркотични вещества.\r\n***\r\nОт 09.30 часа 8-и състав на Специализирания наказателен съд ще заседава по делото срещу Иван Д., Катерина Д. и др., на които са повдигнати обвинения за организиране и ръководене на организирана престъпна група.\r\n***\r\nОт 09.30 часа в „Милениум център“ ще бъдат представени плановете за развитието на Интерлийз, част от KBC Груп.  \r\n***\r\nОт 09.30 часа ще започне заседанието на Съдийската колегия към Висшия съдебен съвет.\r\n***\r\nОт 10.00 часа 9-и състав на Специализирания наказателен съд ще заседава по делото срещу Гроздан Т., Иван П. и др., на които са повдигнати обвинения за организиране и ръководене на организирана престъпна група.\r\n***\r\nОт 10.00 часа 3-ти състав на Специализирания наказателен съд ще заседава по делото срещу Ралица Л., Росен Ч. и др., на които са повдигнати обвинения за организиране и ръководене на организирана престъпна група.\r\n***\r\nОт 10.00 часа 12-и състав на Специализирания наказателен съд ще заседава по делото срещу Калин В., на когото е повдигнато обвинение за изнудване.\r\n***\r\nОт 10.30 часа в голямата конферентна зала на Университета за национално и световно стопанство ще се проведе откриваща конференция за представяне на проекта Повишаване на изследователския потенциал на УНСС и подобряване на условията за провеждане на научни изследвания – инвестиция с много измерения“.\r\n***\r\nОт 10.30 часа в зала „Еспланада“ на хотел „Експо“ ЧЕЗ Разпределение България ще обяви началото на проект, в рамките на който, ще изпълни различни дейности по обезопасяване на мрежата, за да съхрани живота на птиците - „Опазване на застрашени видове птици чрез обезопасяване на опасни за тях въздушни електропроводи в защитени зони от Натура 2000 в Западна България”.\r\n***\r\nОт 11.00 часа  в Националната галерия „Двореца“ ще се състои церемонията по връчване на наградите Спортен Икар 2017.\r\n***\r\nОт 11.00 часа 5-и състав на Специализирания наказателен съд ще заседава по делото срещу Калоян П., Любомир С. и др., на които са повдигнати обвинения за организиране и ръководене на организирана престъпна група.\r\n***\r\nОт 11.00 часа 17-и състав на Специализирания наказателен съд ще заседава по делото срещу Даниел И. и Иван П., на които са повдигнати обвинения за организиране и ръководене на организирана престъпна група.\r\n***\r\nОт 11.00 часа 3-ти състав на Специализирания наказателен съд ще заседава по делото срещу Мелиад Фарах и Хасан Ел Хадж Хасан, на които са повдигнати обвинения за тероризъм.\r\n***\r\nОт 14.00 часа в наблюдаваното жилище на БЧК – „Шарената къща” ще се проведе коледно парти.\r\n***\r\nОт 14.00 часа в зала 3 в Източното крило на Народното събрание ще се проведе среща на Комисията по външна политика и на Комисията по европейски въпроси и контрол на европейските фондове с главния преговарящ за излизане на Великобритания от структурите на ЕС Мишел Барние.\r\n***\r\nОт 14.00 часа 11-и състав на Специализирания наказателен съд ще заседава по делото срещу Христо Г., на когото е повдигнато обвинение за изнудване.\r\n***\r\nОт 15.00 часа 9-и състав на Специализирания наказателен съд ще заседава по делото срещу Димитър Д., Румен Д. и др., на които са повдигнати обвинения за организиране и ръководене на организирана престъпна група.\r\n***\r\nОт 17.30 часа на Женския пазар (ъгъла на ул. „Св. св. Кирил и Методий“ и ул. „Стефан Стамболов“) ще бъдат запалени светлините на коледната елха на Женския пазар.\r\n***\r\nОт 18.00 часа в галерия „Средец“ ще бъде открита изложба живопис на художника Кеазим Исинов.\r\n***\r\nОт 18.30 часа в ателие-книжарница „Къща за птици“ ще се проведе дискусия от поредицата \"Православие и съвремие\" на тема „Добродетел ли е бедността“.\r\n***\r\nОт 19.00 часа на 5 различни локации в столицата ще започне протест под надслов \"Заедно срещу лошият въздух!\". Локациите са:  кръстовището на бул. „Никола Мушанов” и ул. „Добротич”; кръстовището на бул. „Президент Линкълн” и ул. „Монтевидео”; кръстовището на бул. „Александър Стамболийски” и бул. „Вардар”,  парка пред сградата на районната администрация „Младост“ и на бул. „Янко Сакъзов“ срещу бившето кино „Левски“. \r\n***\r\nОт 19.00 часа в Gotham club ще се проведе благотворителен търг търг „Живот за Иво“, в който ще вземат участие десетки български знаменитости.\r\n***\r\nОт 19.00 часа  в Rock IT ще се състои благотворителен концерт за събиране на средства за спешна операция по отстраняване на тумор в мозъка на Станислава Пирчева – Ава, което е дългогодишен репортер и водещ на програма „Нощен Хоризонт“ в БНР.\r\n***\r\nОт 19.00 часа, в клуб Carrusel, Пощенска кутия за приказки и TELUS International Europe ще представят специално издание, част от кампанията „Мога там, Искам тук“.\r\n***\r\nОт 19.00 часа в зала „България“ ще се проведе концерт на детски хор „ПИМ-ПАМ“ „Отново е Коледа“.\r\n***\r\nОт 19.30 часа в хотел Маринела ще се проведе четвъртото издание на Годишните награди за благотворителност и корпоративна социална отговорност на списание Business Lady – „Златно сърце”.\r\n***\r\nОт 20.30 часа в  зала Рейнбоу Плаза ще се проведе 60-ото юбилейно издание на церемонията по връчване на най-престижните спортни награди „Спортист на годината на България“. \r\n***\r\nОт 15.00 часа в Посетителския информационен център ще се проведе заключителна пресконференция по проект „Независим живот в община Банско”.\r\n***\r\nОт 17.00 часа в квартал „Вароша“ ще бъде открита изложба на школата по керамика към Център за личностно и творческо развитие на децата на Благоевград.\r\n***\r\nОт 17.00 часа в Регионален исторически музей – Благоевград ще бъде открита изложба, посветена на Златю Бояджиев.\r\n***\r\nОт 17.30 часа в Младежки дом ще се проведе концерт на ФТА „Пиринче“.\r\n***\r\nОт 19.00 часа в зала „Скаптопара“ ще се проведе церемония по награждаване спортист на годината.\r\n***\r\nОт 11.00 часа в голямата зала на първия етаж в сградата на Областна администрация Бургас ще се проведе заключителна пресконференция за постигнатите резултати по проект МИКЦ – Бургас: Открий своя път! към Министерството на младежта и спорта.\r\n***\r\nОт 11.00 часа в Магазия 1 на Пристанище „Бургас“ рибарите от Ченгене скеле ще отбележат Никулден по стар стил. \r\n***\r\nОт 17.30 часа Посолството на Република Индонезия у нас, в сътрудничество с бургаската школа по батик с ръководител Златка Бобева към читалище \"Асен Златаров\", организират екзотична изложба в Магазия 1, Пристанище Бургас.\r\n***\r\nОт 18.00 часа в Дома на писателя, ул. „Вола“ №1 ще се проведе литературно четене на стихове „Коледно настроение“.\r\n***\r\nОт 10.00 часа в зала Панорама 13 на Swiss Belhotel Dimyat ще се проведе работна среща по проекта на Института по океанология към БАН – „Подводни туристически културни маршрути в Западната част на Черно море”.\r\n***\r\nОт 11.00 часа в административната сграда на „Пристанище Варна“ ЕАД ще бъде проведен кратък брифинг за представяне на експлоатационните и финансовите резултати на дружеството.\r\n*** \r\nОт 12.00 часа в Стара Варна на ул. \"Цар Калоян\" №5  ще бъде представен новия календар СТАРА ВАРНА- Варна-Морската столица на Европа. \r\n***\r\nОт 14.00 часа общинският съветник от ПП ГЕРБ ще се срещне с граждани в офиса на партията на ул. „Георги Бенковски” №1.\r\n*** \r\nОт 10.30 часа в пресклуба на БТА ще се състои пресконференция на Бюрото по труда.\r\n*** \r\nОт 14.00 часа в голяма зала на Община Велико Търново ще се проведе Коледен концерт на СУ „Емилиян Станев“.\r\n*** \r\nОт  15.00 часа в камерен салон на читалище \"Искра\" ръководството и младите театрали на Езикова гимназия ще представи  благотворителни спектакли - подарък за децата в неравностойно положение от Велико Търново. Гостите от социалните институции и ученици от гимназията ще празнуват заедно.\r\n*** \r\nОт 17.30 часа в РНБ „П. Р. Славейков“ ще се проведе Юбилейна вечер по повод 70-годишната на проф. д-р Пенка Радева и представяне на юбилейния сборник „Език свещен“.\r\n***\r\nОт 13.00 часа кметът на Община Видин Огнян Ценков и директорът на ГПЧЕ „Йордан Радичков“ Любомир Георгиев ще дадат съвместна пресконференция във връзка с отпуснатите от правителството средства в размер на 1 милион лв. за проектиране, упражняване на авторски надзор и изпълнение на строително-монтажни работи на сградата на гимназията.   Пресконференцията ще се проведе в Евроклуба, на 1 ет. в сградата на ГПЧЕ.\r\n***\r\nОт 17.00 часа в залата на Общински съвет-Враца, евродепутатът Ангел Джамбазки ще представи проекта за общоевропейски референдум за изравняване на базовите доходи в ЕС.\r\n*** \r\nОт 16.00 часа в Камерна зала на НЧ „Съединение-1888“  в село Драганово\tще се проведе инициативата „Филмова Коледа“ - прожекция на коледни филми.\r\n*** \r\nОт 17.30 часа в ХГ „Недялко Каранешев“ ще се проведе Коледен концерт на Детска вокално- драматична студия „Mamma Mia“.\r\n*** \r\nОт 19.00 часа в НЧ „Напредък-1869“  Продуцентска къща  „Вагабонти“ - гр. София  представя моноспектакъл на Иван Юруков „Пилето, което казва КУ\". Режисьор Иван Юруков, сценарий Александър Урумов.\r\n***\r\nОт 09.30 часа в Детска градина № 8 и от 15.30 часа в Детска градина № 23 Държавен куклен театър „Дора Габе“ организира куклени спектакли  „Коледата е за всички“.\r\n***\r\nОт 18.00 часа в Младежки център – Добрич ще се състои концерт „Коледни ноти“ на Вокална група „Златно зрънце“ при Музикална школа „Доминанта“ с ръководител Мария Димитрова.\r\n***\r\nОт 19.00 часа в Концертна зала „Добрич“ ще се състои концерт на Български камерен оркестър – Добрич с диригент Алексей Измирлиев.\r\n***\r\nОт 14.00 часа заместник-министърът на вътрешните работи Красимир Ципов ще присъства на откриването на обновената сграда на районно управление в Елхово.\r\n***\r\nОт 18.00 часа в читалище „Братство” ще бъде представен концертът „Шедьоври на класическата музика”.  \r\n***\r\nОт 11.00 часа заместник-министрите на вътрешните работи Красимир Ципов  и на регионалното развитие и благоустройството Деница Николова ще присъства на откриването на обновената сграда на районно управление в Нова Загора. Събитието ще се проведе в присъствието на кмета на Община Нова Загора Николай Грозев, областния управител Чавдар Божурски, директора на ОДМВР - Сливен старши комисар Димитър Величков,  зам.-председателят на ПП ГЕРБ Цветан Цветанов, както и представители на местната власт. \r\n***\r\nОт 17.30 часа в залата на Военния клуб ще започне тържествено честване по повод 240-годишния юбилей на град Ставропол, Русия, с който Пазарджик е побратимен. \r\n***\r\nОт 10.30 часа в изложбената зала на Център за подкрепа за личностно развитие Общински детски комплекс ще бъде представена изложба от картички и коледни сувенири „Коледно антре“.\r\n***\r\nОт 14.00 часа в Регионален исторически музей ще се проведе музейно ателие „С коледно настроение“.\r\n***\r\nОт 16.00 часа в кметство „Изток”  ще се проведе коледен празник под надслов \r\n„Коледен благослов\".\r\n***\r\nОт 18.00 часа в НЧ „Елин Пелин-1903” ще се проведе среща- разговор „Бъдник за бъднини”.\r\n***\r\nОт 18.30 часа в галерия “Любен Гайдаров” ще се проведе  концерт на Вокален ансамбъл „Агапе“.\r\n***\r\nОт 10.30 часа в Аулата на Аграрния университет – Пловдив ще се проведе тържествената промоция на абсолвентите бакалаври и магистри от Випуск 2017.\r\n***\r\nОт 11.30 часа в залата на Областен информационен център – Пловдив ще се проведе \r\nинформационна среща, в рамките на която ще бъдат представени данни за усвоените европейски средства през 2017 г. на областно и национално ниво, добри практики в сферата на социалните иновации (опит от Португалия), реализирани консултации от ОИЦ през 2017, функциониране на Центъра през 2018 г. \r\n***\r\nОт 12.00 часа в Регионалния пресклуб на БТА ще се проведе пресконференция на Фондация „Джендър алтернативи“, по време на която ще бъдат представени резултати по проект „Програми за превенция и преодоляване на домашното насилие”.\r\n***\r\nОт 16.00 часа общинският съветник от ПП ГЕРБ Иван Вичков ще приема граждани в офиса на партията в район „Тракия”в блок 91.\r\n***\r\nОт 10.00 часа в РИУ Правец ще започне последният ден от семинара на тема\r\n„Проект за бюджет на Столична община за 2018 година“, в рамките на който ще ес проведе среща с министъра за Българското председателство Лиляна Павлова.\r\n***\r\nОт 11.00 часа във фоайето на 7 етаж на Областна администрация ще се проведе церемонията по награждаване на най-добрите спортисти на област Разград.\r\n***\r\nОт 11.00 часа в Община Русе ще се проведе пресконференция с участието на кмета Пламен Стоилов и скулпторите, които ще се включат в Русе Айс Фест 2017. \r\n***\r\nОт 13.00 часа в зала 1 на Областна администрация, Младежки информационно-консултантски център - Русе ще проведе заключителна пресконференция във връзка с приключване на проект по програма МИКЦ.\r\n*** \r\nОт 10.45 часа в отдел „Изкуство“ на Градска библиотека ще се проведе „КОЛЕДА ПО СВЕТА“ - Музикална екскурзия с участието на ученици от V клас на ОУ „Филип Сакелариевич“.\r\n*** \r\nОт 18.00 часа в салона на Читалището ще се проведе „ЗАЕДНО НА РОЖДЕСТВО“ - Коледен концерт с участието на читалищни състави и гости.\r\n***\r\nОт 11.00 часа в къща-музей „Дан Колов“ главният изпълнителен директор на „Български пощи“ ЕАД Деян Дънешки ще валидира марка,  посветена на 125 годишнината от рождението на един от най-успешните български спортисти за всички времена Дан Колов. В официалната церемония ще вземат участие  кметът на Севлиево д-р Иван Иванов,  областният управител на Габрово Невена Петкова и роднини на Дан Колов.\r\n***\r\nОт 17.30 часа в зала 247 на общинска администрация - Смолян ще бъде проведена информационна среща  във връзка с подготовката на проект „Енергийна ефективност на многофамилни жилищни сгради в град Смолян“.\r\n***\r\nОт 14.00 часа в Центъра за подкрепа за личностно развитие на ул. Захарий Княжески“ 71 ще се проведе общински конкурс за рисунка и сурвачка „Сурва, весела година“.\r\n***\r\nОт 17.30 часа във фоайето на Община Стара Загора ще се проведе традиционен коледен базар на Школата по изобразителни изкуства при НЧ „ Родина – 1860“.\r\n***\r\nОт 18.00 часа в Къщата на Архитекта ще бъде представена книгата Мистични разходки из България за не/обикновени пътешественици“ с автор Боряна Кръстева.\r\n***\r\nОт 18.30 часа в Регионална библиотека „Захарий Княжески“ ще се проведе Коледен концерт на Кристина Йоргова – пиано.\r\n***\r\nОт 10.00 часа кметът на Община Хасково Добри Беливанов  ще посети ДГ \"Вихрогонче\",  която е реновирана със средства от бюджета на общината. \r\n***\r\nОт 11.00 часа главният прокурор Сотир Цацаров и заместникът му и директор на Национална следствена служба Борислав Сарафов ще открият новата сграда на Районна прокуратура – Чирпан (бул. „Георги Димитров“ № 59).\r\n***\r\nОт 10.00 часа в зала 203 на общината ще се проведе брифинг.\r\n***\r\nОт 11.30 часа в зала 304 на общината ще заседава Икономическа комисия.\r\n***\r\nОт 17.30 часа в ХГ „Елена Карамихайлова“ще бъде открита традиционна изложба на Дружеството на шуменските художници и СБХ – представителство Шумен.", "date": "2017.12.18", "title": "Предстоящи събития в страната за 19 декември (Агенция „Фокус“)"}
{"url": "http://www.focus-news.net/news/2017/12/18/2468669/pazardzhik-blagotvoritelen-koleden-bazar-shte-se-provede-v-hram-sv-haralampiy-v-septemvri.html", "text": "От години в град Септември се изучава Религия-православие в СУ „Христо Ботев“. Това съобщи за Радио „Фокус“ – Пазарджик отец Йордан Василев, председател на Настоятелството на храм „Св. Харалампий“ - Септември. Много от учениците посещават и клуб „Християнско изкуство“ към ЦПЛР - Детски Комплекс - град Септември. „В часовете освен знания за вярата, учениците се учат и на труд, и дела на християнско милосърдие. Те изработват красиви предмети за Рождество Христово. Това са изделия, които представляват украси за елха, подаръчета, кошнички, картички и много други, които се продават благотворително в храма на базари за Рождество Христово“, уточни отец Йордан. Средствата, които се събират от тези благотворителни инициативи, се даряват на нуждаещи се деца, младежи или възрастни хора. Тази година настоятелството към храма взе решение да бъде подпомогната Недялка Стефанова Ваклинова на 24 години, на която бе направена бъбречна трансплантация на 20 октомври 2017 г. Базарът се открива на 20 декември 2017 година. „Надяваме се събраните пари да подпомогнат семейството ѝ да се справи по-леко с периода за възстановяване“, добави отец Йордан Василев.\r\nСветлана ЕЛЕНКИНА", "date": "2017.12.18", "title": "Пазарджик: Благотворителен коледен базар ще се проведе в храм „Св. Харалампий“ в Септември"}
{"url": "http://www.focus-news.net/news/2017/12/18/2468670/reuters-kitay-zashtitava-targoviyata-sas-sasht-dokato-donald-tramp-se-gotvi-da-go-obyavi-za-konkurent.html", "text": "Министерството на външните работи на Китай защити търговията със САЩ в понеделник, определяйки я като взаимноизгодна, преди речта на американския президент Доналд Тръмп за новата стратегия на страната в националната сигурност, в която Пекин ще бъде определен като конкурент на Вашингтон, предава Reuters.\r\nНаскоро американският държавен глава засипа с похвали китайския президент Си Дзинпин за управлението му, като същевременно поиска Пекин да увеличи натиска над Северна Корея заради ядрената и ракетната програма на Пхенян и поиска промени в китайските търговски практики, за да станат по-приемливи за САЩ.\r\nГоворителят на външното министерство на Китай Хуа Чунин заяви, че не може да коментира новата стратегия на САЩ преди тя да е озвучена. Но, по принцип, Китай се надява тя да играе конструктивна роля в насърчаването на мира и стабилността по света и укрепването  на китайско-американското стратегическо доверие.\r\nСпоред думите на Чунин, в основата си китайско-американските икономически и търговски връзки са взаимноизгодни и благодарение на тях в САЩ са създадени 2,6 милиона работни места.\r\nТя изнесе данни, че през 2015 година, печалбите на американските компании, инвестирали в Китай, са достигнали до 36,2 милиарда долара и Китай ще продължи да подкрепя либерализацията на търговията и инвестициите.\r\n„Ние имаме огромно желание да работим усилено, заедно със САЩ, за изграждането на силни, стабилни и здравословни търговски и икономически връзки“, добави Чунин.\r\nПревод и редакция:", "date": "2017.12.18", "title": "Reuters: Китай защитава търговията със САЩ, докато Доналд Тръмп се готви да го обяви за конкурент"}
{"url": "http://www.focus-news.net/news/2017/12/18/2468671/borislav-sarafov-vstapi-v-dlazhnost-kato-direktor-na-natsionalnata-sledstvena-sluzhba-vazlagat-mu-nyakoi-ot-nay-tezhkite-kriminalni-dela-obzor.html", "text": "На официална церемония в зала 15 „Тържествена“ в Съдебната палата, Борислав Сарафов встъпи в длъжност като директор на Национална следствена служба. Главният прокурор Сотир Цацаров заяви, че до 31 декември на Службата за разследване да бъдат възложени с негови постановления едни от най-тежките и значими дела, които са криминални. „Такива, които отговарят на капацитета и функциите на Службата. Поне 10 дела ще ви бъдат възложени – такива, които са познати в общественото пространство и за които стриктно е необходим вашия професионализъм още до края на годината“, заяви Цацаров, като по-късно пред журналисти уточни, че има визия кои ще са тези дела, но едва когато бъдат възложени, тогава ще станат ясни.  \r\nСотир Цацаров пожела на Борислав Сарафов здрави нерви и да пази Службата. „Подкрепете я и направете така, че на нея да не се гледа като на нещо, което е малко встрани от системата на прокуратурата. Тя трябва да бъде в началото. Когато влязох в кабинета на главен прокурор, вие ми подарихте една книга. Тогава, когато сме я чели, тя беше нещо като символ за управляването на тази професия – подарихте ми „Записки на следователя“ на Лев Шейнин. Ще ви върна подаръка, но не със същото, а с оригиналното издание на книгата, а на втората страница съм ви написал само две думи „Продължаваме напред“, заяви главният прокурор.\r\nОт своя страна Борислав Сарафов сподели, че е изключително трогнат от този подарък. По думите му това е една от книгите, която най-много го е впечатлила в неговото детство. „Препрочитайки я няколко пъти като юноша, аз избрах професията на свободата, към която се насочих в началото. Сега наистина се връщам към нея“, добави Сарафов. \r\nГлавният прокурор изрази пълната си подкрепа към Борислав Сарафов и благодари на предишното ръководство на Националното следствие. Според него Службата ще трябва да докаже необходимостта от себе си и своето значение, което не е малко. По думите му практиката Службата да бъде заливана с многобройни дела ще трябва да бъде редуцирана. Той препоръча на Сарафов едно от първите му действия да бъде свикването на общото събрание на всички следователи на службата. \r\nСарафов изрази увереност, че ще успее да възстанови имиджа и мястото на Националната следствена служба. Той допълни, че в сряда в 14.00 часа ще свика общо събрание, на което да се запознаят и да обсъдят приоритетите в работата си. Той уточни, че на него ще представи своите нови заместници, с които ще работят 5 години - Магдален Маринов и Юлиана Петкова от Върховна касационна прокуратура и Ивелина Христова, която и в момента е следовател в Националната следствена служба. Според него това са хора, които ще предложи на прокурорската колегия от ВСС. По думите му те са хора, с които е работил и се славят със своя безупречен, професионален и личен авторитет и безрезервен интегритет към службата, в която работят. Пред журналисти той коментира, че би могло делата за корупция да бъдат поети за разследване от следователи от Националната следствена служба. „След 5 години, когато си тръгна, се надявам службата да е възстановила своя заслужен имидж и да заема своето достойно място в рамките на съдебните институции в страната. Това е въпрос на работа, организация от страна на всички, които работят в Националната следствена служба“, заяви Сарафов. По думите му би могло да се мисли за организационни мерки и за законодателна промяна. „Би могло делата за корупция да бъдат поети за разследване от следователи – било от Националната следствена служба, било от компетентни териториални следствени отдели. Тоест една законодателна промяна в посока натоварване на Националната следствена служба с дела, считам за изключително полезна и ценна“, посочи Сарафов. \r\nГлавният прокурор Сотир Цацаров допълни, че корупционните престъпления принципно трябва да бъдат разследвани от следователи на Следствения отдел на Специализираната прокуратура, а не пречи да бъдат възлагани и на следователи от Националното следствие. \r\nБорислав Сарафов има над 22 години общ юридически стаж, от който 21 години в органите на съдебната власт като следовател и прокурор. Професионалната му кариера започва като стажант – съдия в Софийски градски съд. В периода ноември 1994 г. – януари 1996 г. е инспектор в Главна дирекция „Изпълнение на наказанията“ към Министерство на правосъдието, след което до 18 февруари 2001 г. е следовател в Окръжен следствен отдел – София. От 19 февруари 2001 г. до 31 март 2001 г. е заместник районен прокурор в Районна прокуратура – Сливница. Бил е прокурор в Окръжна прокуратура – София от 1 юни 2001 г. до 5 ноември 2016 г., като в периода 6ноември 2006 г. - 1 март 2007 г. е командирован във Върховна административна прокуратура, след което до 17 декември 2009 г. е командирован във Върховна касационна прокуратура. От 17 декември 2009 г. до 22 декември 2010 г. е заместник административен ръководител, заместник апелативен прокурор на Апелативна прокуратура – София, командирован във ВКП. От 30 юни 2011 г. до 17 януари 2013 г. е административен ръководител на Апелативна специализирана прокуратура. От 18 януари 2013 г. до избирането си за директор на НСлС Борислав Сарафов е заместник на главния прокурор при Върховна касационна прокуратура. \r\nНаграждаван е през 2002 г. от ВСС със служебна благодарност и грамота за високи професионални и нравствени качества и три пъти от главния прокурор на Република България съответно през 2009 г., 2012 г. и 2014 г. \r\nЛюба АЛЕКСИЕВА", "date": "2017.12.18", "title": "Борислав Сарафов встъпи в длъжност като директор на Националната следствена служба, възлагат му някои от най-тежките криминални дела (ОБЗОР)"}
{"url": "http://www.focus-news.net/news/2017/12/18/2468672/nimh-utre-na-mnogo-mesta-predi-obyad-shte-ima-prevalyavaniya-ot-snyag-minimalnite-temperaturi-shte-badat-mezhdu-minus-5-i-0.html", "text": "През следващото денонощие, с преминаването на плитък циклонален вихър през Егейско море към Проливите и Черно море, валежите ще се активизират и усилят. Това съобщи за Агенция „Фокус” дежурният синоптик Красимир Стоев от Националния институт по метеорология и хидрология (НИМХ) при Българската академия на науките (БАН). Ще бъде предимно облачно, на много места ще превалява сняг, като още през нощта и в югоизточните райони, с понижението на температурите, дъждът ще премине в сняг. Ще се образува снежна покривка, по-значителна в планинските райони. Още преди обяд в югозападните райони валежите ще спрат и облачността ще се разкъса. Ще духа слаб до умерен вятър от север-северозапад и с него ще продължи да прониква студен въздух. Минималните температури ще бъдат между минус 5° и 0°, по Черноморието до 2 - 3°, а максималните – между минус 1° и 4°. Атмосферното налягане ще продължи да се повишава и ще бъде значително по-високо от средното за декември. \r\nНад Черноморието ще бъде облачно с валежи, предимно от сняг. Ще духа до умерен северен вятър. Максимални температури на въздуха: 3-5°. Температурата на морската вода е 11°. Вълнението на морето ще бъде 2-3 бала.  \r\nНад планините ще бъде облачно с валежи от сняг, значителни в Рило-Родопската област и в Предблакана. Снежната покривка ще продължи да се увеличава. Ще духа умерен вятър от север-северозапад и ще има снежни виелици, а по планинските проходи ще се образуват и навявания. Максимална температура на височина 1200 метра около минус 5°, на 2000 метра – около минус 10°.  \r\nПрез следващите дни ще остане студено, но вече без валежи. Облачността ще е разкъсана, на места и ще преобладава слънчево време. Ще духа слаб до умерен северозападен вятър. Сутрин ще е доста студено, минималните температури на места ще са около и под минус 10°, а и максималните в тези райони ще остават отрицателни. В петък вятърът ще се усили, ще започне повишение на температурите.", "date": "2017.12.18", "title": "НИМХ: Утре на много места преди обяд ще има превалявания от сняг, минималните температури ще бъдат между минус 5° и 0°"}
{"url": "http://www.focus-news.net/news/2017/12/18/2468673/postoyanniyat-predstavitel-na-sasht-pred-oon-amerika-nyama-poveche-da-dopusne-priemaneto-na-anti-izraelski-rezolyutsii-v-ss-na-oon.html", "text": "САЩ повече няма да повторят грешката от 2016-а година, когато се въздържаха при разглеждането на проекторезолюция в Съвета за сигурност на ООН относно незаконната колонизаторска дейност на Израел. Това заяви в понеделник постоянният представител на САЩ пред международната организация Ники Хейли преди гласуването на документа, отнасящ се до статута на Ерусалим, предава ТАСС.\r\nДипломатът напомни, че резолюция 2334 за заселническата дейност е разглеждана преди една година, когато президент на САЩ е бил Демократът Барак Обама. Според нейните думи, Съединените американски щати „винаги са стояли до Израел“, който е жертва на преднамерено отношение в световната организация. „Не ние го направихме на 23 декември 2016-а година и повече няма да допуснем подобна грешка“, заяви Хейли. Тя бе категорична, че резолюция 2334 представлява „голяма крачка назад за мирното разрешаване на конфликтите в Близкия Изток“.\r\n„Ако имахме шанс да гласуваме още веднъж по резолюция 2334, мога да заявя с цялата си увереност, че Съединените американски щати ще гласуват против нея. Ние бихме се възползвали от правото си на вето“, заяви постоянният представител на САЩ.\r\nСС на ООН, както се очаква, ще проведе гласуване по предложената от Египет проекторезолюция против признаването на Ерусалим за столица на Израел до края на понеделник. Документът идва в отговор на съответстващото решение на президента на САЩ Доналд Тръмп, обявено на 6 декември. В проекторезолюцията не се споменават Съединените американски щати, но се изразява „дълбоко съжаление във връзка със скорошното решение относно статута на Ерусалим“. В текста се съдържа и искане към страните „да не признават никакви действия или мерки“ противоречащи на резолюциите на СС и призив за „въздържане от създаване на дипломатически мисии в Ерусалим“.\r\nКакто заяви по време на заседанието на СС Ники Хейли, САЩ „няма да обсъждат къде суверенна страна е решила да разположи своето посолство“ и подчерта, че Вашингтон има „пълното право да направи това“.\r\nПревод и редакция:", "date": "2017.12.18", "title": "Постоянният представител на САЩ пред ООН: Америка няма повече да допусне приемането на анти-израелски резолюции в СС на ООН"}
{"url": "http://www.focus-news.net/news/2017/12/18/2468674/vidin-mokri-i-na-mesta-zasnezheni-sa-patnite-nastilki-v-oblastta.html", "text": "Мокри на места заснежени са пътните настилки в областта, каза за Радио „Фокус“ – Видин дежурният служител в Областно пътно управление – Видин. Пътищата във високите части на областта – Белоградчишкия район и община Бойница, където има заснежаване, са обработени с пясък и проходими. Няма затворени пътни участъци. Трафикът по главен път Е-79 е засилен, пътуват предимно тежкотоварни автомобили в посока от и за ГКПП „Дунав мост 2“. Най-много автомобили се движат в участъка между Дунавци и Видин. \r\nАнна ЛОЗАНОВА", "date": "2017.12.18", "title": "Видин: Мокри и на места заснежени са пътните настилки в областта"}
{"url": "http://www.focus-news.net/news/2017/12/18/2468675/nikolay-melemov-kmet-na-smolyan-na-50-sa-izpalneni-obeshtaniyata-dadeni-v-nachaloto-na-mandata-ni.html", "text": "Обещанията дадени в началото на мандата са изпълнени на 50%. Това заяви пред гражданите на Смолян кметът Николай Мелемов по време на отчета за първата половина от втория му мандат, предаде репортер на Радио „Фокус“ – Смолян. Той каза, че за първи път прави отчет на своята дейност, въпреки че от шест години е кмет на Смолян. По думите му основната причина за това е, фактът, че през 2011 г. са заварили много неразплатени стари фактури и дългове от 2003 г. насам, които още тежат на Общината. Затова по време на първия мандат основната задача на общинското ръководство е била стабилизиране на финансовото състояние на Община Смолян. „В началото на втория мандат вече имахме ясна представа за дейността ни и стабилизирана община и сега е лесно да се направи отчет. Обещанията, дадени в началото на мандата, са изпълнени на 50%. Най-добри са постиженията на общинската администрация в сферите на социалните дейности, спорта, образованието и финансите“, отбеляза Мелемов. Той заяви, че по отношение на финансите има още какво да се желае и това най-вече зависи от собствените приходи на Общината, а те може да станат основно чрез продажба на общинско имущество. Кметът припомни, че община Смолян е доста обширна и има 86 населени места. „Преди населението е било повече и всяко село и махала има общински сгради, които не се използват отдавна. Това може да се използва за приходи на общината, но Общински съвет трудно го допуска“, подчерта кметът Мелемов. Той посочи, че една от възможностите за развитие на общината именно чрез продажбата на ненужните общински сгради, откъдето може да влезе свеж ресурс, но това не се осъществява. \r\nНиколай Мелемов подчерта, че ще продължават да полагат усилия и администрацията ще работи с по-голяма внимание към гражданите. „Работата на Община Смолян е прозрачна и открита и затова за шест години нямаме една обществена поръчка, която да е била бутната или нереализирана. Всичко е законосъобразно и нямаме проблеми със законността. В края на втория мандат общината ще е подредена с добро и стабилно финансово състояние“, каза още кметът на Смолян. \r\nНели ГЕРГЬОВСКА", "date": "2017.12.18", "title": "Николай Мелемов, кмет на Смолян: На 50% са изпълнени обещанията, дадени в началото на мандата ни"}
{"url": "http://www.focus-news.net/news/2017/12/18/2468676/afp-nyakolko-smartni-sluchaya-sled-derayliraneto-na-vlak-v-amerikanskiya-shtat-vashington.html", "text": "„Няколко“ души са загинали в понеделник, след като пътнически влак дерайлира в американския щат Вашингтон и един от вагоните се стовари върху натоварена магистрала, минаваща под влаковия надлез, предава AFP, като се позовава на информация от местните власти.\r\n„Има няколко смъртни случая“, заяви говорителят на полицейското управление на окръг Пиърс Ед Тройър.Както Агенция „Фокус“ вече информира:\r\nМеждуградски пътнически влак дерайлира рано сутринта в понеделник (в България  - вечер) в американския щат Вашингтон, в близост до град Такома, като единия от вагоните на композицията се е стоварил върху натоварена междущатска магистрала, предава AFP, като се позовава на информация от местните власти и очевидци.\r\nСнимки от мястото на събитието показват, че дълъг пътнически вагон  е паднал върху натоварена магистрала, минаваща под влаковия надлез, а още няколко вагона лежат около релсите.\r\nПревод и редакция:", "date": "2017.12.18", "title": "AFP: „Няколко смъртни случая“ след дерайлирането на влак в американския щат Вашингтон"}
{"url": "http://www.focus-news.net/news/2017/12/18/2468677/varna-43-000-leva-e-prihodat-ot-izpalnenieto-na-administrativni-uslugi-v-obshtina-dalgopol-za-perioda-ot-nachaloto-na-godinata-do-kraya-na-mesets-oktomvri.html", "text": "43 070.50 лева е приходът от изпълнението на административни услуги в община Дългопол за периода от началото на годината до края на месец октомври. Това съобщиха за Радио „Фокус“ – Варна от Община Дългопол. В отчета на кмета на Общината Георги Георгиев за извършеното от общинската управа през 2017 година е отбелязано, че Община Дългопол е предприела действия за модернизиране на администрацията и административните услуги, които предлага, чрез въвеждане на Комплексно административно обслужване в общината. Предприетите стъпки за въвеждане на Комплексно административно обслужване в община Дългопол са израз на желанието на ръководството на Общината освен да отговорят на законовите изисквания за начините на осъществяване на административно обслужване, така и да удовлетворят и задоволят потребностите на своите граждани, като усъвършенстват административните работни процеси. \r\nПовишаването на степента на удовлетвореност на гражданите е основна цел за ръководството на общинската администрация. На интернет страницата на Общината и в Интегрираната информационна система на държавната администрация, в модул „Регистър на услугите“, е публикувана информация за извършваните от общинска администрация услуги и режими, както и начина, срокове, необходими документи. Чрез изградена VPN мрежа шест кметства на територията на общината имат достъп до Локална база данни и до програма Актопис, което дава възможност за по-ефективна организация на актосъстоянето. В съответствие със изискванията на Закона за електронно управление и Наредбата за общите изисквания към информационните системи, регистрите и електронните административни услуги, общинска администрация е предприела действия по преминаване към актуализирана версия на електронната система за документооборот Акстър офис и закупуване на модул „Комуникатор“, през който ще се извършва електронен обмен на документи с други администрации. С решение на Министерски съвет е приет списък от набори от данни по приоритетни области. Общинска администрация е публикувала в отворен формат в „Портала на отворените данни“ 40 регистъра. За улеснение на гражданите е въведено плащане на всички данъчни задължения чрез устройство Пос терминал. \r\nМарияна ВАЛЕНТИНОВА", "date": "2017.12.18", "title": "Варна: 43 000 лева е приходът от изпълнението на административни услуги в община Дългопол за периода от началото на годината до края на месец октомври"}
{"url": "http://www.focus-news.net/news/2017/12/18/2468678/afp-sasht-nalozhi-veto-na-proektorezolyutsiyata-v-oon-za-statuta-na-erusalim.html", "text": "САЩ наложиха вето на проекторезолюцията в Съвета за сигурност на ООН, отхвърляща решението на американския президент Доналд Тръмп да признае официално Ерусалим за столица на Израел, след като всички други 14 члена на СС подкрепиха мярката, предава AFP.\r\nСамотното вето, наложено от постоянният представител на САЩ пред ООН Ники Хейли, демонстрира изолацията на Вашингтон по въпроса за Ерусалим, разгневило мюсюлманския свят и най-вече палестинците, искащи Източен Ерусалим за столица на своя бъдеща държава.\r\nПревод и редакция:", "date": "2017.12.18", "title": "AFP: САЩ наложи вето на проекторезолюцията в ООН за статута на Ерусалим"}
{"url": "http://www.focus-news.net/news/2017/12/18/2468679/danachen-sluzhitel-be-prostrelyan-na-pat-za-rabota-v-stolitsata-lekarite-se-boryat-za-zhivota-mu-obzor.html", "text": "Служител на Национална агенция  по приходите бе прострелян в столицата на път за работа. Инцидентът е станал сутринта в 08.40 часа в района на ул. „Дунав“. Пострадалият мъж е на 43 години и е с рана в дясната раменна част, като са засегнати големи кръвоносни съдове. Той е приет за операция във Военномедицинската академия (ВМА), а от лечебното заведение информираха, че той е в критично състояние и с реална опасност за живота. Има поражения в десния бял дроб и големите кръвоносни съдове в областта. Пациентът все още е в хеморагичен шок, въпреки прелетите 16 сака кръв и още толкова плазма.\r\nПред журналисти главният прокурор Сотир Цацаров даде подробности по случая, като уточни, че простреляният мъж е бивш полицейски служител, а след това е започнал работа в НАП. По думите му мъжът е прострелян при шофиране на личния си автомобил към работното си място. „Управлявал е автомобила с бавна скорост по по-тясна улица. Такова място е избрано. Два са изстрелите, които са проникнали през предното стъкло. Две са нараняванията и в момента се борят за живота на жертвата. Работи се изключително интензивно с огледи, с изземване на веществени доказателства“, заяви Цацаров.", "date": "2017.12.18", "title": "Данъчен служител бе прострелян на път за работа в столицата, лекарите се борят за живота му (ОБЗОР)"}
{"url": "http://www.focus-news.net/news/2017/12/18/2468680/ministar-nikolina-angelkova-nad-6-mlrd-lv-prihodi-sa-otcheteni-v-turizma-prez-2017-godina.html", "text": "Над 6 млрд. лв. приходи са отчетени в туризма през 2017 година. Това съобщи в предаването „Това е България“ на Радио „Фокус“ министърът на туризма Николина Ангелкова. Тя добави, че годината е успешна и от гледна точка на броя на чуждестранните туристи, посетили България. „Основните действия през следващата година ще са насочени в две посоки. Едната е свързана с промени в законодателството, в Закона за туризма и в Закона за устройството на Черноморското крайбрежие, свързан с групирането на морските плажове, които са неразделна част от летния ни туристически продукт. Другата основна насока, в която работим, е свързана с рекламирането и маркетирането на нашата страна на целеви и перспективни пазари и не само с традиционните инструменти, но наложихме и много силно темпо в областта на дигиталния маркетинг и реклама и ще продължим да го развиваме“, коментира Николина Ангелкова. Тя каза още, че ще се работи за по-добра основа за високо качество на туристическия продукт. Ангелкова добави, че през новата година темпът на популяризация ще се увеличи, а България ще се превърне в разпознаваема туристическа дестинация в „Топ 5“ за Югоизточна Европа.", "date": "2017.12.18", "title": "Министър Николина Ангелкова: Над 6 млрд. лв. приходи са отчетени в туризма през 2017 година"}
{"url": "http://www.focus-news.net/news/2017/12/18/2468681/pazardzhik-blizo-2-mln-leva-sa-prihodite-ot-noshtuvki-na-chuzhdestranni-turisti-v-hotelskite-bazi-ot-oblastta-prez-oktomvri.html", "text": "Общо 1 408 чуждестранни туристи са нощували в места за настаняване с 3, 4 и 5 звезди в област Пазарджик през месец октомври, съобщи за Радио „Фокус“ – Пазарджик Гергана Спасова, експерт в Териториалното статистическо бюро в Пазарджик. Средно всеки един от тях е реализирал между 3 и 4 нощувки. Със 17% обаче е по-нисък броят на пренощувалите чуждестранни граждани в сравнение със същия период на миналата година. „Общата заетост на леглата в местата за настаняване през октомври 2017 г. е 31%, като тя е по-висока в местата за настаняване с 3, 4 и 5 звезди, в сравнение със заетостта в местата за настаняване с 1 и 2 звезди. В сравнение със същия месец на предходната година общата заетост на леглата намалява с 7 процентни пункта, като при местата за настаняване с 3, 4 и 5 звезди намалението е с 9 процентни пункта, а при местата за настаняване с 1 и 2 звезди – с над 4 процентни пункта“, уточни Спасова. Тя допълни, че приходите от нощувки през октомври 2017 г. достигат 1 958 900 лв., или с 19% по-малко в сравнение с октомври 2016 година.\r\nАлбена ЖИЛЕКОВА", "date": "2017.12.18", "title": "Пазарджик: Близо 2 млн. лева са приходите от нощувки на чуждестранни туристи в хотелските бази от областта през октомври"}
{"url": "http://www.focus-news.net/news/2017/12/18/2468682/nikolay-melemov-kmet-na-smolyan-obshtinata-ima-mnogo-uspeshno-realizirani-proekti-prez-poslednite-dve-godini.html", "text": "Община Смолян има много успешно реализирани проекти в различни сфери през последните две години. Това стана ясно по време на отчета на първите две години на втория мандат на кмета на Смолян Николай Мелемов, предаде репортер на Радио „Фокус“ – Смолян. Според Мелемов общинският дълг постепенно намалява, а бюджетът се изпълнява много добре, като единствено проблеми има при продажбата на общинско имущество. Приходите от местните данъци и такси, които не са вдигани от първия мандат на Мелемов също са над 90%. Кметът отбеляза, че проверката на изразходваните средства на ЕС е минала без забележки, годишните отчети на Общината също са без забележки, а препоръките на Сметната палата са изпълнени. Общинска администрация - Смолян е получила първа награда за прилагане на системите за финансово управление и контрол, както и първа награда на конкурс „Най-добра администрация“. \r\n\"Проектите, които се реализират от Община Смолян, са многообразни\", посочи Мелемов. По думите му 28 са санираните многофамилни жилищни сгради в общината, като в момента работата по един блок продължава. Мелемов добави, че са въведени мерки за енергийна ефективност в училища и детски градини. Сега предстои да се отпуснат още средства за общината, с които ще боже да бъдат санирани между 6 и 12 сгради. Правят се ремонт и реконструкции на много улици в Смолян и селата в общината, изградени са спортни площадки, обновени са спортната зала, плувния басейн, стадиона в града. Чувствително е подобрена инфраструктурата в селата, където се изградени редица улици и подпорни стени. \r\nВ областта на туризма има доста мероприятия извършени от Общината като изложения, туристически борси и много други. „Стараем се да превърнем община Смолян в привлекателна туристическа дестинация, това е наша цел, за която се иска постоянство“, подчерта кметът. За две години нови 59 места за настаняване са категоризирани и 32 заведения за хранене и развлечение. \r\n\"Социалните дейности и здравеопазването също са голям приоритет за Общината\", подчерта кметът Мелемов. По думите му по проект „Приеме ми“ в община Смолян има 70 професионални приемни семейства, които отглеждат 63 деца от 0 до 14 години. \"Много са хората обхванати в социални услуги и за възрастни хора, деца и младежи, както и за получаване на топъл обяд\", добави той. \r\nОбщината успява до поддържа детските градини в по-големите населени места, като те са със статут на защитени, а училищата там са средищни. Множество от сградите са санирани, други са обследвани и предстои и в тях да се въведат мерки за енергийна ефективност. Всяка година се отпускат общински стипендии за пет деца с изявени дарби на стойност по 450 лв. Общината поема участия на децата в олимпиади и състезания, училищата имат видеонаблюдение и СОТ. \r\nОсигурена е държавна субсидия за всички читалища. Изпълнен е културния календар в Общината и кметствата - спектакли, концерти, подкрепят се дейностите на творците и младежите. Ползотворно е сътрудничеството с различните съюзи и фондации в Смолян. \r\nЗа спорт и младежки дейности годишно се дават между 800 000 лв. и 1 млн. лв., като те отиват за поддържане на спортните бази, възнаграждения и организиране на състезания. Общината организира множество спортни мероприятия и осигурява транспортни разходи във всички видове спортове. За 2017 година Общината е подкрепила над 20 спортни състезания в различни видове спортове, като е предоставила бази и са осигурени награди, подкрепени са и деца за участие в спешъл олимпикс. „Има завишен интерес към всички видове спортове, като това е свързано и с обновените спортна зала, стадион, тенис кортове, фитнес площадки на открито в големите и не само големите села“, каза още кметът на Смолян. Той добави, че използват всяка възможност за кандидатстване за финансиране по европейски и много други програми за развитие на различни дейности. \r\nНели ГЕРГЬОВСКА", "date": "2017.12.18", "title": "Николай Мелемов, кмет на Смолян: Общината има много успешно реализирани проекти през последните две години"}
{"url": "http://www.focus-news.net/news/2017/12/18/2468683/afp-postoyanniyat-predstavitel-na-sasht-pred-oon-opredeli-neprietata-proektorezolyutsiya-za-statuta-na-erusalim-kato-obida.html", "text": "Посланикът на САЩ пред ООН Ники Хейли определи в понеделник проекторезолюцията, отхвърляща решението на Вашингтон  да признае официално Ерусалим за столица на Израел, като „обида“, предава AFP.\r\n“Това, на което станахме свидетели днес в Съвета за сигурност, е обида. Тя няма да бъде забравена“, заяви Хейли и описа мярката като „още един пример за това, че ООН нанася повече вреди, отколкото ползи на израело-палестинския мирен процес“.\r\nПревод и редакция:", "date": "2017.12.18", "title": "AFP: Постоянният представител на САЩ пред ООН определи неприетата проекторезолюция за статута на Ерусалим като „обида“"}
{"url": "http://www.focus-news.net/news/2017/12/18/2468684/zdravka-chimeva-spetsialist-v-oblastta-na-organiziranite-pochivki-po-golyama-chast-ot-zhitelite-na-blagoevgrad-shte-prekarat-koleda-u-doma.html", "text": "По-голяма част от жителите на Благоевград ще прекарат Коледа у дома, за Нова година повечето са предпочели да пътуват до съседни държави. Това каза за Радио „Фокус“ – Пирин Здравка Чимева, специалист в областта на организираните почивки от Благоевград. По думите ѝ Коледа е семеен празник, затова всички трябва да са си вкъщи около трапезата. „Личните ми наблюдения са, че повечето хора си остават у дома, където спазват старите български традиции и ритуали. Това е доста красиво и истинско, защото живата връзка между нашите баби, родители, деца и внуци не бива да бъде прекъсвана. Повечето си остават вкъщи, но има и доста хора, които по време на празника избират да пътуват в чужбина“, каза още Чимева. Според нея подобен вид пътешествия са по-скоро заради емоцията да изживееш красотата на празника на някое интересно място. „Изключително много средства се отделят в различните държави и градове за празнична украса. В големите европейски столици Коледа и Нова година са свързани с големи празненства затова и има доста хора, които избират за Коледа да се в чужбина“, добави Чимева. За Нова година обаче нещата са по-различни, тъй като хората предпочитат да пътуват и празнуват на някое ново и интересно за тях място, защото това е една положителна емоция\", коментира Чимева.\r\nЛивия НИНОВА", "date": "2017.12.18", "title": "Здравка Чимева, специалист в областта на организираните почивки: По-голяма част от жителите на Благоевград ще прекарат Коледа у дома"}
{"url": "http://www.focus-news.net/news/2017/12/18/2468685/kyustendil-dvudneven-koleden-bazar-shte-se-provede-v-grada.html", "text": "Двудневен Коледен базар ще се проведе в Кюстендил. Това съобщи за Радио „Фокус” – Кюстендил Борислав Крумов, председател на сдружение „Роден край”. Базарът ще бъде открит на 21 декември от 13.00 часа пред Етно център “Рубин”. Той ще бъде съпроводен със сцена на открито. „Предвиждаме демонстрации от занаятчии и уникални изделия, направени от кюстендилските майстори. На откритата сцена всеки ще има възможност да покаже своя талант с рецитал, песен, танци или просто да отправи пожелания, които ще бъдат излъчени”, каза Борислав Крумов. По думите му атракции и празнично настроение очакват посетителите, а за най-малките са предвидени изненади. „Подобно мероприятие ще бъде проведено за първи път в областния център, а всеки желаещ е добре дошъл”, каза Борислав Крумов.\r\nВенцеслав ИЛЧЕВ", "date": "2017.12.18", "title": "Кюстендил: Двудневен Коледен базар ще се проведе в града"}
{"url": "http://www.focus-news.net/news/2017/12/18/2468686/afp-donald-tramp-shte-zayavi-che-kitay-i-rusiya-rabotyat-za-da-podkopayat-amerikanskite-interesi.html", "text": "В първата реч за „Стратегията по националната сигурност“ на новоизбрания американски президент Доналд Тръмп Китай и Русия са определени за „ревизионистки сили“, поставили си за цел да подкопаят американските интереси и ценности, според извадки от речта, публикувани в понеделник, предава AFP.\r\n“Китай и Русия искат да формират свят-антитеза на американските ценности и интереси“, заявява се в документа.\r\n„Китай иска да измести САЩ в индо-тихоокеанския регион, разширявайки обсега на икономическия си модел, в който държавата управлява икономиката и да пренареди региона в своя полза“, пише още в публикуваната извадка.\r\n„Русия иска да възвърне статута си на велика сила и да установи сфери на влияние около границите си“, заявява се още там.\r\nПревод и редакция:", "date": "2017.12.18", "title": "AFP: Доналд Тръмп ще заяви, че Китай и Русия работят, за да подкопаят американските интереси"}
{"url": "http://www.focus-news.net/news/2017/12/18/2468687/nimh-zhalt-kod-za-znachitelni-valezhi-ot-snyag-e-v-sila-za-3-oblasti-na-stranata-za-19-dekemvri-2017-g.html", "text": "Жълт код за значителни валежи от сняг е в сила за 3 области на страната за 19 декември 2017 г. Това сочи справка на интернет страницата на Националния институт по метеорология и хидрология (НИМХ) към БАН. Предупреждението е обявено за областите Смолян, Кърджали и Хасков. Според прогнозата през нощта и до обяд на 19 декември 2017 г., главно в Родопите, се очакват значителни валежи от сняг и образуване на нова снежна покривка до около 25 cm.", "date": "2017.12.18", "title": "НИМХ: Жълт код за значителни валежи от сняг е в сила за 3 области на страната за 19 декември 2017 г."}
{"url": "http://www.focus-news.net/news/2017/12/18/2468688/rd-pbzn-pazardzhik-bitovite-pozhari-prez-zimniya-otoplitelen-sezon-se-dalzhat-predimno-na-nebrezhnost.html", "text": "С настъпването на зимния сезон пожарната опасност рязко се увеличава, най-много от това, че масово започват да се използват отоплителни уреди. Това съобщиха за Радио „Фокус“ – Пазарджик от РД ПБЗН - Пазарджик. Необходимо е да се извърши проверка за състоянието на елинсталации, а акумулиращите печки е необходимо да са отделени на самостоятелен токов кръг. На немалко места се използват отоплителни печки с твърдо гориво. Печките трябва да се зареждат само сутрин, а сгурта да се изхвърля в негорими съдове, отстоящи на безопасни разстояния от сгради и съоръжения. Помещенията, в които ще се използват газови печки, трябва да имат естествена вентилация. Преди поставянето им същите да се проверяват за тяхната техническа изправност. Немалко пожари възникват през отоплителния сезон и в частните домове. Основна причина е небрежността. А тя се проявява именно в това оставяне без родителски контрол на деца сами в къщи с включени отоплителни или нагревателни уреди. Други причини биха могли да бъдат: претоварване на електрическата мрежа, сушене на дрехи върху акумулиращи печки или в непосредствена близост до други отоплителни уреди, оставянето на газови бутилки до отоплителни или нагревателни уреди и разпалването на печки с твърдо гориво с леснозапалими или горими течности.\r\nАлбена ЖИЛЕКОВА", "date": "2017.12.18", "title": "РД ПБЗН - Пазарджик: Битовите пожари през зимния отоплителен сезон се дължат предимно на небрежност"}
{"url": "http://www.focus-news.net/news/2017/12/18/2468689/gen-kircho-kirov-sasht-osaznava-obstoyatelstvoto-che-ne-mogat-da-badat-vodeshta-svetovna-sila-koyato-da-nalaga-svoeto-ednolichno-mnenie.html", "text": "САЩ осъзнава обстоятелството, че не могат да бъдат водеща световна сила, която да налага своето еднолично мнение и че светът все повече се превръща в многополярен. Това каза в предаването „Това е България“ на Радио „Фокус“ ген. Кирчо Киров, началник на Националната разузнавателна служба от 2002 до 2012-та година по повод новата стратегия за Национална сигурност на САЩ, която Доналд Тръмп представя. Ген. Киров коментира, че заради това Русия, Китай и Иран са определени като опоненти на САЩ, което е нормално, естествено и оправдано от американска гледна точка. „Несъмнено тук трябва да потърсим елемента на идеологизация на тези отношения. Аз мисля, че в САЩ и особено силите, които Тръмп представлява, все още не се състояла метаморфоза за периода, когато Русия беше Съветски съюз, а Китай продължава и сега да бъде комунистическа империя. В този смисъл превръщането на Русия отново в глобална световна сила е нещо, което не се харесва на САЩ и представлява за тях проблем поради много причини. Китай продължава да бъде комунистическа държава, но много по-различен начин от Съветския съюз и Източна Европа от Варшавския договор и СИВ. Иран продължава да води своята независима политика на развитие на своята ядрена програма, продължава да бъде заедно с Русия един от основните фактори в близкоизточния процес. Така че САЩ тук се опитват да преодолеят ситуацията на развитие, светът като многопланов, като многоосен и многопосочен“, коментира ген. Кирчо Киров. \r\nТой каза още, че с представянето на новата стратегия за Национална сигурност на САЩ, президентът Доналд Тръмп престъпва по-решително към изпълнение на предизборните си обещания.", "date": "2017.12.18", "title": "Ген. Кирчо Киров: САЩ осъзнава обстоятелството, че не могат да бъдат водеща световна сила, която да налага своето еднолично мнение"}
{"url": "http://www.focus-news.net/news/2017/12/18/2468690/blagoevgrad-klub-malki-shampioni-simitli-specheli-bronzovi-medali-kupa-i-dve-individualni-nagradi-na-koledniya-turnir-po-futbol-v-petrich.html", "text": "Клуб „Малки шампиони“ – Симитли е спечелил бронзови медали, купа и две индивидуални награди на Коледния турнир по футбол в Петрич. Това каза за Радио „Фокус“ – Пирин Георги Стоянов, треньор на отбора. Той заяви, че децата са били във възрастова група 2008 година. „Децата се представиха изключително добре на турнира, печелейки бронзови медали, купа и две индивидуални награди. Със специална награда бе отличена забележителната Катерина-Мария Равначка - нея удостоиха със званието любимец на публиката, Мартин Бързачки бе избран за най-добър нападател на турнира. Всички деца получиха медали за отличното си представяне и завършването на третото почетно място“, каза още Стоянов. Той поздрави своите възпитаници, като отбеляза, че за него е изключително удоволствие да работи с такива големи шампиони.\r\nЛивия НИНОВА", "date": "2017.12.18", "title": "Благоевград: Клуб „Малки шампиони“ – Симитли спечели бронзови медали, купа и две индивидуални награди на Коледния турнир по футбол в Петрич"}
{"url": "http://www.focus-news.net/news/2017/12/18/2468691/interfaks-vvs-na-sasht-sa-proveli-razuznavane-kray-granitsite-na-ruskata-kaliningradska-oblast.html", "text": "Стратегически разузнавателен самолет от Военновъздушните сили на САЩ RC-135W в понеделник е осъществил многочасов полет в близост до границите на руската Калининградска област, предава Интерфакс, като се позовава на данни от ресурси, занимаващи се с мониторинг на полетите.\r\nСпоред сведенията, разузнавателният самолет с бордови номер 62-4134 и позивна BRICE74, излетял от авиобазата Милдънхол във Великобритания, в течение на около три часа е курсирал в близост до границите на областта, намирайки се във въздушното пространство на Полша, Литва и Балтийско море.\r\nСлед излитането от Англия, маршрутът на неговия полет, продължил общо около седем час, е преминал през Нидерландия, Германия, Полша, Литва и Балтийско море.\r\nЕдновременно с това, откъм страната на морето, към Калининградска област в понеделник за пореден път е прелетял разузнавателният самолет от ВВС на Швеция Gulfstream 4 с бордови номер 102003 и позивна SVF623, излетял от авиобазата Малмен, разположена в близост до град Льоншопинг. Шведският самолет е осъществявал традиционния си полет край руското крайбрежие, намирайки се на височина около 12 хиляди метра.\r\nСпоред съобщения, миналата сряда, 13 декември, едновременно два американски разузнавателни самолета са провели многочасови полети в близост до границите на Ленинградска, Псковска и Калининградска области.\r\nСъщият стратегически разузнавателен самолет от ВВС на САЩ – RC-135W – с бордови номер 62-4134, няколко часа е летял около западните граници на Ленинградска и Псковска области, курсирайки във въздушното пространство на Естония по линията град Тарту – Фински залив.\r\nПо същото време, в близост до северната граница на Калининградска област е извършен многочасов полет на американската компания Dynamic Avlease Inc., оказваща услуги на американската армия в сферата на провеждането на разузнаване. Двумоторният турбовинтов самолет Beech 200T, излетял от Шяуляя (Литва), няколко часа е летял около руско-литовската граница по река Неман, приблизително на разстояние 10-15 километра от нея и на височина 4600 метра.\r\nПревод и редакция:", "date": "2017.12.18", "title": "„Интерфакс“: ВВС на САЩ са провели разузнаване край границите на руската Калининградска област"}
{"url": "http://www.focus-news.net/news/2017/12/18/2468692/pazardzhik-dve-malki-lavcheta-shte-badat-novite-obitateli-na-zookata-v-park-ostrov-svoboda.html", "text": "Община Пазарджик ще приеме в зоопарк “Острова” родените през септември лъвчета Масуд и Терез и декларира своето желание да им осигури подходящи условия за живот. Това съобщиха от Община Пазарджик. Предприети са действия за осигуряването на подходящо и достатъчно пространство, за да може до пролетта, укрепналите вече лъвчета да бъдат преместени. Зоопарк „Острова” е изграден на територията на парк „Острова”, който се отличава с добро местоположение, има стара добре поддържана флора, нова такава и добре изградена ландшафтна архитектура. Парк „Острова”, както и зоопаркът, изграден на територията му, са любимо място за отдих на жителите на града и областта и гости от цяла България. Зоопарковата зона е представена от езеро за водоплаващи птици, заграждения за тревопасни, клетки за дребни хищници и примати, клетки за птици, както и помещение за тигри-мъжки и женски. Територията на тигрите е на площ от 1.100 дка и е разделена на две. Помещенията са външни и вътрешни, има и два басейна. Зоопаркът има добър опит в отглеждането, включително и в създаването на условия за размножаване на този вид едри хищници от рода котки. Миналата година женската роди 4 тигърчета, които се развиха нормално и след като поотраснаха бяха подарени на 3 зоопарка на територията на Република България. Територията на зоопарка е около 6 дка и има възможност за неговото разширяване. Загражденията са 30 на брой с общо 35 вида животни. Те са нови, обезопасени и с добра структура. Отговарят не само на минималните изисквания на националното ни законодателство, но и на европейските стандарти. Топлолюбивите видове са осигурени с отопление. Обособено е място за съхранение и приготвяне на храната на животните. Изграден е пункт за ветеринарна спешна помощ, оборудван с основни медикаменти и инвентар. Сключен е договор и с ветеринарна клиника. Осигурено е помещение за персонала, който се състои от управител, биолог, ветеринар, младши специалист и гледачи. Зоопарк „Острова” е обособен, като предприятие с личен състав и структура, със собствена стратегия. Зоопаркът има издаден Лиценз от МОСВ, а през 2015 г. е прелицензиран. Паркът предлага големи възможности за разширение, без това да нарушава парковата архитектура, а и е естествено изолиран от града, чрез двата ръкава на река Марица. Имайки предвид създадените условия, отговарящи на стандартите, както и вече натрупания опит в грижата за различни животински видове, Община Пазарджик се надява, че малките Максуд и Терез ще намерят своя дом в зоопарк “Острова”.", "date": "2017.12.18", "title": "Пазарджик: Две малки лъвчета ще бъдат новите обитатели на зоокъта в парк-остров „Свобода“"}
{"url": "http://www.focus-news.net/news/2017/12/18/2468693/cnn-okolo-77-dushi-sa-transportirani-v-bolnitsi-sled-derayliraneto-na-vlak-v-amerikanskiya-shtat-vashington.html", "text": "Пътнически влак, пътуващ за първи път по нова обслужваща линия, дерайлира в понеделник край град Дюпон, в американския щат Вашингтон, докато преминаваше по надлез над натоварена междущатска магистрала, като един от вагоните падна директно върху автомобилите отдолу, убивайки няколко човека и наранявайки още десетки, предава CNN, като се позовава на информация от местните власти\r\nВсички смъртни случаи са на хора, пътували във влака, според думите на Ед Тройър, говорител на полицейското управление на окръг Пиърс. „ Всичко това е ужасяващо“, заяви той.\r\nНяколко мотористи са били затиснати от падналите вагони и са получили наранявания, но в тази група няма фатални случаи.\r\nИнцидентът се случи в близост до национален парк, на около 30 километра южно от град Такома. Всички платна на междущатската магистрала са затворени заради инцидента, случил се в 07:40 местно време (17:40 българско). Влакът е пътувал от Сиатъл към град Портланд, щата Орегон.\r\nКъм момента, около 77 души са транспортирани до болниците на окръзите Пиърс и Търстън, според властите. Четирима от тях са в тежко състояние. \r\nПрезидентът на САЩ Доналд Тръмп е известен за случая.\r\nПревод и редакция:", "date": "2017.12.18", "title": "CNN: Около 77 души са транспортирани в болници след дерайлирането на влак в американския щат Вашингтон"}
{"url": "http://www.focus-news.net/news/2017/12/18/2468694/shumen-nad-70-dekara-gorski-teritorii-sa-zalesili-prez-poslednite-dni-v-dls-palamara.html", "text": "Над 70 декара от горските територии са залесили през последните дни работниците и служителите на ДЛС - Паламара. Това съобщиха от Североизточното държавно предприятие. 8 000 фиданки от вида червен дъб са засадени в Горско-стопански участък Каолиново, а 20 010 са новите дръвчета в горите край Никола Козлево, като те са от вида цер. От същият дървесен вид са младите фиданки в участъка край Венец, като там дръвчетата са 13 340 броя. В залесяването през този сезон са участвали 38 служители на стопанството. През миналата година отново са били залесени 70 декара с млади гори. Според директора на ДЛС - Паламара инж. Севен Башлъ са планирани същите площи и за 2018 година. Той заяви, че ръководството на стопанството си е поставило изключително амбициозната задача да обнови горите в региона през следващите няколко години както и да създаде нови.", "date": "2017.12.18", "title": "Шумен: Над 70 декара горски територии са залесили през последните дни в ДЛС - Паламара"}
{"url": "http://www.focus-news.net/news/2017/12/18/2468695/dobrich-blizo-97-ot-glasuvalite-na-referenduma-v-general-toshevo-se-obyaviha-protiv-dobiva-na-gaz-obzor.html", "text": "Близо 97% от гласувалите на референдума в Генерал Тошево са против добива на газ. От публикуваните окончателни резултати стана ясно, че пред урните за гласуване са се явили 6671 души, или 52.72% от имащите право на глас. 96.9% от тях са отговорили с \"Не\" на поставения на местния референдум въпрос: . 172 души или 2,58% от гласувалите са отговорили на въпроса с \"Не\". 15 са недействителните бюлетини и празни пликове, а 19 са бюлетините без отбелязан отговор, с отбелязани и двата отговора на въпроса или бюлетини, в които не може еднозначно да бъде определен отговора на въпроса.\r\nТъй като избирателната активност на референдума е над 40%, резултатът от допитването е валиден.\r\nРезултатите от местния референдум в Генерал Тошево предизвикаха и множество коментари. Според кмета на общината Валентин Димитров гражданите са били категорични във вота си и държавата трябва да се съобрази с него. По думите му основателни са и притесненията на гражданите, че евентуални сондажи ще повлияят на качеството на водата и почвата в района. \r\n„Официалното предложение беше за добиване на природен газ по конвенционалния метод на дълбочина 2100-2700 м, макар че проучвателният сондаж, който е направен в Рогозина, стига до дълбочина 5610 м. По написаното в доклада шистовите скали се намират над 4000 м и този метод – хидравлично разбиване, е за добива на шистов газ, за който има мораториум от 18.01.2012 г., приет от Народното събрание, но хората се притесняват, че може да падне по всяко време“, аргументира се Валентин Димитров и допълни, че ще се настоява за среща с премиера Бойко Борисов, за да бъде чут гласът на жителите на общината. \r\nЛидерът на БСП Корнелия Нинова коментира резултатите в социалната мрежа „Фейсбук“, където написа: Респект и уважение към всички, които гласуваха против добива на природен газ на референдума в Генерал Тошево. Преди месец и половина, на протеста им заявих, че Добруджа е национална кауза. Днес те защитиха българската земя“. \r\nВ интервю за Агенция „Фокус“ омбудсманът Мая Манолова заяви, че за нея резултатът от референдума е очакван, а основание за това са нейните многобройни срещи с жителите на населеното място, при които те са се обявявали категорично против добиването на газ. „Числата са достатъчно красноречиви – смазващ резултат в полза на тези, които не искат добив на природен газ в Добруджа“, подчерта обществения защитник. Тя призова институциите да се съобразят с гласа на хората и подчерта, че е подготвила предложения за законодателни промени, които да направят невъзможно започването на проучване и добив на нефт, газ и минни отпадъци във високопродуктивни и плодородни земи. Омбудсманът поясни, че работата по предложението за нормативни промени е започнала по-рано, но те не са били подлагани на обсъждане, за да не повлияе дискусията на резултатите от проведеното допитване.", "date": "2017.12.18", "title": "Добрич: Близо 97% от гласувалите на референдума в Генерал Тошево се обявиха против добива на газ (ОБЗОР)"}
{"url": "http://www.focus-news.net/news/2017/12/18/2468696/ministar-predsedatelyat-boyko-borisov-shte-se-sreshtne-s-glavniya-pregovaryasht-za-izlizaneto-na-velikobritaniya-ot-es-mishel-barnie-na-19-dekemvri.html", "text": "Министър-председателят Бойко Борисов ще се срещне с главния преговарящ за излизането на Великобритания от ЕС Мишел Барние на 19 декември в Министерски съвет. Това съобщиха от правителствената информационна служба.", "date": "2017.12.18", "title": "Министър-председателят Бойко Борисов ще се срещне с главния преговарящ за излизането на Великобритания от ЕС Мишел Барние на 19 декември"}
{"url": "http://www.focus-news.net/news/2017/12/18/2468712/shumen-kontsert-otnovo-e-koleda-shte-se-provede-v-grada-na-20-dekemvri.html", "text": "НЧ „Добри Войников 1856”, Община Шумен и СУ „Сава Доброплодни” организират съвместен концерт на смесен хор „Родни звуци“ и представителния хор на СУ „Сава Доброплодни”. Това съобщиха от читалището. Концертът ще се проведе на 20 декември  от 18.00 часа в зала „Проф. Венета Вичева” в сградата на Община Шумен. Концертът е под надслов „Отново е Коледа”. Диригент на смесен хор „Родни звуци” е Христо Атанасов, корепетитор Жанета Кацарова, хормайстор Яна Косева. Представителният хор на СУ „Сава Доброплодни” е с диригент Христина Костадинова, а корепетитор е Ралица Крумова.", "date": "2017.12.18", "title": "Шумен: Концерт „Отново е Коледа” ще се проведе в града на 20 декември"}
{"url": "http://www.focus-news.net/news/2017/12/18/2468713/the-hill-donald-tramp-osadi-rusiya-v-natsionalnata-strategiya-na-sasht-zaradi-neynite-napadatelni-kiber-deynosti.html", "text": "В националната стратегия за сигурност на президента на САЩ Доналд Тръмп Русия е посочена като водеща „нападателни кибер-дейности, за да повлияе на общественото мнение“ в другите държави. Правителството на САЩ публикува документ от 55 страници, малко преди Тръмп да даде мнението си относно стратегията по време на реч във Вашингтон, пише   The Hill.\r\n„Русия използва информационни операции като част от нападателната си кибер-дейност за повлияване на публичното мнение по света“, пише в документа. „Нейните кампании за влияние смесват тайни разузнавателни операции и фалшиви онлайн-лица с държавно-спонсорирани медии, посредници от трети страни и платени потребители в социалните мрежи – „троли“, пише още там. \r\nМакар и документа за националната сигурност на САЩ да не споменава предполагаемата руска намеса в изборите в изборите за американски президент през 2016 г., на места изглежда, че в него се споменават руските усилия. Документът също така подчертава руските опити да се „намесва“ във вътрешните политически дела на другите страни и да „подкопава легитимността на демокрациите“. \r\n„Трябва да развием начини за справяне с тези, които използват нови места като кибер-пространството и социалните медии, за да атакуват нашата нация и да заплашват нашето обшество“, заяви Тръмп по време на речта си. \r\nВ новата стратегия за национална сигурност се изляга планът на правителството да защитава важната инфраструктура и федералните мрежи от кибер-атаки, включително и засилвайки сигурността на правителствените системи, идентифицирането и поставянето на приоритет върху рисковете за инфраструктурата и налагането на „бързи и скъпи последствия“ за актьорите, които атакуват САЩ с по този начин. \r\n„Зловредни държавни и недържавни актьори използват кибер-атаки за изнудване, информационна война, дезинформация и т.н.“, пише в стратегията. „Подобни атаки имат способността да навредят на голям брой хора и институции със сравнително малка инвестиция и с притесняващата възможност за отричане. Тези атаки могат да подкопаят вярата и увереността в демократичните институции и в световната икономическа система“, пише още в нея.  Виктор Турмаков", "date": "2017.12.18", "title": "The Hill: Доналд Тръмп осъди Русия в националната стратегия на САЩ заради нейните „нападателни кибер-дейности“"}
{"url": "http://www.focus-news.net/news/2017/12/18/2468714/the-new-york-times-novata-strategiya-za-natsionalna-sigurnost-na-donald-tramp-preduprezhdava-za-sarevnovanie-mezhdu-velikite-sili-s-rusiya-i-kitay.html", "text": "Президентът на САЩ Доналд Тръмп излага първата си стратегия за националната сигурност на страната, предвиждаща свят, в който Вашингтон ще се съревновава с две „ревизионистки“ сили – Китай и Русия – искащи да променят световното статукво, в посока, вредяща на интересите на САЩ, пише авторитетното американско издание The New York Times.\r\nНо, докато в документа се начертава детайлен план за справяне с глобалните икономически амбиции на Китай, там изобщо не е засегната темата за борбата с кибер и информационните техники, които е използвала Москва по време на президентските избори в САЩ през 2016 година.\r\nСтратегията, изложена в речта на Доналд Тръмп от понеделник следобед, е първото усилие на тази администрация за възприемане на всеобхватен стратегически план за политиката на САЩ на световната арена. Служебни лица от Белия Дом твърдят, че тя е сглобена от речите на Тръмп, дадени по време на предизборната кампания, както и по време на обиколките му в Европа и Азия.\r\nВ нея се описва свят, който е бил на три-десетилетна ваканция от съперничеството между Великите сили и сега отново се връща от нея.\r\n„След като беше отхвърляно като феномен от миналия век, съперничеството между Великите сили се завърна“, се казва в документа. След това, в него се излага възглед за нова външна политика на САЩ, в която се предвижда различна стратегия към държавите, определяни като такива, „със силни лидери“, „слаби“ или „готови да сключат сделка“.\r\n„Китай, Русия и други държави и недържавни актьори разпознават факта, че САЩ често гледа на света с двоични възприятия, определящи страните като такива „в мир“ или „във война“, докато всъщност земята е арена на продължаващо съревнование“, пише още в стратегията.\r\nДокато описания в документа план за търговско противопоставяне срещу Китай е познат от предизборната кампания на Тръмп, твърдението, че Русия представлява предизвикателство за САЩ противоречи на отказа на американския президент да критикува Путин за анексирането на Крим, дестабилизацията на Украйна и нарушенията на ключов ядрен договор със САЩ. Всъщност, документът описва поведението на Русия с доста по-критичен тон, от този, който използва Тръмп.\r\nКитай и Русия, пише в документа, „са решени да направят икономиките по-затворени и по-несправедливи, да развиват военния си потенциал и да контролират информацията и данните, за да репресират своите общества и да разширяват влиянието си“.\r\n„Тези съперничества изискват от САЩ да преосмисли политиката си от последните две десетилетия – политика, базирана на предположението, че диалогът с конкурентите и тяхното включване в международните институции и световната търговия ще ги превърне в партньори, заслужаващи доверие“, заявява се в стратегията. „Като цяло, тези предвиждания се оказаха погрешни“.\r\nПревод и редакция:", "date": "2017.12.18", "title": "The New York Times: Новата стратегия за национална сигурност на Доналд Тръмп предупреждава за „Съревнование между Великите сили“ с Русия и Китай"}
{"url": "http://www.focus-news.net/news/2017/12/18/2468715/prof-emil-botev-dezhuren-seizmolog-zemetresenieto-e-useteno-edinstveno-v-selo-vaklinovo-nyama-danni-za-postradali-i-razrusheniya.html", "text": "Земетресението е усетено единствено в село Ваклиново. Това заяви за Агенция „Фокус“ проф. Емил Ботев – дежурен сеизмолог в Национален Институт по геофизика, геодезия и география към БАН във връзка със слабия земен трус с магнитуд 3 по скалата на Рихтер, който бе регистриран край Сатовча. От института поясниха, че земетресението не е усетено в Сатовча и Гоце Делчев, нито в останалите населени мести, които се намират в близост до епицентъра. Няма данни за пострадали и разрушения. \r\nИван ЛАЗАРОВ", "date": "2017.12.18", "title": "Проф. Емил Ботев, дежурен сеизмолог: Земетресението е усетено единствено в село Ваклиново, няма данни за пострадали и разрушения"}
{"url": "http://www.focus-news.net/news/2017/12/18/2468716/montana-kolednata-blagotvoritelna-kampaniya-na-odmvr-osiguri-3-000-lv-za-8-detsa-na-pochinali-politsai-ot-oblastta.html", "text": "8 момичета и момчета, 3 от които завършващи студенти, получиха по 370 лв., събрани при благотворителна кампания на ОДМВР - Монтана в помощ на деца на починали служители. Това съобщиха от ОДМВР - Монтана. Коледният подарък бе връчен от директора на ОД МВР Монтана ст. комисар Ивайло Антонов. \r\nТеодора Накова, майка на тримата бъдещи висшисти – тризнаците Анна, Таня и Камен, благодари за проявения през годините жест от служителите на ОДМВР - Монтана. Тази година средно образование завършват и 18-годишните Денислав Колчов от Берковица и Виктор Кирилов от Якимово, синове на починали служители на РУ - Берковица и Участък Якимово. За 6-та поредна година служителите на ОДМВР - Монтана даряват парични средства на 13-годишната Елица и 14-годишния Димитър, деца на мл. полицейски инспектор от Участък Чипровци. Тази година на 16-годишната Дария от Вършец, дъщеря на починала служителка на РУ - Вършец, за първи път бяха дарени парични средства. \r\n5-годишната Никол и 11-годишната Ния от Лом – дъщери на граничен полицай, загинал при командировка в тежка автомобилна катастрофа на пътя Бяла – Русе, взеха подаръци от Коледната благотворителна кампания на МВР за подпомагане на децата на загинали и пострадали служители. И двете момичета получиха сумата от 700 лева, както и ваучери на обща стойност 600 лева от „Технополис“ и „Билла България“ - дългогодишни поддръжници на инициативата. Момичетата са две от 97-те деца от цялата страна, които МВР подпомага с финансова помощ, събрана от хиляди хора, засвидетелствали своята подкрепа чрез sms-и и финансови дарения, както и от служителите на МВР, които ежемесечно даряват от заплатите си средства за кампанията.\r\nБлаготворителната инициатива на МВР съществува от 13 години и е подкрепена от мобилните оператори. Чрез кратък номер 1866 за абонатите на Mtel, Telenor и Vivacom или чрез гласово обаждане на 090051866 за абонатите на Vivacom целогодишно се набират средства за кампанията. Натрупаните суми се разпределят между семействата на пострадали и загинали по време на изпълнение на служебните задължения служители от системата на МВР.", "date": "2017.12.18", "title": "Монтана: Коледната благотворителна кампания на ОДМВР осигури 3 000 лв. за 8 деца на починали полицаи от областта"}
{"url": "http://www.focus-news.net/news/2017/12/18/2468717/donald-tramp-sasht-shte-sledvat-doktrinata-amerika-na-parvo-myasto.html", "text": "Президентът на САЩ Доналд Тръмп заяви, че в момента тече нова ера на конкуренция и че страната му ще следва неговата предизборна доктрина \"Америка на първо място\", предава MSNBC.\r\n\"САЩ са в играта и САЩ ще я спечелят\", заяви той по време на речта си относно стратегията за национална сигурност. Тя се фокусира върху защитата на родината, включително и върху изграждането на стена по границата с Мексико и предприемане на мерки за ограничаване на миграцията. Той също така призова да се засили просперитета на американците и посочи необходимостта на мир чрез сила и засилване на влиянието на САЩ.\r\nСъщевременно Тръмп допълни, че САЩ ще си сътрудничат с другите държави \"по начин, който винаги да защитава собствените ни национални интереси\". Той подчерта, че САЩ \"ще се защитават, както никога досега\". Виктор Турмаков", "date": "2017.12.18", "title": "Доналд Тръмп:  САЩ ще следват доктрината \"Америка на първо място\""}
{"url": "http://www.focus-news.net/news/2017/12/18/2468718/plamen-bratanov-kmet-na-selo-vaklinovo-sled-zemetresenieto-horata-byaha-raztrevozheni-no-obstanovkata-v-seloto-e-spokoyna.html", "text": "Аз си бях у нас и усетих земетресението, обстановката е спокойна. Това заяви за Агенция „Фокус“ кметът на село Ваклиново Пламен Братанов, във връзка със земетресението с магнитуд 3 по скалата на Рихтер, което бе регистрирано в района. Братанов подчерта, че няма данни за нанесени щети и разрушения, както и няма подадени сигнали за пострадали хора.  „Излязох сред населението. Много хора излязоха от къщите си и бяха разтревожени. Разбрахме, че епицентърът е бил в близост до нашето село“, посочи Братанов. „Обстановката е спокойна, всичко е нормално“, увери кметът на селото. \r\nИван ЛАЗАРОВ", "date": "2017.12.18", "title": "Пламен Братанов, кмет на село Ваклиново: След земетресението хората бяха разтревожени, но обстановката в селото е спокойна"}
{"url": "http://www.focus-news.net/news/2017/12/18/2468719/blagoevgrad-narodno-chitalishte-bratya-miladinovi-petrich-organizira-bogata-kulturna-programa-po-povod-koledno-novogodishnite-praznitsi.html", "text": "Народно читалище „Братя Миладинови“ – Петрич организира богата културна програма по повод коледно-новогодишните празници. Това каза за Радио „Фокус“ – Пирин Вангелия Тренева, секретар на културната институция. Тя отбеляза, че до този момент са се включили в тържественото запалването на светлините на елхата на градския площад. „Това е общинско мероприятие, но бе с участието на деца от Школата по изкуства към читалище „Братя Миладинови 1914“. „Как празнуват Коледа по света“ е презентация на Клуб приятели на книгата. Тя се проведе в читалищна библиотека на 14 декември и много интересен конкурс „Коледа любима и желана“, който вече за 14-та поредна година организира библиотеката. Това е конкурс, в който участват децата с написване на есе, приказка и стихотворение на коледна тематика“, каза още Тренева. Тя добави, че предстои и коледен концерт, който всяка година правят в малък читалищен салон с всички деца, с участието на всички детски читалищни състави и клубови формации. „Интересното тази година е, че за 2-ра поредна година каним Жулиет Теранова от Драматичен театър „Никола Вапцаров“ – Благоевград, която ще се включи в нашето коледно тържество. Нашите възпитаници се включват и в общинския коледен концерт на градския площад“, коментира Тренева. Програмата на читалището ще приключи с Коледно-новогодишен концерт на Китаро-мандолинния оркестър, който е станал традиция в Петрич. „За 6-а поредна година ние каним един изключителен глас – тенорът Юри Николов от София, който идва специално да се включи в нашия Коледно-новогодишен концерт на Китаро-мандолинния оркестър“, добави Тренева.\r\nЛивия НИНОВА", "date": "2017.12.18", "title": "Благоевград: Народно читалище „Братя Миладинови“ – Петрич организира богата културна програма по повод коледно-новогодишните празници"}
{"url": "http://www.focus-news.net/news/2017/12/18/2468720/benyamin-netanyahu-blagodarya-na-niki-heyli-za-vetoto-na-sasht-v-oon.html", "text": "Министър-председателят на Израел Бенямин Нетаняху приветства решението на постоянния представител на САЩ в ООН Ники Хейли да наложи вето върху резолюцията на Съвета за сигурност на Световната организация, отхвърляща решението на американския президент Доналд Тръмп да признае Ерусалим за столица на Израел, предава  AFP.\r\n„Благодаря ви, посланик Хейли“, написа Нетаняху на официалния си профил в социалната мрежа „Туитър“. „Истината побеждава лъжите. Благодаря ви, президент Тръмп. Благодаря ви, Ники Хейли“, допълни той.  Виктор Турмаков", "date": "2017.12.18", "title": "Бенямин Нетаняху: Благодаря на Ники Хейли за ветото на САЩ в ООН"}
{"url": "http://www.focus-news.net/news/2017/12/18/2468721/blagoevgrad-zemetresenie-s-magnitud-3-po-skalata-na-rihter-be-registrirano-kray-satovcha-nyama-razrusheniya-i-postradali-hora-obzor.html", "text": "Земетресение с магнитуд 3 по скалата на Рихтер бе регистрирано край Сатовча в 19.51 минути. Дежурният сеизмолог в Националния Институт по геофизика, геодезия и география към БАН проф. Емил Ботев поясни, че земният трус е усетен единствено в село Ваклиново и не е усетен от жителите на Сатовча и Гоце Делчев, както и от другите населени места, намиращи в близост до епицентъра му. Няма данни за пострадали и разрушения. \r\nЗа Агенция „Фокус“ кметът на село Ваклиново Пламен Братанов коментира, че обстановката в селото е спокойно, а до него не са постъпвали сигнали за нанесени щети и пострадали хора. \r\n„Излязох сред населението. Много хора излязоха от къщите си и бяха разтревожени. Разбрахме, че епицентърът е бил в близост до нашето село“, посочи Братанов. „Обстановката е спокойна, всичко е нормално“, увери кметът на селото.\r\nИван ЛАЗАРОВ", "date": "2017.12.18", "title": "Благоевград: Земетресение с магнитуд 3 по скалата на Рихтер бе регистрирано край Сатовча, няма разрушения и пострадали хора (ОБЗОР)"}
{"url": "http://www.focus-news.net/news/2017/12/18/2468722/reuters-turtsiya-saobshti-che-e-shokirana-ot-nalozhenoto-veto-na-rezolyutsiyata-na-oon-otnosno-erusalim.html", "text": "Според официално заявление на турското МВнР страната е „шокирана“ от наложеното вето спрямо резолюцията на Съвета за сигурност, призоваваща решението на САЩ да признае Ерусалим за столица на Израел да бъде отменено,  предава  Reuters.\r\nВ заявлението се съобщава, че решението на САЩ да наложат вето върху резолюцията, подкрепена от останалите 14 страни членки на Съвета за сигурност на ООН, демонстрира за пореден път, че Вашингтон е „загубил обективността си“ и че не е приемливо Съветът за сигурност да бъде оставян „неефективен“ с подобно действие.  Виктор Турмаков", "date": "2017.12.18", "title": "Reuters: Турция съобщи, че е „шокирана“ от наложеното вето на резолюцията на ООН относно Ерусалим"}
{"url": "http://www.focus-news.net/news/2017/12/18/2468723/api-vremenno-dvizhenieto-prez-prohoda-predel-se-ogranichava-za-mps-nad-12-t-poradi-snegopochistvane.html", "text": "Временно движението през проход Предел се ограничава за МПС над 12 т за снегопочистване, съобщават от пресцентъра на Агенция \"Пътна инфраструктура\". \r\nВременно движението по път III-842 Белово - Юндола  се ограничава за МПС над 12 т с ремаркета и полуремаркета, за снегопочистване.\r\nВременно движението по път II-84 Велинград - Юндола - Аврамови колиби се ограничава за МПС над 12 т с ремаркета и полуремаркета, поради снеговалеж.\r\nВременно движението по път II-37 Батак - Доспат се ограничава за МПС над 12 т, поради снегопочистване.", "date": "2017.12.18", "title": "АПИ: Временно движението през прохода Предел се ограничава за МПС над 12 т поради снегопочистване"}
{"url": "http://www.focus-news.net/news/2017/12/18/2468724/albanian-daily-news-shestima-politseyski-sluzhiteli-sa-raneni-po-vreme-na-protestite-v-tirana.html", "text": "Шестима полицейски служители са ранени след протестите на опозицията  пред парламента на Албания, предава  Albanian Daily News.\r\nВ официално свое заявление полицията съобщава, че двама от пострадалите полицейски служители са жени.\r\nМеждувременно опозиционните Демократическа партия и Социалистическо движение за интеграция съобщиха, че ще продължат след Нова година протестите срещу избора на временен главен прокурор. \r\n„Новият масивен протест ще започне в първите дни на януари 2018 г., за да се спре  лудостта на министър-председателя Еди Рама. Неговият избор за главен прокурор е риск за националната сигурност, демокрацията и интеграцията. Ние ще се заемем с организирането на протестите още сега“, заяви председателят на Демократическата партия Лулзим Баша.  Виктор Турмаков", "date": "2017.12.18", "title": "Albanian Daily News: Шестима полицейски служители са ранени по време на протестите в Тирана"}
{"url": "http://www.focus-news.net/news/2017/12/18/2468725/donald-tramp-sasht-nyamat-drug-izbor-osven-da-se-spravyat-s-orazheynoto-predizvikatelstvo-na-severna-koreya.html", "text": "Президентът на САЩ Доналд Тръмп разкри новата стратегия за национална сигурност на страната си, призовавайки Пакистан да предприеме решителни мерки срещу тероризма и добавяйки, че Вашингтон трябва да се справи с предизвикателството, представлявано от севернокорейските оръжейни програми, предава  Reuters.\r\nПо време на речта си Тръмп заяви, че неговата стратегия за национална сигурност за първи път обръща внимание на икономическата сигурност и ще включи пълното подновяване на инфраструктурата в САЩ, както и стената, която планира да изгради по границата на страната с Мексико. \r\nТръмп заяви, че САЩ искат от Пакистан да предприеме решителни мерки, за да помогне в борбата срещу екстремизма и че Вашингтон „няма други избор“ освен да се справи с предизвикателството, които ядрената и ракетната програми на Северна Корея представляват.  Виктор Турмаков", "date": "2017.12.18", "title": "Доналд Тръмп: САЩ нямат друг избор освен да се справят с оръжейното предизвикателство на Северна Корея"}
{"url": "http://www.focus-news.net/news/2017/12/18/2468726/donald-tramp-katastrofata-na-vlaka-v-shtata-vashington-pokazva-zashto-se-nuzhdaem-ot-plan-za-infrastrukturata.html", "text": "Президентът на САЩ Доналд Тръмп заяви, че влаковата катастрофа в щата Вашингтон ще ускори прилагането на неговия план за инфраструктурата на страната, пише  The Hill.\r\n„Инцидентът с влак, случил се в град Дюпон във Вашингтон показва повече от всякога защо наскоро представеният план за инфраструктурата трябва да се приложи бързо“, заяви Тръмп. „За Близкия изток са изразходвани седем трилиона долара, докато нашите пътища, мостове, тунели, железници се рушат. Няма да е задълго“, допълни той.  Президентът също така изпрати съболезнования на хората, пострадали от катастрофата. \r\nВ момента правителството на Доналд Тръмп изготвя план за националната инфраструктура на сумата от един трилион долара, който трябва да бъде разкрит след месец.  Виктор Турмаков", "date": "2017.12.18", "title": "Доналд Тръмп: Катастрофата на влака в щата Вашингтон показва защо се нуждаем от план за инфраструктурата"}
