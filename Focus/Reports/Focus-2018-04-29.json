{"url": "http://www.focus-news.net/news/2018/04/29/2516407/plovdiv-dve-novi-sportni-ploshtadki-sa-izgradeni-po-obshtinska-programa-v-detska-gradina-malkiyat-prints-v-grada.html", "text": "Две нови площадки за седем вида спорт са изградени по общинска програма в ДГ „Малкият принц“ в Пловдив. Това съобщиха за Радио „Фокус“ – Пловдив от пресцентъра на Общината. Лентите на новите съоръжения са прерязали заместник-кметовете Стефан Стоянов, Георги Титюков, кметът и заместник-кметът на район „Централен“ Георги Стаменов и Добри Вълчев, в присъствието на децата от детската градина, родители, учители и гости. Спортният комплекс е изграден с финансовото съдействие на Община Пловдив по програмата за проектиране, ремонти и изграждане на площадки в детските градини в града. Така на мястото на стария двор има модерно място за спорт и игра. „За трета поредна година отделяме средства от бюджета на Община Пловдив, като тази година те са в размер на 200 000 лева, с които даваме възможност на детските градини в града да кандидатстват за съфинансиране за обновяване на дворните пространства, предназначени за игра и спорт“, заяви Стефан Стоянов и уточни, че 65% е делът на Община Пловдив, а 35% средствата са от бюджетите на детските заведения. „След изграждането и обновяването на площадките за игра и спортните площадки някои директори започнаха да обособяват и такива за безопасност на движението“, коментира още заместник-кметът. „Освен новият спортен комплекс плувният басейн на детската градина също е обновен по програмата на Община Пловдив“, съобщи директорът на ДГ „Малкият принц“ Ирена Милушева. Тя сподели, че общо стойността на строително-ремонтните дейности е 120 000 лева и от сърце благодари за финансовото съдействие на Община Пловдив и училищното настоятелство. През настоящата 2018 година децата ще имат възможност да спортуват и играят на 50 нови или ремонтирани детски площадки в 25 градини в Пловдив.", "date": "2018.04.29", "title": "Пловдив: Две нови спортни площадки са изградени по общинска програма в Детска градина „Малкият принц“ в града"}
{"url": "http://www.focus-news.net/news/2018/04/29/2516409/kmetat-na-sofiya-yordanka-fandakova-shte-proveri-realizatsiyata-na-proekt-za-montirane-na-nova-peletna-pechka-v-novi-iskar-na-30-april.html", "text": "На 30 април, понеделник, от 10.00 часа кметът на София Йорданка Фандъкова ще провери реализацията на проект за монтиране на нова пелетна печка в Нови Искър. Това съобщиха от пресцентъра на Столична община.\r\nСтолична община подготви и изпълнява пилотен проект за подмяна на старите домакински отоплителни уреди от район „Нови Искър“. В рамките на проекта остарели печки на твърдо гориво (дърва и въглища) се заменят с нови пелетни печки. Бенефициенти са 30 домакинства, на които се осигурява нужното количество пелети за един отоплителен сезон.\r\nМонтирането на новия уред ще се извърши в  Нови Искър, кв. \"Кумарица\", ул. „Две могили“ 15.", "date": "2018.04.29", "title": "Кметът на София Йорданка Фандъкова ще провери реализацията на проект за монтиране на нова пелетна печка в Нови Искър на 30 април"}
{"url": "http://www.focus-news.net/news/2018/04/29/2516410/kyustendil-obyaveni-sa-11-konkursa-za-izbor-na-direktori-na-uchilishta-v-oblastta.html", "text": "Обявени са 11 конкурса за избор на директори на училища в област Кюстендил. Това съобщиха за Радио „Фокус” – Кюстендил от Регионално управление на образованието – Кюстендил. Конкурсите са за директори на Начално училище „Св. Климент Охридски“ – Кюстендил, Основно училище „Проф. Марин Дринов“ – Кюстендил, Природоматематическа гимназия „Проф. Емануил Иванов“ – Кюстендил, Професионална техническа гимназия „Джон Атанасов“ – Кюстендил, Средно училище „Св. Климент Охридски“ – Дупница, Професионална гимназия по хранително-вкусови и химични технологии – Дупница, Основно училище „Христо Ботев“ – Самораново, Основно училище „Св. св. Кирил и Методий“ – Яхиново, Основно училище „Аверкий Попстоянов“ – Рила, Средно училище „Христо Ботев“ – Сапарева баня и Основно училище „Св. Климент Охридски“ – Трекляно. Срокът за подаване на документи е до 21 май, включително. Конкурсът ще се проведе на три етапа – допускане по документи, писмен изпит-тест, интервю.\r\nВенцеслав ИЛЧЕВ", "date": "2018.04.29", "title": "Кюстендил: Обявени са 11 конкурса за избор на директори на училища в областта"}
{"url": "http://www.focus-news.net/news/2018/04/29/2516411/predstoyashti-mezhdunarodni-sabitiya-za-30-april-agentsiya-fokus.html", "text": "***Ще се проведе ежегодния междинен кръг на дискусиите за климатичните промени под шапката на ООН\r\n***Патриархът на Москва и цяла Русия Кирил ще се срещне с албанските политически лидери\r\n***Президентът на САЩ Доналд Тръмп ще приеме нигерийския си колега Мухамаду Бухари в Белия Дом\r\n***Среща на Палестинския национален съвет\r\n***Премиерът на Япония Шинзо Абе е на посещение в столицата на Йордания – Аман\r\n***В косовския парламент ще се разглежда закона за създаване на косовска армия\r\n***", "date": "2018.04.29", "title": "Предстоящи международни събития за 30 април ( Агенция „Фокус“ )"}
{"url": "http://www.focus-news.net/news/2018/04/29/2516415/lazar-nalbantov-trakiysko-druzhestvo-sredets-uspyahme-da-vazstanovim-dve-ot-tsarkvite-v-odrin-koyto-e-nashiyat-blyan.html", "text": "Успяхме чрез съдействието на Съюза на Тракийските дружества в България и на държавата да възстановим две от църквите в Одрин. Всички знаем, че Одрин е нашият блян, нашата Тракийска крепост. Това каза за Радио „Фокус“- Бургас Лазар Налбантов зам. Председател на Тракийското дружество в Средец. „Вече от години действат като православни храмове. Храм Свети Георги и Свети Константин и Елена. Всяка година по традиция ги посещаваме“, заяви той. „Хората имат потребност за завръщане към корените си“, изтъкна Лазар Налбантов. \r\n„Традиционно около Гергьовден в Поморие се организира Тракийски събор „Гергьовден“. Във  фолклорното надпяване участват състави от цялата страна. Съборът е с конкурсен характер“, обясни той и допълни, че друг значим празник за Тракия е „Фолклорен венец Божура“. „Това е една красива, живописна местност в град Средец. Организира се надпяване с конкурсен характер“, каза още той.\r\nЯнислава КРЪСТЕВА", "date": "2018.04.29", "title": "Лазар Налбантов, „Тракийско дружество“- Средец: Успяхме да възстановим две от църквите в Одрин, който е нашият блян"}
{"url": "http://www.focus-news.net/news/2018/04/29/2516413/nimh-utre-shte-bade-slanchevo-s-maksimalni-temperaturi-23-i-28-na-mesta-v-planinite-shte-prevali-i-pregarmi.html", "text": "През нощта ще бъде предимно ясно. Минималните температури ще бъдат между 7° и 12°. Утре ще е предимно слънчево. В следобедните часове ще се развива купеста облачност, значителна над планинските райони в Западна България, където на отделни места ще превали и прегърми. Ще продължи да духа слаб до умерен вятър от изток-югоизток. Максималните температури ще бъдат между 23° и 28°, по-ниски в източните райони. Това съобщи за Агенция „Фокус“  дежурният синоптик Красимир Стоев от Националния институт по метеорология и хидрология към БАН. Атмосферното налягане е малко по-високо от средното за месеца – слабо ще се понижи. Над Черноморието ще е предимно слънчево. Ще духа до умерен вятър от изток-югоизток. Максимални температури на въздуха: 17°-20°. Температурата на морската вода е 14°-18°. Вълнението на морето ще бъде 1-2 бала. Над планините ще бъде предимно слънчево, в следобедните часове ще се развива купеста облачност, значителна над масивите в Западна България, където на места ще превали и прегърми. Ще духа до умерен юг-югоизточен вятър. Максимална температура на височина 1200 метра около 19°, на 2000 метра – около 12°. И през следващите дни ще се задържи предимно слънчево и, в по-голямата част от страната, без съществени валежи. В следобедните часове ще се развива купеста облачност, значителна над планинските райони в Западна България. На отделни места там ще има и краткотрайни валежи с гръмотевици. Вятърът ще остане от изток-югоизток, слаб до умерен. Температурите в източните райони ще се задържат по-ниски, но в останалата част от страната дневните ще достигат 25°-30°.", "date": "2018.04.29", "title": "НИМХ: Утре ще бъде слънчево с максимални температури 23° и 28°, на места в планините ще превали и прегърми"}
{"url": "http://www.focus-news.net/news/2018/04/29/2516418/oblastniyat-upravitel-nedyalko-slavov-koritata-na-rekite-cherna-i-byala-v-smolyan-shte-badat-pochisteni-sas-sredstva-otpusnati-ot-ministerski-savet.html", "text": "Правителството одобри допълнителни разходи по бюджетите на министерства и трансфери към общини в общ размер на 20 784 639 лв. Част от средствата се предоставят на областните управители на Добрич, Монтана и Смолян за почистване на речни корита. Проектът, с който сме кандидатствали е за почистване на река Черна и река Бяла в рамките на Смолян и е за около 430 000 лв. Това каза за Радио „Фокус“ – Смолян областният управител на Смолян Недялко Славов. Той уточни, че след издаване на постановлението на Министерски съвет ще стане ясно каква сума точно е отпусната. „Кандидатствали сме по надлежния ред след наводнението в края на миналата година и обявеното тогава бедствено положение. Много средства са предвидени и за община Смолян, където се възстановяват и направени аварийно-възстановителни дейности и всъщност пряко това финансиране е свързано с правомощията ни като областни управители за отговаряме за почистването на речните корита. В зависимост от отпусната сума, предстои обявяване на обществена поръчка и най-рано за започване на  почистването може да говорим наесен“, поясни областният управител. Той допълни, че за останалите бедствени положения в региона през изминалите месеци, кандидатстват основно общините, но има средства и по европейски проект. По думите на Славов, там също са предвидени средства за почистване, които ще бъдат разпределени така, че да не се конкретизират дейностите само на едно място.\r\nНели ГЕРГЬОВСКА", "date": "2018.04.29", "title": "Областният управител Недялко Славов: Коритата на реките Черна и Бяла в Смолян ще бъдат почистени със средства, отпуснати от Министерски съвет"}
{"url": "http://www.focus-news.net/news/2018/04/29/2516417/gabrovo-kapanski-gergyovden-predstavyat-v-etara-na-6-ti-may.html", "text": "Капански Гергьовден представят в Етъра на 6-ти май. Празничният ден в Етнографския музей на открито ще започне с отслужване на литургия в църковния храм, в 10.00 часа, обясни за Радио „Фокус“ – Велико Търново Анна Александрова от културната институция. Ще последва водосвет и освещаване на Гергьовденски обредни хлябове. „Всеки може да вземе участие в него, дори може да си донесе храна, която иска да бъде осветена, за да пренесе духа на празника и в домовете си. Ще продължим с възстановка, която ще бъде изпълнена от Капански ансамбъл. Те ще представят много живо своя Капански Гергьовден“, разказа още уредника. През всички почивни дни ще има и организирани ателиета и работилници, в които най-малките посетители ще могат да творят различни предмети. „Те ще изработват фигури от плъсти и ще им покажем как се украсяват Герговденските хлябове“, допълни Анна Александрова. Тя обеща и много изненади, награди и добро настроение за всички туристи, в трите почивни и празнични дни около 6-ти май.\r\nЛуиза ТРАНЧЕВА", "date": "2018.04.29", "title": "Габрово: Капански Гергьовден представят в Етъра на 6-ти май"}
{"url": "http://www.focus-news.net/news/2018/04/29/2516408/dzhon-boltan-denuklearizatsiyata-na-libiya-e-model-za-severna-koreya.html", "text": "Решението на Либия да се откаже от ядрения си арсенал по дипломатически път трябва да е модел за Северна Корея, която изрази желание да направи същото, заяви съветникът по национална сигурност на Белия Дом Джон Болтън, цитиран от AFP.\r\n„Имаме предвид либийския модел от 2003 и 2004 година“, заяви Болтън пред американския телевизионен канал Fox News в неделя, запитан дали Пхенян трябва да предаде изцяло ядрените си оръжия преди САЩ да направят отстъпки.\r\n„Очевидно е, че има разлики, либийската програма беше доста по-малка. Но в общи линии това беше споразумението, което направихме“, обясни съветникът по национална сигурност на американския президент Доналд Тръмп.\r\n„По време на първата среща ще искаме да проверим дали Северна Корея действително е взела това стратегическо решение“, продължи Болтън.\r\n„Франс прес“ коментира, че решението на Либия да сдаде ядрената си програма може да послужи като модел, който да увеличи страховете на Северна Корея: нейното правителство по-късно беше свалено от подкрепяни от Запада бунтовници, които дори имаха въздушна подкрепа.\r\nПревод и редакция:", "date": "2018.04.29", "title": "Джон Болтън: Денуклеаризацията на Либия е модел за Северна Корея"}
{"url": "http://www.focus-news.net/news/2018/04/29/2516416/stranaua-na-20-may-kishinev-shte-izbira-kmet.html", "text": "На 20 май в Молдова ще се проведат частични местни избори в седем града и общини, включително в Кишинев и Белци, където ще се избират градоначалници, предава украинското електронно издание „Страна.ua“, като се позовава на информация от агенция УНН.\r\nЗа участие в местните избори са регистрирани 31 кандидати.\r\nЗа кметския пост в Кишинев претендират вр. и.д. градоначалник на Кишинев Силвия Раду (независим кандидат), лидерът на партия „Платформа „Достойнство и справедливост““ (ДА) Андрей Нъстасе и лидерът на фракцията на Социалистическата партия в общинския съвет Йон Чебан.\r\nМолдовската ЦИК призовава участниците в изборите да водят честна кампания, както и да не използват административния ресурс и да не купуват гласове.\r\nВ момента молдовската столица се управлява от вр. и. д. кмет Силвия Раду, която се яви като независим кандидат на президентските избори в страната през 2016 година.\r\nДорин Киртоаке, който заемаше поста градоначалник на Кишинев, беше отстранен от длъжност с решение на съда и се намираше под следствие във връзка със скандал за събиране на такси за паркиране в рамките на населеното място.\r\nПревод и редакция:", "date": "2018.04.29", "title": "„СТРАНА.ua”: На 20 май Кишинев ще избира кмет"}
{"url": "http://www.focus-news.net/news/2018/04/29/2516204/predstoyashti-sabitiya-v-stranata-za-29-april-agentsiya-fokus.html", "text": "***\r\nОт 14.00 часа в читалище „Иван Вазов“ вицепрезидентът Илияна Йотова ще присъства на VI Национален младежки конкурс за популярна песен „Петнадесет лалета“.\r\n***\r\nВ 08.00 часа в зала „22 септември“ ще се състои фестивала „Здравей здраве“.\r\n***\r\nНа пътя за село Делвино през деня ще се проведе втори кръг от Национален шампионат по Планинско изкачване „Благоевград- 2018“.\r\n***\r\nВ 11.00 часа в „Акве Калиде“ ще бъде представен танцовият спектакъл „Тела и движение“. \r\n***\r\nПо повод 142 г. от избухването на Априлското въстание, ВМРО организира велопоход за отдаване на почит към загиналите в него. Началната точка е Слънчевия часовник (входа на Морска градина) – 10.30 часа. От 11.00 часа всички участници във велопохода ще потеглят към Морската градина в посока бюст-паметника на Георги Бенковски за поднасяне на цветя и венци. В 13.30 часа всички участници във велопохода ще тръгнат към начална точка на похода по пътя, по който са дошли.\r\n***\r\nОт 9.00 часа в храм „Успение Богородично“ в град Велинград в Неделята на Разслабления архиерейска света Литургия ще оглави Негово Преосвещенство Константийския епископ Яков.\r\n***\r\nОт 10.00 часа в НЧ „Развитие 1869” – Враца, над 350 танцьори и певци от 19 читалища в община Враца ще покажат своите талантливи изпълнения в XXIII издание на Общинския пролетен празник. \r\n*** \r\nВ НЧ „Напредък-1869“ продължава Първият национален танцов конкурс „Танцова въртележка”.\r\n*** \r\nОт 10.00 и от 11.30 часа на Стадион „Захарни заводи”ще се проведе среща от първенството на футбол 7 и футбол между ФК „Долна Оряховица” град Долна Оряховица – ФК „Изгрев 93“ село Царевец .\r\n***\r\nОт 11.00 часа в Държавен куклен театър „Дора Габе“ ще се играе кукленият спектакъл „Пинокио“.\r\n***\r\nОт 9.00 часа в храм „Успение Богородично“ в Ихтиман архиерейска света Литургия ще оглави Негово Преосвещенство Белоградчишкия епископ Поликарп, викарий на Софийския митрополит.\r\n***\r\nВ 08.00 часа на пл. „Централен“ ще бъде даден старт на Маратон „Пловдив“ 2018. Награждаването на победителите ще бъде от 13.00 часа на площада.\r\n***\r\nОт 13.00 часа в регионалната библиотека „Любен Каравелов“ ще се състои кръгла маса на тема „140 години от Освобождението на България от османско иго“. \r\n*** \r\nВ салона на НЧ „Възраждане – 1908“ в село Българско Сливово ще с епроведе регионален фолклорен фестивал „От Лазарица до Гергьовден“.\r\n***\r\nОт 11.00 часа в Кукления театър ще бъде представен мюзикълът „Вълкът и седемте козлета“. \r\n***\r\nОт 11.00 часа на сцената на площад \"Свобода\" в Хасково ще се проведе Концерт на НМУ \"Проф. Панчо Владигеров\".\r\n***\r\nОт 10.00 часа в Н.Ч. „Д. Войников“ ще се състои церемонията за връчването на наградите на победителите в XXVI Национален конкурс за изпълнение на унгарска и българска литература.", "date": "2018.04.29", "title": "Предстоящи събития в страната за 29 април (Агенция „Фокус“)"}
{"url": "http://www.focus-news.net/news/2018/04/29/2516421/varna-nad-3-000-bezrabotni-ot-oblastta-sa-postapili-na-rabota-za-perioda-ot-yanuari-do-mart.html", "text": "3 489 безработни от област Варна са постъпили на работа за периода от януари до март. Това съобщиха за Радио „Фокус“ – Варна от Дирекция „Регионална служба по заетостта“ във Варна. Само през месец март на работа са устроени 1 414 безработни. Значителен е делът на реализираните на първичния трудов пазар – 92% от общия брой започнали работа лица. През месеца в трудова заетост са устроени 224 младежи на възраст до 29 години, както и 57 продължително безработни лица. През март в бюрата по труда от областта са заявени над 2 000 работни места. На първичния пазар са обявени 1 970 работни места. Близо 900 от местата са обявени на проведените през месеца трудови борси в Провадия, Долни чифлик и Варна. Най-много от заявените през март работни позиции са от сферата на хотелиерството и ресторантьорството. Следват транспорт, преработващата промишленост, търговията, селско стопанство. По програми за заетост и схеми на Оперативна програма „Развитие на човешките ресурси” са обявени 87 работни места.\r\nМарияна ВАЛЕНТИНОВА", "date": "2018.04.29", "title": "Варна: Над 3 000 безработни от областта са постъпили на работа за периода от януари до март"}
{"url": "http://www.focus-news.net/news/2018/04/29/2516420/5-medala-specheliha-gratsiite-ni-na-svetovnata-kupa-v-baku-obzor.html", "text": "Българските гимнастички си тръгнаха от столицата на Азербайджан Баку с 5 медала- три на ансамбъла и два на Боряна Калейн и Катрин Тасева. Ансамбълът ни спечели два златни и един сребърен медал. Отборът ни е в състав Симона Дянкова, Елена Билева, Лаута Траатс, Мадлен Радуканова и Стефани Кирякова. Като Кирякова влезе в състава на мястото на контузената Теодора Александрова. Възпитаничките на Весела Димитрова получиха най-високата оценка от 19.800 за съчетанието си с пет обръча. Втори с 18.000 остана ансамбълът на Италия, а трети този на Азербайджан със 17.600. Гимнастичките ни бяха оценени най-високо и за съчетанието си с 3 топки и 2 въжета, с 19.050. Втори и трети се наредиха гимнастичките от Украйна и Япония с резултат от 18.000. В многобоя вчера гимнастичките ни спечелиха сребърен медал за съчетанието си с топки. Те допуснаха изпускане на топка извън терена, доиграха съчетанието си с резервен уред, но въпреки това получиха оценка от 17.000 точки, което бе достатъчно да спечелят среброто. Шампион в многобоя стана ансамбълът на Италия, а на трето място завърши Япония. В топ 6 са още Украйна, Израел и Беларус. \r\nВ Баку индивидуалистките Боряна Калейн и Катрин Тасева спечелиха сребърни медали. Калейн за съчетанието си бухалки, а Тасева- с лента. Боряна Калейн получи оценка от 17.800 и така донесе първи медал за България от финалите на отделните уреди. Най-висока оценка за съчетанието с бухалки получи украинката Влада Николченко. Бронзовият медал спечели Мария Сергеева от Русия със 17.700. Катрин Тасева донесе втория медал за страната ни, като получи оценка от 16.400 точки. Златният медал спечели рускинята Мария Сергеева с 16.800 точки, а бронзовото отличие- украинката Влада Николченко с 16.050 точки. Боряна Калейн спечели и генералното класиране на обръч, а Катрин Тасева е първа на лента.\r\nБиляна ИВАНОВА", "date": "2018.04.29", "title": "5 медала спечелиха грациите ни на Световната купа в Баку (ОБЗОР)"}
{"url": "http://www.focus-news.net/news/2018/04/29/2516207/reuters-siriyskata-armiya-i-boytsi-na-islyamska-darzhava-vodyat-ozhestocheni-boeve-na-yug-ot-damask.html", "text": "Сирийската армия и бойци на „Ислямска държава“ водят ожесточени боеве на юг от Дамаск, предава Reuters.\r\nБоевете се водят с артилерийски огън и малокалибрено оръжие южно от столицата Дамаск. От Сирийската обсерватория за правата на човека, базирана в Лондон съобщават, че армията напредва бавно и е овладяла няколко сгради в гъсто застроения район.\r\nСлед завземането на най-големия анклав, контролиран от опозицията – Източна Гута правителствените сили се опитват да прочистят други по-малки бунтовнически гнезда около столицата. \r\n„Ислямска държава за губи почти всичките си територии в Сирия след две бързи офанзиви – едната, водена от правителствените сили, подкрепени от Русия и Иран, а другата  от алианс от кюрдски и арабски милиции, подкрепени от САЩ. Юлиян Марков", "date": "2018.04.29", "title": "Reuters: Сирийската армия и бойци на „Ислямска държава“ водят ожесточени боеве на юг от Дамаск"}
{"url": "http://www.focus-news.net/news/2018/04/29/2516205/pregled-na-osnovnite-temi-v-svetovniya-pechat-agentsiya-fokus.html", "text": "Президентът на Турция Реджеп Тайип Ердоган възхвали предстоящите предсрочни избори като страхотна възможност за Турция, пише Yeni Safak.\r\n„Заедно, ще напишем запомнящата се история на 24 юни. Изправени сме пред нов път. Турция ще премине към нова административна система на 24 юни“, заяви Ердоган.\r\n„Няма да вземем само президентството, трябва да постигнем и непреодолимо мнозинство в парламента като Публичен Съюз“, добави той, визирайки коалицията между Партията на справедливостта и развитието (ПРС) и Партията на националистическото действие (ПНД).\r\nТурският президент заяви още, че Истанбул ще играе решаваща роля за изборите на 24 юни.\r\n„Истанбул е много важен за новата (административна) система. Както Истанбул расте, така ще го прави и Турция. 98 от 600-местния парламент ще бъдат избрани от Истанбул. Каквото каже Истанбул, Турция ще следва“, заяви Ердоган.\r\nСпоред новите промени, бройката на членове на парламента расте от 550 на 600, президентски и парламентарни избори ще се провеждат на всеки пет години, и президентът ще може да остане част от своята политическа партия. Постът на министър-председател се премахва.\r\n*** Петъчното историческо обещание на лидерите на Северна и Южна Корея за ядрено разоръжаване на Корейския полуостров, трябва да даде силна ръка на американския президент Доналд Тръмп в предоговарянето на ядрената сделка с Иран, заяви израелският министърът на разузнаването Израел Кац, пише The Jerusalem Post.\r\nИзраел Кац, който ръководи министерството на разузнаването и министерството на транспорта, заяви че подобно развитие на Корейския полуостров, стига да се стигне до реализацията му, може да има огромно въздействие за минимизиране на опасността от надпреварата за ядрено въоръжение в Близкия Изток.\r\nЯдрената сделка с Иран от 2015 година, срещу която израелското правителство яростно противостоеше, е в опасност от разпадане, ако президентът Доналд Тръмп реши да спази ултиматума си за връщане на икономическите санкции върху Иран.\r\n„Той (Тръмп) ще има по-силна позиция срещу Иран сега и може би ще убеди Европейския съюз да не бъде слабото звено в коалицията“, допълни Кац.\r\n„Мисля, че ще бъде много добре за севернокорейците да приключат и да излязат от бизнеса с ядрено въоръжаване. Това ще бъде много добре и за нашия регион, защото има връзка“, уточни той.\r\nСпоред Кац, връзката между Иран и Северна Корея се състои в ракетната технология: „Да, мисля че има връзка що се отнася до развитието на балистични ракети. И ние имаме доказателствата за това.“\r\n„Мисля, че трябва да сме много твърди с Иран“, завърши Израел Кац, който има амбиции за наследяване на Бенямин Нетаняху на поста министър-председател.\r\n*** Китай и Индия се споразумяха да подобрят военната си комуникация, за да се избегне напрежението по общата им граница от миналата година, пише South China Morning Post.\r\nТова се случи след среща на премиера на Индия Нарендра Моди и президента на Китай Си Дцинпин, в която основен акцент беше подобряването на отношенията между двете страни.\r\nМоди и Си Дзинпин изразиха мнение, че двете нации трябва да работят за задълбочаване на двустранното доверие, в серия от неформални срещи в централния китайски град Ухан.\r\nЛидерите на двете най-населени държави също така се съгласиха, че трябва да работят заедно за отворена глобална икономика и че подкрепят многостранна търговска система – прикрит намек към планираните търговски действия от страна на САЩ.\r\nТе също подчертаха нуждата от комуникация помежду си.\r\n„Китайско-индийските отношения трябва да са стабилни и развиващи се, с взаимно доверие в основата“ заяви Си Дзинпин. „Следващата стъпка трябва да е изготвянето на обширен план за съдействие и по-нататъшно засилване на стратегическото общуване по важните въпроси.“", "date": "2018.04.29", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2018/04/29/2516206/sport-inter-zagubi-italianskoto-derbi-s-yuventus-v-dramatichen-mach-s-23.html", "text": "Футбол: Интер загуби италианското дерби с Ювентус в драматичен мач с 2:3 в среща от 35-я кръг на италианската Серия А. Гостите откриха с ранен гол на Дъглас Коста, а домакините от Интер още в 15-тата минута останаха с човек по-малко след червен картон на Матиас Весино. Интер  поведе в резултата след гол на Мауро Икарди и автогол на Бардзали. В края на мача обаче гостите обърнаха резултата след  автогол на Милан Шкриняр и гол на Гонсало Игуаин. След загубата Интер остава с 66 точки и намалява шансовете си за участие в Шампионската лига, а Ювентус затвърждава лидерската си позиция с 88 точки на върха, следван от Наполи с 84 точки, но и мач по-малко.\r\nВ другия мач игран днес Рома победи Киево с 4:1 и спечели ценни точки в борбата за участие в Шампионска лига.", "date": "2018.04.29", "title": "Спорт: Интер загуби италианското дерби с Ювентус в драматичен мач с 2:3"}
{"url": "http://www.focus-news.net/news/2018/04/29/2516210/sport-real-madrid-pobedi-leganes-v-mach-ot-35-ya-krag-na-ispanskata-liga-s-21.html", "text": "Футбол: Реал Мадрид победи Леганес в мач от 35-я кръг на испанската Лига с 2:1. Головете отбелязаха Гарет Бейл и Борха Майорал през първото полувреме и Дарко Брашанац през второто полувреме за гостите.  С тази победа Реал Мадрид със 71 точки се доближава на една точка  до съгражданите си от Атлетико, които имат 72 точки и мач днес. Другите три мача завършиха при следните резултати :\r\nЕспаньол – Лас Палмас 1:1\r\nРеал Сосиедад – Атлетик Билбао 3:1\r\nВиляреал – Селта  Виго 4:1", "date": "2018.04.29", "title": "Спорт: Реал Мадрид победи Леганес в мач от 35-я кръг на испанската Лига с 2:1"}
{"url": "http://www.focus-news.net/news/2018/04/29/2516414/voa-siriyskata-armiya-zapochna-ofanziva-sreshtu-podkrepyanite-ot-sasht-siriyski-kyurdi.html", "text": "Сирийската армия е освободила редица села източно от река Ефрат, които преди това са били под контрола на подкрепяните от САЩ доминирани от сирийските кюрди „Сирийски демократични сили“ (СДС), съобщи сирийска държавна телевизия в неделя, предава радио The Voice of America.\r\nДържавната новинарска агенция SANA е съобщила в неделя, че подкрепяната от Русия сирийска армия е освободила четири села в близост до столицата на едноименната провинция Дейр-ез-Зор.\r\nVOA обяснява, че сирийската армия е освободила от терористичната групировка „Ислямска държава“ частите на провинцията, намиращи се на запад от река Ефрат, докато СДС пое контрола над териториите на изток от голямата река.\r\nСблъсъците между двете армии досега са били редки, пише американската медия, докато правителствената армия беше съсредоточена върху разбиването на силите на терористите в западната част на страната. \r\nVOA припомня, че „Ислямска държава“ вече загуби почти цялата си територия в Сирия и беше обявена за разгромена в Ирак през декември м.г. Но последните терористи са се укрили в големия граничен район между двете близкоизточни страни и от време на време осъществяват вилазки.\r\nПревод и редакция:", "date": "2018.04.29", "title": "VOA: Сирийската армия започна офанзива срещу подкрепяните от САЩ сирийски кюрди"}
{"url": "http://www.focus-news.net/news/2018/04/29/2516438/sputnik-siriyskoto-pravitelstvo-pozvoli-na-buntovnitsi-ot-damask-da-napusnat-stolitsata.html", "text": "Сирийските власти постигнаха споразумение с бунтовници в Дамаск за тяхното изтегляне от бежанския лагер „Ярмук“, разположен в южната част на Дамаск, докато 5 000 цивилни ще бъдат евакуирани от градовете Кефрая и Ал Фуа, предава Sputnik.\r\nПрилагането на договорката ще започне в понеделник, 30 април, и се очаква да приключи преди 15 май.\r\nПървият етап от договорката предвижда напускането на 1 500 цивилни. Йонислав Дочев", "date": "2018.04.29", "title": "Sputnik: Сирийското правителство позволи на бунтовници от Дамаск да напуснат столицата"}
{"url": "http://www.focus-news.net/news/2018/04/29/2516214/sunday-express-ot-baza-v-siriya-80-hilyadi-iranski-boytsi-sa-gotovi-da-napadnat-izrael.html", "text": "От база в Сирия 80 хиляди ирански бойци са готови да нападнат Израел и да започнат нов голям военен конфликт в Близкия изток, пише британският Sunday Express.\r\nПосланикът на Израел в ООН Дани Данон показва фотография на смятаната за иранска база близо до Дамаск, в която има 80 хиляди бойци. В отговор Израел е предупредил, че ще извърши въздушни удари, за да се защити от евентуално сухопътно нашествие.  \r\n„Там има повече от 80 хиляди шиитски бойци от целия Близък Изток, които се намират в Сирия под ирански контрол“, заявява Дани Данон.\r\n„В тази база, само на пет мили от Дамаск, тези опасни екстремисти се обучават и изпращат на мисии в Сирия и региона“, продължава посланика.\r\nСпоред британски коментатор по телевизионния канал BBC сухопътна инвазия от страна на Иран не може да бъде изключена.\r\n„Хората не искат иранският режим да е следващата Северна Корея, въоръжена с ядрени оръжия…“ Юлиян Марков", "date": "2018.04.29", "title": "Sunday Express: От база в Сирия 80 хиляди ирански бойци са готови да нападнат Израел"}
{"url": "http://www.focus-news.net/news/2018/04/29/2516215/kyustendil-nad-370-proverki-sa-izvarsheni-prez-parvoto-trimesechie-na-godinata-otnosno-spazvane-na-zabranata-za-pushene-v-zakriti-obshtestveni-mesta.html", "text": "Над 370 проверки са извършени през първото тримесечие на годината относно спазване на забраната за пушене в закрити обществени места. Това съобщиха за Радио „Фокус” – Кюстендил от Дирекция „Обществено здраве” към Регионална здравна инспекция – Кюстендил. Най-много проверки, касаещи спазване забраната за тютюнопушене на закрити и някои открити обществени места, сред които търговски обекти и обекти за обществено хранене, са извършени през месец март – 165, на база на тях има съставени и административни актове за нарушения. В първия месец на годината са издадени и три предписания. Проверките по здравния контрол ще се осъществяват и в следващите месеци от годината, въпреки затопляне на времето и предпочитанията на клиентите да бъдат на открито.\r\nВенцеслав ИЛЧЕВ", "date": "2018.04.29", "title": "Кюстендил: Над 370 проверки са извършени през първото тримесечие на годината относно спазване на забраната за пушене в закрити обществени места"}
{"url": "http://www.focus-news.net/news/2018/04/29/2516216/tass-vlastite-v-tbilisi-otrichat-konflikt-mezhdu-narodite-na-gruziya-i-rusiya.html", "text": "Правителството на Грузия отбелязва отсъствието на конфронтация между народите на Грузия и Русия, предава TACC.\r\n„При условие, че повече от 1.5 милиона туристи от Русия посещават Грузия годишно не е регистриран нито един инцидент на етнически признак“,  се казва в изявлението на пресслужбата на грузинското правителство.\r\nВ същото време премиерът на страната е подчертал, „че нормализация на отношенията с Руската федерация е възможна на основата на спазване на суверенитета и териториалната цялост на Грузия в рамките на международно признатите граници на страната, като се отбелязва, че в това направление руското ръководство не предприема никакви стъпки“. Юлиян Марков", "date": "2018.04.29", "title": "ТАСС: Властите в Тбилиси отричат конфликт между народите на Грузия и Русия"}
{"url": "http://www.focus-news.net/news/2018/04/29/2516212/the-sunday-times-prizovavat-tereza-mey-da-uvolni-glavniya-pregovaryasht-za-brekzit-olivar-robins.html", "text": "Призовават Тереза Мей да уволни главния преговарящ за Брекзит Оливър Робинс, пише британският вестник The Sunday Times.\r\nТереза Мей е предупредена ,че може да бъде отстранена като Маргарет Тачър, ако не уволни главния преговарящ за Брекзит Оливър Робинс и не се откаже от плановете за митническо партньорство с Европейския съюз.\r\nМинистърът отговарящ за Брекзит Дейвид Дейвис е предупредил премиера да спре да слуша Робинс, а да се вслушва в своите министри, което се счита за опит да бъде уволнен Оливър Робинс. Дейвис е в конфликт и с директора на кабинета на Тереза Мей Гевин Баруел, пише изданието. Юлиян Марков", "date": "2018.04.29", "title": "The Sunday Times: Призовават Тереза Мей да уволни главния преговарящ за Брекзит Оливър Робинс"}
{"url": "http://www.focus-news.net/news/2018/04/29/2516217/reuters-sreshtata-mezhdu-donald-tramp-i-kim-chen-un-shte-se-sastoi-do-tri-chetiri-sedmitsi.html", "text": "Срещата между американския президент Доналд Тръмп и лидера на Северна Корея Ким Чен-ун ще се състои до три-четири седмици, предава Reuters.\r\nТова заявява самият Доналд Тръмп пред привърженици в щата Мичиган\r\n„Аз мисля, че ще имаме среща в следващите три или четири седмици. Ще бъде много важна среща за денуклеаризацията на Корейския полуостров“, заявява Тръмп. Юлиян Марков", "date": "2018.04.29", "title": "Reuters: Срещата между Доналд Тръмп и Ким Чен-ун ще се състои до три-четири седмици"}
{"url": "http://www.focus-news.net/news/2018/04/29/2516219/balgariya-e-gotova-za-kandidatstvane-v-organizatsiyata-za-ikonomichesko-satrudnichestvo-i-razvitie-obzor.html", "text": "България е готова за кандидатстване в Организацията за икономическо сътрудничество и развитие (ОИСР). Около тази теза се обединиха при срещата си президентът Румен Радев и генералният секретар на ОИСР Анхел Гурия. Toва е втората среща на двамата за последните четири месеца, след посещението на българския държавен глава в Париж в края на миналата година.\r\nПрезидентът Радев посочи, че България трябва да получи точна дата за присъединяване към ОИСР и тя трябва да бъде в най-обозримо бъдеще. „Членството в тази престижна организация е важен приоритет за страната ни – това ще допринесе за повишаване на жизнения стандарт и икономиката. България не само полага усилия за по-добро сътрудничество между ЕС и ОИСР, но има и съществен принос за стабилизацията на региона на Западните Балкани и за утвърждаване на ценностите и принципите на ОИСР в Черноморския регион. Затова съм убеден, че получаването на покана за преговори за членство е важно и има своите регионални измерения, защото тя ще бъде сигнал за другите държави, че това е пътят, който трябва да се следва, и ще има голяма добавена стойност за Югоизточна Европа“, каза още държавният глава и посочи, че въпреки че все още е не член на организацията, България вече прилага нейните стандарти. \r\nОт своя страна, Гурия посочи, че ОИСР подкрепя готовността на България да се реформира и за организацията е чест да получи искането ѝ за кандидатстване. „България вече е член на семейството на OИСР, защото в рамките на ОИСР страната участва в 10 различни нейни инструмента. Така че въпросът дали вие сте втори или трети братовчед не е толкова важен, защото връзките стават все по-тесни“, каза още той и посочи, че организацията продължава добрата си работа с България по теми като образование, здравеопазване, научно-изследователска дейност, защита на конкуренцията и др. Гурия уточни, че процедурата започва с формално кандидатстване на България, след което се провеждат серия от обсъждания от членовете и те трябва да вземат решение, след като постигнат съгласие по между си.\r\nПо-рано през деня министър-председателят Бойко Борисов също проведе среща с генералния секретар на ОИСР. Гурия приветства приемането от кабинета на пътна карта, в която са заложени дейности за ускоряване на подготовката за присъединяване към организацията. Премиерът Борисов подчерта консенсуса в България по отношение на членството на страната ни в ОИСР. Той посочи, че то се подкрепя както от основните политически сили, така и от работодателските и синдикалните организации. Министър-председателят информира за създадения постоянно действащ междуведомствен механизъм за координация на действията по присъединяването.„Фокус“ припомня: Организацията за икономическо сътрудничество и развитие (ОИСР) е международна икономическа организация на развитите държави с цел сътрудничество за намиране на решения на общите проблеми в икономическата и социалната сфера и в областта на околната среда. Тя създадена през 1961 г. в Париж, като от 2006 г. е оглавявана от Хосе Анхел Гуриа. Днес ОИСР включва 35 държави, от които 22 са от ЕС. Единствените страни от ЕС, които все още са извън организацията, са България, Румъния, Хърватия, Кипър и Малта. България кандидатства за членство в ОИСР от 2007 г.\r\nЦветилена СИМЕОНОВА", "date": "2018.04.29", "title": "България е готова за кандидатстване в Организацията за икономическо сътрудничество и развитие (ОБЗОР)"}
{"url": "http://www.focus-news.net/news/2018/04/29/2516209/", "text": "Южна Корея подготвя „пътна карта“ за срещата между Доналд Тръмп и Ким Чен-ун, предава Reuters.\r\nСледващите седмици ще бъдат напрегнати за южнокорейското ръководство. Президентът Мун Джей-ин вероятно ще се срещне с американския президент Доналд Тръмп преди срещата между САЩ и Северна Корея.\r\n„Мун ще събира информация за Тръмп, която ще му предаде по време на визитата в средата на май. Нашето правителство е изготвило пътна карта и ние ще я споделим със САЩ“, заявява специалния съветник на президента на Южна Корея по въпросите на външната политика и националната сигурност.\r\nНа Мун Джей-ин също така предстои тристранна среща с Япония и Китай в началото на май. Юлиян Марков", "date": "2018.04.29", "title": "Reuters:  Южна Корея подготвя „пътна карта“ за срещата между Доналд Тръмп и Ким Чен-ун"}
{"url": "http://www.focus-news.net/news/2018/04/29/2516208/tass-sasht-prizovavat-vsichki-strani-v-konflikta-v-armeniya-da-se-vklyuchat-v-pregovorite-za-sastavyane-na-pravitelstvo.html", "text": "САЩ призовават всички страни в конфликта в Армения да се включат в преговорите за съставяне на правителство, като поддържат усилията на президента на страната Армен Саркисян за стимулиране на диалога между управляващите и опозицията, предава TACC.\r\n„САЩ продължават да следят ситуацията в Армения. Бивайки приятели с Армения, ние призоваваме всички страни да вземат участие в преговорите по формиране на новото правителство в съответствие с конституцията, а също така да постигнат политическо решение, което би отразявало интересите на всички арменци. Ние поддържаме усилията на канцеларията на президента Саркисян по улесняване диалога между всички страни“, се казва в изявление на пресслужбата на Държавния департамент на САЩ.\r\nКакто подчертават от ведомството, Вашингтон както и преди поддържа „провеждането на мирни демонстрации и също така вярва, че силите за сигурност и тези, които излизат на мирен протест ще се въздържат от насилие“.  Юлиян Марков", "date": "2018.04.29", "title": "ТАСС: САЩ призовават всички страни в конфликта в Армения да се включат в преговорите за съставяне на правителство"}
{"url": "http://www.focus-news.net/news/2018/04/29/2516220/afp-mahmud-abas-iska-da-zasili-vlastta-si-na-kongres-na-oop.html", "text": "Президентът на Палестинските територии Махмут Абас иска да засили властта си на предстоящия конгрес на Организацията за освобождение на Палестина (ООП), който ще се проведе в Рамала, предава AFP. \r\nПарламентът на ООП ще се събере за първи път от десетки години. Очаква се да отсъстват повече от 100 делегати, които са свързани с ХАМАС, които се противопоставят на свикването на конгреса.\r\nАнализатори не очакват конгреса да произведе новина. Не се очакват политически размествания. Ще бъдат избрани 18-те члена на Изпълнителния комитет, което на практика е кабинетът на президентът Махмуд Абас.  Юлиян Марков", "date": "2018.04.29", "title": "AFP: Махмуд Абас иска да засили властта си на конгрес на ООП"}
{"url": "http://www.focus-news.net/news/2018/04/29/2516419/yeni-safak-oae-i-sauditska-arabiya-predlagat-zaplata-ot-hilyada-dolara-na-zhelaeshti-da-se-vklyuchat-vav-formirovaniyata-na-siriyskata-opozitsiya-koito-shte-zashtitavat-siriyskite-kyurdi.html", "text": "Съюзът Саудитска Арабия - Обединени арабски емирства предлага месечна заплата от хиляда долара на желаещите да се включат в планирани „Арабски сили“, които се създават, за да защитават терористите от Работническата партия на Кюрдистан (ПКК) в североизточна Сирия, пише електронното издание на турския консервативен ежедневник Yeni Safak.\r\nАгенти на разузнаванията на Саудитска арабия и ОАЕ на място използват подхода на моркова и пръчката, пише турският вестник, за да се опитат да принудят членовете на сирийската опозиция да се включат в планираната 50-хилядна армия, която трябва да бъде обучена от американски инструктори в района на града Хасака и Йордания.За плана са отделени 40 милиона долара\r\nВ момента продължават усилията за намиране на наемници в провинциите Хасака, Дейр-ез-Зор, Хомс, Дераа, Дамаск, Алепо, Идлиб, Тартус и Латакия, обяснява Yeni Safak. С приоритет са мъжете с боен опит, но се твърди, че дори и младежите новобранци могат да се включат в проекта. За формирането на „Арабските сили“ е отделен бюджет от 40 милиона долара и целта е те да защитят ПКК. Освен това има планове за набиране на наемници от африканските страни и най-вече Египет, за да се уреди и тяхно присъствие в Сирия, което засега не е факт.Заплахи за убийство\r\nСаудитското разузнаване, твърди се в материала на турското издание, работи усилено, за да защити ПКК и да обезпечи съществуване от терористически коридор в Северна Сирия. Специалистите, запознати с разположението на силите на бойното поле, провеждат групови и индивидуални изслушвания. Те разпространяват анти-турска риторика в опит да омаловажат победите, постигнати по време на операциите „Щита на Ефрат“ и „Маслинова клонка“. Някои членове на опозицията и техните семейства дори са заплашвани с убийство.През последните два месеца са убити 40 опозиционни командири\r\nНай-мащабната дейност зад създаването на „Арабски сили“, чиято цел е да защити ПКК, се осъществяват в района на Дамаск, коментира турското издание. Към сирийските опозиционни сили е отправена оферта да бъдат евакуирани в Йордания, която е отхвърлена от всички групировки в района. През последните два месеца, обаче, 40 изтъкнати командири са убити в Идлиб, както и в други райони, контролирани от опозицията.\r\nПревод и редакция:", "date": "2018.04.29", "title": "Yeni Safak: ОАЕ и Саудитска Арабия предлагат заплата от хиляда долара на желаещи да се включат във формированията на сирийската опозиция, които ще защитават сирийските кюрди"}
{"url": "http://www.focus-news.net/news/2018/04/29/2516412/afp-frantsiya-germaniya-i-velikobritaniya-preduprediha-che-es-tryabva-da-e-gotov-da-reagira-na-mitata-na-sasht.html", "text": "Трите най-големи икономики в Европейския съюз са съгласни, че Брюксел трябва да има готовност да реагира на вносните мита, наложени от САЩ, заявиха от френското президентство в неделя, предава AFP.\r\n„ЕС трябва да е готов да реагира бързо и ефикасно, ако се наложи“, се казва в съобщение, публикувано след телефонните разговори между френския президент Еманюел Макрон, британския премиер Тереза Мей и германския канцлер Ангела Меркел относно възможните последствия от новите американски мита.\r\n„Франс прес“ припомня, че обявените от американския президент Доналд Тръмп мита върху стоманата и алуминия влизат в сила във вторник и традиционните ключови търговски партньори, включително Съюзът, призоваха Белия Дом да направи изключения за тях.\r\nМиналата седмица Тръмп се срещна и с Макрон, и с Меркел, но не даде никакви индикации дали смята да изключи ЕС от планираното увеличение на митата, а, според данните на френската агенция, през изминалата година Съюзът е изнесъл алуминиеви и стоманени продукти в САЩ на стойност 7,7 млрд. долара.\r\nЛокомотивът на еврозоната Германия миналата седмица обяви, че очаква все пак САЩ да увеличи митата от 1 май, въпреки че ключов икономически съветник на Тръмп намекна в сряда, че може да бъдат направени отстъпки за ЕС.\r\nВ съобщението от Елисейския дворец се казва, че Макрон, Меркел и Мей са обсъдили митата и са заявили, че „се надяват Съединените щати да не предприемат мерки, противоречащи на трансатлантическите интереси“.\r\nПревод и редакция:", "date": "2018.04.29", "title": "AFP: Франция, Германия и Великобритания предупредиха, че ЕС трябва да е готов да реагира на митата на САЩ"}
{"url": "http://www.focus-news.net/news/2018/04/29/2516222/pregled-na-osnovnite-temi-v-britanskiya-pechat-agentsiya-fokus.html", "text": "Призовават Тереза Мей да уволни главния преговарящ за Брекзит Оливър Робинс, пише британският вестник The Sunday Times.\r\nТереза Мей е предупредена ,че може да бъде отстранена като Маргарет Тачър, ако не уволни главния преговарящ за Брекзит Оливър Робинс и не се откаже от плановете за митническо партньорство с Европейския съюз.\r\nМинистърът отговарящ за Брекзит Дейвид Дейвис е предупредил премиера да спре да слуша Робинс, а да се вслушва в своите министри, което се счита за опит да бъде уволнен Оливър Робинс. Дейвис е в конфликт и с директора на кабинета на Тереза Мей Гевин Баруел, пише изданието.\r\n***Кметът на Лондон Садик Хан иска оставката на британския вътрешен министър Амбър Ръд, пише британското ляво издание The Guardian.\r\nКметът на Лондон иска оставката на Ръд заради „нехуманното отношение“ към имигрантите в цялата страна. Това става преди предстоящите местни избори в четвъртък, на които лейбъристите ще се опитат да вземат повече места в местните съвети от консерваторите в Лондон и други големи градове.\r\nХан пише, че „последните разкрития показват,че Амбър Ръд е много повече от някой, който не знае какво се случва в неговото ведомство\".\r\nСлед като става ясно, че съществува план с точно указани цели за депортиране на имигранти, кметът на Лондон формира окончателно своята позиция\r\n„Става дума за поколение, което е живяло живота си тук и изведнъж чувства,че не е желано в тази страна. Вместо да се крие зад различни служители, е време Амбър Ръд да си подаде оставката“.\r\n***От база в Сирия 80 хиляди ирански бойци са готови да нападнат Израел и да започнат нов голям военен конфликт в Близкия изток, пише британският Sunday Express.\r\nПосланикът на Израел в ООН Дани Данон показва фотография на смятаната за иранска база близо до Дамаск, в която има 80 хиляди бойци. В отговор Израел е предупредил, че ще извърши въздушни удари, за да се защити от евентуално сухопътно нашествие.  \r\n„Там има повече от 80 хиляди шиитски бойци от целия Близък Изток, които се намират в Сирия под ирански контрол“, заявява Дани Данон.\r\n„В тази база, само на пет мили от Дамаск, тези опасни екстремисти се обучават и изпращат на мисии в Сирия и региона“, продължава посланика.\r\nСпоред британски коментатор по телевизионния канал BBC сухопътна инвазия от страна на Иран не може да бъде изключена.\r\n„Хората не искат иранският режим да е следващата Северна Корея, въоръжена с ядрени оръжия…“\r\n*** Германия ще забрани продажбата на оръжия за Турция, Саудитска Арабия и Обединените Арабски Емирства (ОАЕ), заради опасения от използването им за нарушаване на правата на човека, пише британското издание The Independent.\r\nИзносът на оръжия към тези три държави ще бъде прекратен, ако новото законодателство бъде прието.\r\nПроектозаконът, предложен от опозиционната социалдемократическа партия „Die Linke“, ще направи незаконна продажбата на оръжия, експертиза и всичко свързано с тях на правителства, заподозрени в използването им за нарушаване на човешките права.\r\nПроектозаконът споменава специално Саудитска Арабия и ОАЕ, заради ролята им във войната в Йемен, както и Турция заради бомбардировките срещу кюрдските сили воюващи в северна Сирия.\r\nАко бъде одобрен, законът не само би предотвратил бъдещи транзакции с въпросните страни, но и би отменил всички договори със задна дата.", "date": "2018.04.29", "title": "Преглед на основните теми в британския печат (Агенция \"Фокус)"}
{"url": "http://www.focus-news.net/news/2018/04/29/2516221/afp-hilyadi-nikaraguantsi-izlizat-na-miren-protest-v-stolitsata-managua.html", "text": "Хиляди никарагуанци излизат на мирен протест в столицата Манагуа, оглавен от Католическата църква, предава AFP.\r\nПротестиращите настояват за безпристрастно разследване на потушените с насилие протести миналата седмица, при които бяха убити 43 души, протестиращи срещу вече отменената пенсионна реформа.\r\nАрхиепископът на Манагуа даде срок от един месец, в който се надява да види дали има сериозни тенденции за промени чрез диалог за разрешаване на проблемите предизвикали най-масовите протести от 11 години насам\r\nПротестират и фермери, които  не са съгласни с проекта за изграждане на канал, свързващ Тихия и Атлантическия океан , който ще засегне много обработваеми земи.\r\n„Ако не се предприемат тези стъпки, ние ще кажем на Божия народ, че не можем да продължим така“, а множеството скандира „Нека да си ходят“. Имайки предвид президента Даниел Ортега и жена му, която е вице-президент. Юлиян Марков", "date": "2018.04.29", "title": "AFP: Хиляди никарагуанци излизат на мирен протест в столицата Манагуа"}
{"url": "http://www.focus-news.net/news/2018/04/29/2516213/the-guardian-kmetat-na-london-sadik-han-iska-ostavkata-na-britanskiya-vatreshen-ministar.html", "text": "Кметът на Лондон Садик Хан иска оставката на британския вътрешен министър Амбър Ръд, пише британското ляво издание The Guardian.\r\nКметът на Лондон иска оставката на Ръд заради „нехуманното отношение“ към имигрантите в цялата страна. Това става преди предстоящите местни избори в четвъртък, на които лейбъристите ще се опитат да вземат повече места в местните съвети от консерваторите в Лондон и други големи градове.\r\nХан пише, че „последните разкрития показват,че Амбър Ръд е много повече от някой, който не знае какво се случва в неговото ведомство\".\r\nСлед като става ясно, че съществува план с точно указани цели за депортиране на имигранти, кметът на Лондон формира окончателно своята позиция\r\n„Става дума за поколение, което е живяло живота си тук и изведнъж чувства,че не е желано в тази страна. Вместо да се крие зад различни служители, е време Амбър Ръд да си подаде оставката“.  Юлиян Марков", "date": "2018.04.29", "title": "The Guardian: Кметът на Лондон Садик Хан иска оставката на британския вътрешен министър"}
{"url": "http://www.focus-news.net/news/2018/04/29/2516224/pregled-na-mezhdunarodnite-novini-do-6-chasa-agentsiya-fokus.html", "text": "Дмитрий Медведев подкрепя  криминализирането  на спазването на  антируските санкции от руски граждани в интервю пред телевизионния канал Россия 1.\r\nПопитан за предложението от долната камара на руския парламент да се криминализара  спазването на антируските санкции, наложени от САЩ от руски граждани, Медведев заявява, че санкциите са предназначени да разрушат руската социално-политическа система и да навредят на икономиката и на отделните граждани.\r\n„След като е така, значи прилагането на тези санкции от граждани на нашата страна трябва да бъде престъпление. Никой не трябва да има правото да спазва тези американски санкции под страх от административна или наказателна отговорност“, казва руският премиер.\r\n***Джихадисти убиват повече от 30 туареги в Мали.\r\nПлеменни лидери казват, че клането е станало в петък , един ден след като стрелци на мотори са убили 12 души в същия район  в североизточната част на страната.\r\n„Загинали са 43 души за два дни, всички са цивилни от едно и също племе“, заявява племенен лидер за агенцията\r\n„Нашите бойци разрушават базите им и ги прогонват от тези места. Те нападат невинни цивилни“, добавя той. Според него нападенията са за отмъщение заради атаките, които туарегите извършват срещу джихадистите.  \r\n***Поне шест души са убити при атентат с кола-бомба в Афганистан.\r\nАтентатът е осъществен в южната афганистанска провинция Хелманд, като при експлозията са загинали двама афганистански войници и четирима цивилни. Колата се е взривила пред база на Афганистанската национална армия в окръг Надали.\r\nНикой засега не е поел отговорност за нападението.\r\n***На срещата в Москва министрите на външните работи на Русия – Сергей Лавров, на Турция – Мевлют Чавушоглу и на Иран – Мохамад Джавад Зариф са провели преговори , в хода на които са обсъдили по-нататъшните съвместни стъпки по урегулирането на сирийската криза и са потвърдили общата цел- постигането на мир на територията на Сирийската Арабска Република в нейните съществуващи граници.\r\nЕдин от главните въпроси в процеса на преодоляване на разногласията в Сирия се явява Конституционния комитет, решение за чието създаване беше прието на срещата в Сочи. Сергей Лавров заявява, че в последно време се наблюдават опити от страна на западните страни, в частност на САЩ да попречат на началото на работата на Комитета.\r\nНа срещата страните са се договорили да активизират взаимодействието с ООН за скорошно начало на работата на Комитета.\r\n***Десетки хиляди протестират срещу оправдаването на участници в групово изнасилване в испанския град Памплона.\r\nДемонстранти изпълват улиците на страната след като в четвъртък испански съд оправда за групово изнасилване петима мъже, нападнали и изнасилили 18-годишна жена от Памплона, като вместо това ги осъди по по-лекото обвинение за сексуално нападение.\r\nНа демонстрацията в Памплона са присъствали между 32 и 35 хиляди души, кото са скандирали „Не е сексуално посегателство, а изнасилване“.\r\nПравителството на управляващата Консервативна партия обявява, че обмисля законодателни промени, касаещи изнасилването.\r\n***Според информация на Центъра за умиротворяване на враждуващите страни в Дамаск към руското Министерство на отбраната повече от 63 хиляди са се завърнали в домовете си в Източна Гута.\r\n„Благодарение на всестранната поддръжка на руския Център по умиротворяване на враждуващите страни и правителството на Сирийската Арабска Република в своите домове от бежанските лагери са се завърнали  63 279 жители на Източна Гута“, съобщават от Центъра.\r\nРуските военни продължават работата по разминиране на жилищните домове и инфраструктурните обекти в град Дума и за последното денонощие са разминирани осем жилища и са обезвредени 12 взривоопасни предмета и четири самоделни взривни устройства.\r\n***От Държавния департамент на САЩ призовават ЕС да въведе санкции срещу ракетната програма на Иран.\r\nСАЩ водят преговори със страните от Европейския съюз за въвеждане на санкции против ракетната програма на Иран, „застрашаваща световната сигурност“. Това съобщава в Рияд старши съветника на държавния секретар на САЩ Майк Помпео Брайън Хук.\r\n„Ние призоваваме страните по целия свят да въведат санкции по отношение на всички физически лица и организации, свързани с ракетната програма на Иран“, заявява Хук. Тази тема е обсъждана с европейските партньори на срещата на министрите на външните работи на страните-членки на НАТО в Брюксел, където е присъствал и Майк Помпео. Ракетната програма на Иран е предвидена в дневния ред на преговорите на държавния секретар на САЩ с лидерите на Саудитска Арабия и Израел по време на близкоизточната му обиколка, предава  Reuters, цитирана от ТАСС.\r\n***От база в Сирия 80 хиляди ирански бойци са готови да нападнат Израел и да започнат нов голям военен конфликт в Близкия изток.\r\nПосланикът на Израел в ООН Дани Данон показва фотография на смятаната за иранска база близо до Дамаск, в която има 80 хиляди бойци. В отговор Израел е предупредил, че ще извърши въздушни удари, за да се защити от евентуално сухопътно нашествие.  \r\n„Там има повече от 80 хиляди шиитски бойци от целия Близък Изток, които се намират в Сирия под ирански контрол“, заявява Дани Данон.\r\n„В тази база, само на пет мили от Дамаск, тези опасни екстремисти се обучават и изпращат на мисии в Сирия и региона“, продължава посланика.\r\nСпоред британски коментатор по телевизионния канал BBC сухопътна инвазия от страна на Иран не може да бъде изключена.\r\n„Хората не искат иранският режим да е следващата Северна Корея, въоръжена с ядрени оръжия…“\r\n***Лидерът на опозицията Никол Пашинян обещава да работи в полза на народа.\r\n„В Армения повече няма да има власт, която да граби своя народ, ще има власт, която ще го обогатява, ще уважава свободата на своите граждани, ще има власт, която ще работи изключително за благото на своя народ. И гарант на това са самите граждани. От днес на нито една власт няма да се разрешава нагло поведение. Защото в Армения има висша власт – това са гражданите“, заявява Пашинян на среща със свои привърженици в северната част на страната.\r\n***Ким Чен-ун ще покани американски експерти, които да видят затварянето на ядрения полигон.\r\n„Ким каза, че ще затвори ядрения полигон през май и ще покани експерти от САЩ и Южна Корея, които да запознаят международната общественост…“, заяви говорителят на южнокорейския президент Йон Йун-чан.\r\nКим Чен-ун е заявил това на срещата между двамата корейски лидери, казва говорителят.", "date": "2018.04.29", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2018/04/29/2516211/tass-sasht-velikobritaniya-i-frantsiya-vodyat-voyna-protiv-ozho.html", "text": "САЩ, Великобритания и Франция водят война против ОЗХО, според съобщение на пресслужбата на постоянното представителство на Русия при Организацията за забрана на химическите оръжия (ОЗХО), предава  TACC.\r\n„Въпреки тяхното изявление, че Русия и Сирия „продължават да създават препятствия“ за разгръщане на мисията на ОЗХО по установяване на фактите за използването на химически оръжия, именно Русия и Сирия съвместно се обърнаха към техническия секретариат на 10 април с призив незабавно да се изпрати група експерти, които да разследват случилото се. Забавянето на пристигането на екипа на ОЗХО в Дума в цялост и напълно се дължи на САЩ, Франция и Великобритания. Независимо от съобщението на ОЗХО от 10 април, указващо планираното пристигане на екип на организацията на 14 април в Дума западната тройка агресори вероломно нанесе ракетен удар по Сирийската Арабска Република – само няколко часа преди очакваното пристигане на експертите от ОЗХО“, се казва в съобщението. Юлиян Марков", "date": "2018.04.29", "title": "ТАСС: САЩ, Великобритания и Франция водят война против ОЗХО"}
{"url": "http://www.focus-news.net/news/2018/04/29/2516228/predstoyashti-sabitiya-v-stranata-za-29-april-agentsiya-fokus.html", "text": "***\r\nОт 14.00 часа в читалище „Иван Вазов“ вицепрезидентът Илияна Йотова ще присъства на VI Национален младежки конкурс за популярна песен „Петнадесет лалета“.\r\n***\r\nВ 08.00 часа в зала „22 септември“ ще се състои фестивала „Здравей здраве“.\r\n***\r\nНа пътя за село Делвино през деня ще се проведе втори кръг от Национален шампионат по Планинско изкачване „Благоевград- 2018“.\r\n***\r\nВ 11.00 часа в „Акве Калиде“ ще бъде представен танцовият спектакъл „Тела и движение“. \r\n***\r\nПо повод 142 г. от избухването на Априлското въстание, ВМРО организира велопоход за отдаване на почит към загиналите в него. Началната точка е Слънчевия часовник (входа на Морска градина) – 10.30 часа. От 11.00 часа всички участници във велопохода ще потеглят към Морската градина в посока бюст-паметника на Георги Бенковски за поднасяне на цветя и венци. В 13.30 часа всички участници във велопохода ще тръгнат към начална точка на похода по пътя, по който са дошли.\r\n***\r\nОт 9.00 часа в храм „Успение Богородично“ в град Велинград в Неделята на Разслабления архиерейска света Литургия ще оглави Негово Преосвещенство Константийския епископ Яков.\r\n***\r\nОт 10.00 часа в НЧ „Развитие 1869” – Враца, над 350 танцьори и певци от 19 читалища в община Враца ще покажат своите талантливи изпълнения в XXIII издание на Общинския пролетен празник. \r\n*** \r\nВ НЧ „Напредък-1869“ продължава Първият национален танцов конкурс „Танцова въртележка”.\r\n*** \r\nОт 10.00 и от 11.30 часа на Стадион „Захарни заводи”ще се проведе среща от първенството на футбол 7 и футбол между ФК „Долна Оряховица” град Долна Оряховица – ФК „Изгрев 93“ село Царевец .\r\n***\r\nОт 11.00 часа в Държавен куклен театър „Дора Габе“ ще се играе кукленият спектакъл „Пинокио“.\r\n***\r\nОт 9.00 часа в храм „Успение Богородично“ в Ихтиман архиерейска света Литургия ще оглави Негово Преосвещенство Белоградчишкия епископ Поликарп, викарий на Софийския митрополит.\r\n***\r\nВ 08.00 часа на пл. „Централен“ ще бъде даден старт на Маратон „Пловдив“ 2018. Награждаването на победителите ще бъде от 13.00 часа на площада.\r\n***\r\nОт 13.00 часа в регионалната библиотека „Любен Каравелов“ ще се състои кръгла маса на тема „140 години от Освобождението на България от османско иго“. \r\n*** \r\nВ салона на НЧ „Възраждане – 1908“ в село Българско Сливово ще с епроведе регионален фолклорен фестивал „От Лазарица до Гергьовден“.\r\n***\r\nОт 11.00 часа в Кукления театър ще бъде представен мюзикълът „Вълкът и седемте козлета“. \r\n***\r\nОт 11.00 часа на сцената на площад \"Свобода\" в Хасково ще се проведе Концерт на НМУ \"Проф. Панчо Владигеров\".\r\n***\r\nОт 10.00 часа в Н.Ч. „Д. Войников“ ще се състои церемонията за връчването на наградите на победителите в XXVI Национален конкурс за изпълнение на унгарска и българска литература.", "date": "2018.04.29", "title": "Предстоящи събития в страната за 29 април (Агенция „Фокус“)"}
{"url": "http://www.focus-news.net/news/2018/04/29/2516225/sputnik-siriya-izprashta-elitni-armeyski-chasti-v-provintsiya-homs.html", "text": "Сирия изпраща елитни армейски части в провинция Хомс, предава руската информационна агенция Sputnik.\r\nЕлитните „Тигри“ ще бъдат предислоцирани от столицата Дамаск в провинция Хомс преди началото на голяма офанзива срещу въоръжената опозиция, предава арабския информационен портал Al Masdar .\r\nДосега тези специални части на Сирийската армия се сражаваха срещу бойците на „Ислямска държава“ в южните предградия на Дамаск.  Юлиян Марков", "date": "2018.04.29", "title": "Sputnik: Сирия изпраща елитни армейски части в провинция Хомс"}
{"url": "http://www.focus-news.net/news/2018/04/29/2516229/predstoyashti-mezhdunarodni-sabitiya-za-29-april-agentsiya-fokus.html", "text": "Президентът на Турция Реджеп Тайип Ердоган ще посети Узбекистан.\r\n*** Местни избори в Италия.\r\n*** Руският патриарх Кирил ще отслужи литургия в Тирана.\r\n*** Министър-председателят на Япония Шиндзо Абе ще посети Обединените Арабски Емирства.\r\n***", "date": "2018.04.29", "title": "Предстоящи международни събития за 29 април (Агенция \"Фокус\")"}
{"url": "http://www.focus-news.net/news/2018/04/29/2516227/aktualna-patna-obstanovka.html", "text": "Информация за състоянието на републиканските пътища, предоставена от Агенция “Пътна инфраструктура”.\r\nІ. МЕТЕОРОЛОГИЧНА ОБСТАНОВКА:\r\nПрез нощта ще преобладава ясно време. До сутринта в отделни котловини ще се образува мъгла. Ще духа слаб източен вятър. Минималните температури ще са между 11° и 17°. На 29.04.2018 г. ще бъде предимно слънчево. В следобедните часове ще се развива купеста облачност, значителна над планините и планинските райони в Западна и Централна България. Само на отделни места ще превали и прегърми. Ще духа слаб, в източните райони до умерен вятър от изток-югоизток. Максималните температури ще са от 14-18° по морския бряг, до 31° на места в Дунавската равнина.\r\nОГРАНИЧЕНИЯ ЗА ТОВАРНИ АВТОМОБИЛИ:\r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:\r\nцелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nЗабраната се отнася за всички периоди, в които е определен повече от един почивен или празничен ден.\r\nОграниченията важат само за участъците от републиканската пътна мрежа, както следва:\r\n•\tВсички автомагистрали; \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-4 п. в. „Коритна“-Велико Търново-Шумен;\r\n•\tпът I-5 Русе-Велико Търново;\r\n•\tпът I-8 ГКПП „Калотина“-София;\r\n•\tпът I-9 Варна-Бургас;\r\n•\tпът II-18 Околовръстен път София;\r\n•\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.\r\nІІ. СЪСТОЯНИЕ НА АВТОМАГИСТРАЛИТЕ:\r\nАМ „Тракия“:\r\nОбласт София: \r\n- Ограничено е движението по пътната връзка София – Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности.\r\nОбходни маршрути:\r\n- за направлението София – Костенец през пътен възел „Ихтиман“ при км 34+000.\r\n- за направленията Ихтиман – Пловдив и Костенец – Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 31.07.2018 г.; \r\nОбласт Пловдив: Временно движението по АМ „Тракия“ от км 134 до км 157 в участъка от Пловдив до Стара Загора се извършва с максимална скорост до 90 км/ч и повишено внимание поради извършване на краткотрайни ремонтни дейности. Срок до 30.06.2018 г.\r\nОбласт Бургас: от км 308+107 до км 359+475 косене на тревни площи. Организацията на движение е сигнализирана с пътни знаци и конуси. Срок до 30.04.2018 г.\r\nАМ „Хемус“: \r\nОбласт София: \r\nДвижението по АМ „Хемус“ от км 36+170 до км 36+710 в посока София е ограничено поради аварийно – възстановителни дейности по виадукт „Коренишки дол“ при км 36+450. Движението се извършва двупосочно в платното посока Варна. Срок до 20.12.2018 г.\r\nДвижението по АМ „Хемус“ от км 30+260 до км 47+060 /от п.в. \"Витинска река\" до п.в. Ботевград/ е ограничено за МПС над 12 тона само в посока Варна поради ремонтно-възстановителни дейности по виадукт \"Коренишки дол\" при км 36+450. Движението се осъществява по обходен маршрут: п.в. \"Витинска река\" – път I-1 /София – Ботевград/ - път II-17 /Ботевград – АМ \"Хемус\"/ - п.в. Ботевград. Срок 20.12.2018 г.\r\nОбласт Варна: Движението по АМ ,,Хемус“ от км 407+000 /Повеляново/ до км 425+500 /Варна/ се осъществява с повишено внимание поради частични ремонтни дейности на асфалтовата настилка. Движението се осъществява съобразно създадената ВОД. Ремонтните дейности започват от Повеляново посока Варна южно платно и продължават посока Варна – Повеляново северно платно. Срок до 04. 05.2018 г.\r\nАМ „Струма“: \r\nОбласт Перник:\r\n- Движението в участъка от п.в. „Долна Диканя“ до п.в. „Дупница“ от км 36+890 до км 50+780 посока Кулата е ограничено поради подмяна на дилатационни фуги на виадукт при км 46+150.\r\nОбходен маршрут: по път I-1 п.в. „Д. Диканя – разклон с. Дрен – разклон с. Тополница – п.в. „Дупница-север“. Срок до 21.06.2018 г.;\r\n- Движението по АМ \"Струма\" от км 30+353 до км 33+252 посока София е ограничено поради ремонтни дейности. Движението се извършва двупосочно в платното посока Благоевград. Движението е сигнализирано с пътни знаци. Водачите на МПС да се движат с повишено внимание и съобразена скорост. Срок до 31.05.2018 г.\r\nОбласт Кюстендил:\r\nОграничава се движението по АМ „Струма“ от пътен възел „Долна Диканя“ до пътен възел „Дупница Север“ от км 36+890 до км 50+780 поради извършване на ремонтни дейности по подмяна на дилатационна фуга на виадукт при км 46+150 (дясно и ляво платно). Ремонтните дейности ще се извършат на два етапа. \r\n\tІ-ви етап: ремонтни дейности в дясното платно посока Кулата (дясно платно затворено) Обходният маршрут в посока Кулата е следният: Движението при пътен възел Долна Диканя км 37+160 дясно платно се отбива по път І-1, през с.Долна Диканя, връзка при с.Дрен, връзка при с.Делян, връзка с.Тополница и при пътен възел \"Дупница Север\", км 50+780 се включва в АМ „Струма“. \r\n\tІІ-ри етап: ремонтни работи в лявото платно (ляво платно затворено). Обходният маршрут посока София е следния: от пътен възел „Дупница Север“ км 51+200, движението се отбива по път І-1, връзка с.Тополница, връзка с.Делян, през с.Долна Диканя и при п.в. „Долна Диканя“ км 37+160 се включва в АМ „Струма“. За началото на втория етап ще се подаде допълнителна информация.Срок до 21.06.2018 г.\r\nАМ „Марица“: \r\nОбласт Хасково: Движението в участъка Любимец – Харманли от км 73+000 до км км 89+500 в посока Пловдив се осъществява в една лента поради частични ремонтни дейности на асфалтовата настилка. Движението се осъществява само в скоростната лента с повишено внимание. Да се съблюдават указанията на временната сигнализация. Срок до 17:00 часа на 30.04.2018 г.\r\nАМ „Черно море“: Движението по АМ ”Черно море” Варна – Бургас от км 2+329 до км 3+238 се осъществява при пълно затваряне на платното посока Бургас и пренасочване на движението в платното посока Варна поради ремонт на виадукт „Звездица”. Срок до 15.10.2018 г. \r\nАМ „Люлин“: \r\nОбласт София: Движението по АМ „Люлин“ в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел „Люлин“ до първи тунел „Мало Бучино“, където движението на всички МПС се осъществява двупосочно в платното посока София – Перник. \r\nАлтернативни маршрути: \r\n- за автомобили до 12 тона по път I-1 от пътен възел Драгичево – Владая – София и обратно. \r\n- само за леки автомобили по път 1801 Перник – Мало Бучино – Суходол и обратно. Срок до 30.06.2018 г.;\r\nДвижението по АМ „Люлин“ в тунел „Мало Бучино“ посока София се осъществява в една лента поради активизирало се свлачище в аварийната лента след тунела. Ограничена е активната лента, като движението се извършва в изпреварващата лента. Срок до 30.06.2018 г.; \r\nОбласт Перник: Движението по АМ \"Люлин\" при км 16+460  в платно в посока София – Благоевград е ограничено в аварийната лента поради аварийно-възстановителни дейности на свлекли се земни маси. Движението се осъществява в активната и изпреварваща лента в посока Благоевград. Участъка е сигнализиран с пътни знаци. Водачите да се движат с повишено внимание. Срок до 31.07.2018 г.\r\nІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ:\r\n1. Проходи:\r\n- „Върбишки“ - затворен за всички МПС. Срок: целогодишно; \r\n- „Златишки“ - затворен за всички МПС. Срок: целогодишно;\r\n- „Айтоски“ - отворен за всички МПС;\r\n- „Котленски“ - отворен за всички МПС;\r\n- „Обзорски“ - отворен за всички МПС;\r\n- „Печинско“ - отворен за всички МПС;\r\n- „Превала“ - отворен за всички МПС;\r\n- „Предел“ - отворен за всички МПС;\r\n- „Републиката“ - отворен за всички МПС;\r\n- „Ришки“ - отворен за всички МПС;\r\n- „Рожен“ - отворен за всички МПС;\r\n- „Троянски“ - отворен за всички МПС;\r\n- „Вратник“ - забранен за МПС над 10 т. Срок: целогодишно;\r\n- „Дюлински“ - забранен за МПС над 3,5 т. Срок: целогодишно;\r\n- „Пампорово“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно;\r\n- „Твърдишки“ - забранен за МПС над 10 т. Срок: целогодишно;\r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.\r\nІV. СЪСТОЯНИЕ НА РЕПУБЛИКАНСКАТА ПЪТНА МРЕЖА:\r\nОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: \r\n- При км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г.;\r\n- Движение в една лента по път Монтана – Враца в района на с. Сумер от км 120+920 до км 125+450 поради машинно подравняване на банкети и почистване на земни окопи над. Движението се регулира от сигналисти. Срок до 30.04.2018 г.\r\nОбласт София: забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 01.09.2018 г. \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г. \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София \r\nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.12.2018 г.; движението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград Срок 02.05.2018 г.\r\nДвижението по път I-1 Ботевград - Мездра от км 175+600 до км 190+000 се осъществява поетапно в една лента поради ремонтни дейности по асфалтовата настилка в двете посоки. Движението се извършва в свободната лента. Срок 02.05.2018 г.\r\nОбласт Перник: Ограничено е движението за тежкотоварни автомобили с тегло над 12 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“). \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок 13.09.2018 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София \r\nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\nПо преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.\r\nПоради неравности на пътната настилка на път I-1 /Е79/ (с магистрален габарит, ЛОТ 0 на АМ „Струма“) от км 23+000 – нов (км 291+500 – стар) до км 24+000 - нов (км 292+500 – стар) – дясно в посока Перник – Кулата скоростта на движение е ограничена на 80 км/ч. Срок до 30.06.2018 г.\r\nОбласт Благоевград: Движението по път I-1 /E-79/ София – Кулата в участъка от отклонение за с. Ощава до с. Ново Делчево от км 392+500 до км 426+000 се осъществява в една лента за движение, поради частични ремонтни дейности на асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение. Срок до 29.04.2018 г.\r\n- път І-2 Граница Румъния-Русе-Цар Калоян-Разград-Шумен-Девня-Варна:\r\nОбласт Разград: Движение в една лента по път Русе – Разград – Шумен от км 59+100 до км 59+400  в село Осенец  поради изграждане на пътна връзка-вход при км 59+235 в ляво от републикански път І-2. Затворена е лентата за движение в участъка в посока Разград – Русе. Срок до 11.05.2018 г.; \r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено е движението на МПС над 12 т в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус“ /за п.в. „Правец“/-път ІІ-17 (Мездра-Ботевград)-п.в. І-3-п.в. „Ботевград“ на АМ „Хемус“ и обратно. Срок до 30.09.2018 г.; \r\nобласт Ловеч: Движението по път I-3 Плевен – София в участъка Радомирци – Златна Панега от км 134+500 до км 151+000 се осъществява с повишено внимание поради частичен ремонт на асфалтовата настилка. Срок 29.04.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: Движението по път Габрово – В.Търново в участъка Цинга – Дебелец от км 115+300 до км 131+000 се осъществява с повишено внимание поради изсичане на храсти. Срок до 04.05.2018 г.\r\nОбласт Хасково: \r\n- На път І-5 между с. Козлец и границата на Област Хасково в посока Кърджали от км 308+000 до км 319+100 се извършва частичен ремонт на асфалтовата настилка. Движението се осъществява с повишено внимание двупосочно в едната лента в ремонтната зона. Да се спазват ограниченията на временната сигнализация. Срок до 03.05.2018 г.\r\nОбласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходни маршрути:\r\n- направление Хасково – Кърджали: път І-5 – път ІІІ-505 (с.Манастир) – път ІІІ-507 –Г.Войводино – Мост – Чифлик – Кърджали.\r\n- направление Асеновград – Кърджали: път ІІ-58 – път І-5 посока Хасково – път ІІІ-505 (с. Манастир) – път ІІІ-507 – Г. Войводино – Мост – Чифлик – Кърджали.\r\n- направление Минерални бани – Кърджали: път ІІІ-506 – път І-5 посока Хасково – път ІІІ-505 (с. Манастир) – път ІІІ-507 – Г.Войводино – Мост – Чифлик – Кърджали;\r\nНадлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт Кюстендил: Движението по път І-6 Ябълково – Драгомирово в участъка от км 29+000 до км 40+860 се осъществява с повишено внимание, поради ремонтни дейности по асфалтовата настилка. Участъкът е сигнализиран с пътни знаци. Срок до 30.04.2018 г.; Движението по път І-6 ГКПП Гюешево – Кюстендил от км 0+375 до км 18+000 се осъществява с повишено внимание, поради ремонтни дейности по асфалтовата настилка. Участъкът е сигнализиран с пътни знаци. Срок до 30.04.2018 г.\r\nОбласт София: движението по път I-6 при Буново от км 169+000 до км 171+500 се осъществява с повишено внимание поради строително-монтажни работи при км 170+536 в банкета и част от лявата лента на движение /посока София/. Скоростта на движение се ограничава до 50 км/ч. Срок до 29.06.2018 г.\r\nОбласт Сливен: \r\n- Движението по път І-6 София-Бургас в участъка от с.Оризари до гр.Шивачево от км 355+500 до км 364+800 се осъществява с повишено внимание поради частични ремонтни дейности на асфалтовата настилка. Срок до 30. 04.18 г.\r\nОбласт Бургас: от км 456+000 до км 485+600 в участъка Черноград - Айтос се извършват ремонтни дейности по пътната настилка. Организацията на движение е сигнализирана с пътни знаци и регулировчици. Срок до 30.04.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация указваща ограничението. Срок до 30.09.2018 г.\r\nОбласт Хасково: \r\n- На път І-8 между разклона на с. Брягово и разклона за с. Поляново в посока Харманли от км 321+000 до км 323+700 се извършва почистване на растителност и ремонт на банкети. Движението се осъществява с повишено внимание. Да се спазват ограниченията на временната сигнализация. Срок до 01.05.2018 г.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево – Варна при км 83+100 – ограничено движение на МПС над 10 т.; Обходен маршрут: Кичево – Оброчище. Срок до 28.02.2019 г.;\r\nДвижението в участъка от км 125+000 до км 165+000 се осъществява с повишено внимание, поради монтаж на ограничителни системи. Движение в свободната лента, съобразно създадената организация на движение. Срок до 30.03.2018 г.; \r\nОбласт Бургас: \r\n- движението в участъка Обзор – Сарафово от км 165+500 до км 224+100 се осъществява в една лента на определени участъци поради частични ремонтни дейности по асфалтовата настилка. Участъкът е сигнализиран с пътни знаци. Срок 07.05.2018 г.;\r\n- движението в участъка Обзор – Св. Влас от км 170+000 до км 199+000 се осъществява с повишено внимание поради оформяне на банкети. Участъкът е сигнализиран с пътни знаци. Срок 07.05.2018 г.;\r\n- движението по път Бургас – Слънчев бряг в участъка обход на гр. Ахелой от км 212+000 до км 217+000 се осъществява с повишено внимание спрямо поставената вертикална сигнализация и ограничение на скоростта на 50 км/ч поради ремонтни дейности. Срок до 15.06.2018 г.;\r\n- Движението по път I-9 Варна-Сл.бряг-Бургас участък на Обход на Ахелой от км 207+726,37 до км 212+233,06 се осъществява с повишено внимание и ограничение на скоростта на движение до 50км/ч. Движението се регулира от пътни знаци. Срока до 29.04.2018 г.\r\nДвижението по път I-9 „Варна-Сл.бряг-Бургас” от км 210+862.10 до км 215+629.05 в участъка „Ахелой-Поморие“ във връзка с изпълнение на СМР на обект: „Реконструкция на път I-9 „Варна-Сл.бряг-Бургас” с изграждане на второ платно от км 212+233.06 до км 217+000 /километраж по проект/ от км 210+862.10 до км 215+629.05 /километраж по съществуващ път/“, ще се осъществява съгласно Временна организация на движението:\r\nВОБД предвижда движението да се отклонява по алтернативен маршрут:\r\n-\tПосока Бургас- Варна и обратно: Път I-9 /км 229+700 Пътен възел Бургас „Север“/ - път III-906-път III-906/км 52+500 Каблешково, пътно кръстовище с път III-6009/ -път III-6009– път I-9/км 209+900 пътно кръстовище след Ахелой/ и обратно.\r\n-\tПосока Ахелой-Поморие и обратно:Път I-9 /км 209+900 пътно кръстовище след Ахелой/ -път –III6009 – път III-906 от км 52+500 /гр. Каблешково пътно кръстовище с път III-6009 / до км 57+700/ пътно кръстовище с общински път GBS1149 с III-906, Каблешково-Бургас – Каменар-Поморие/ - общински път GBS1149 – път I-9 /км 217+800 гр. Поморие/ и обратно\r\nДвижението се регулира от пътни знаци. Срока на продължителността на действие на ВОБД ще е до 18.06.2018 г.\r\nІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: \r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г.\r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 31.12.2018 г.\r\nРемонтни дейности: \r\nПът II-99: от км 4+000 до км 5+000 в участъка Крайморие - Росенец се извършва почистване на окопи.Организацията на движение е сигнализирана с пътни знаци и регулировчици. Срок до 30.04.2018 г.;\r\nПът II-99: от км 20+000 до км 45+000 в участъка Созопол – Китен се осъществява в една лента поради частични ремонтни дейности по асфалтовата настилка, почистване на окопи и попълване на банкети. Участъкът е сигнализиран с пътни знаци. Срок до 30.04.2018 г.;\r\nПът II-99: Движението по път II-99 от км 50+000 до км 70+000 в участъка Китен-Българи се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 30.04.2018 г.;\r\nПът II-99: Движението по път II-99 от км 49+000 до км 58+000 в участъка Караагач - Царево се осъществява в една лента на определени участъци поради частични ремонтни дейности на асфалтовата настилка, почистване на окопи и попълване на банкети. Организацията на движение е сигнализирана с пътни знаци.Срок до 02.05.2018 г.\r\nПът III-906: Движението по път III-906 от км 43+000 до км 61+200 в участъка Оризаре – пътен възел с път I-9 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 30.04.2018 г.;\r\nПът III-539: Движението по път III-539 Средец – Айтос от км 6+000 до км 17+800 се извършва с повишено внимание поради частични ремонтни дейности на асфалтовата настилка. Организацията на движение е сигнализирана с пътни знаци и регулировчици. Срок до 30.04.2018 г.;\r\nПът III-6009: Движението по път III-6009 в участъка Каблешково – Ахелой от км 22+000 до км 28+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 30.04.2018 г.;\r\nПът III-9008:  Движението по път III-9008 Полски Извор-Братово от км 6+650 до км 7+400 изграждане на водопровод и канализация в обхвата на път III-9008“. Скоростта на движение се ограничава на 30 км/ч. Движението се регулира от пътни знаци. Срока на продължителността на действие на Срок до 05.05.2018 г.\r\nПът II-9061: от км 0+000 до км 7+500 в участъка Александрово – Сл. бряг се осъществява в една лента поради частични ремонтни дейности по асфалтовата настилка. Участъкът е сигнализиран с пътни знаци. Срок до 07.05.2018 г.;\r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности:\r\nПът III-904: Движението по път III-904 Старо Оряхово – Гроздьово от км 23+403 до км 41+705 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018 г.\r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018 г.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nРемонтни дейности:\r\nПът II-53: Движение с повишено внимание по път II-53 Поликраище – Елена в участък от км 16+800 до км 17+570 поради изграждане на пътна връзка. Срок до 12.06.2018 г.\r\nПът ІІІ-504: Движението по път ІІІ-504 с. Самоводене – с. Обединение се осъществява с повишено внимание поради частични ремонтни дейности на асфалтовата настилка. Срок до 30.04.2018 г.\r\nПът III-504: Ограничено е движението на път III-504 Стефан Стамболово – Обединение в участъка от км 16+700 до км 26+113 поради ремонтни дейности. Обходен маршрут: По път Стефан Стамболово – VTR1235/за Полски Сеновец/ - път I-5 Полски Тръмбеш – път-502 – Обединение и обратно. Срок до 30.06.2018 г.\r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 05.07.2018 г.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 30.04.2018 г. \r\nПът III-1411: Движението по път III-1411 с. Буковец – с. Слана бара от км 24+162 до км 26+664 в участъка между с. Буковец и с.Слана бара е ограничено поради авариен ремонт на мост над р. Тополовец. \r\nОбходен маршрут от Видин до с. Слана бара и обратно: Път I-1/Видин-Димово/, път II-14 /Видин-Кула/ до п.к. „Вила Пчела” при км 3+217, общински път, път III-1411/с. Слана бара/. Срок до 31.05.2018 г.\r\nРемонтни дейности: \r\nПът II-11: Движението по път II-11 в участъка с. Арчар – с. Добри дол от км 15+000 до 18+000 се осъществява с повишено внимание поради локален ремонт на асфалтовата настилка. Движението в района се регулира от сигналисти и пътни знаци. Срок до 04.05.2018 г.;\r\nПът II-14: Движението по път II-14  Видин-  ГПКП „Връшка чука“ в участъка между с. Бела Рада - с. Войница от км 8+000 до 10+000 се осъществява с повишено внимание поради частични ремонтни дейности по асфалтовата настилка. Движението  в района се регулира от сигналисти. Срок до 04.05.2018 г.\r\n  Път III-112: Движението по път III-112  Видин – Добри дол – Тополовец от км 5+000 до 10+500 се осъществява с повишено внимание поради частични ремонти на асфалтовата настилка. Движението  в района се регулира от сигналисти. Срок до 04.05.2018 г. \r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.12.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nРемонтни дейности:\r\nПът ІIІ-101: Движението по път IІІ-101 Криводол – Палилула се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок 21.05.2018 г.\r\nПът III-103: Стесняване на една от лентите за движение по път III-103 Г. Бешовица ¬– Роман от км 22+000 до км 33+000  поради частични ремонти на асфалтовата настилка. Ограничението е сигнализирано с пътни знаци. Срок 05.05.2018 г.\r\nПът III-1002: Движението по път III-1002 Враца-Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г.\r\nПът ІІІ-1306: Движението по път ІІІ-1306 Горно Пещене – /път ІІ-15/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 31.12.2018 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.12.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nРемонтни дейности:\r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.\r\nПът II-44: Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г.;\r\nПът II-44: Движението по път II-44 Драгановци – Габрово от км 14+600 до км 23+978,36  и от км 25+731 до км 28+972,75 се осъществява в едната лента или част от нея, както и по банкета поради извършване на ремонтни дейности на асфалтовата настилка. Поставена е необходимата пътна сигнализация. Срок до на 25.12.2018 г.;\r\nПът II-404: Движението по път III-404 Богатово – Севлиево в участъка от км 2+000 до км 4+777 се осъществява с повишено внимание поради изсичане на храсти, оформяне на окопи и подравняване на банкети. Срок до 04.05.2018 г.;\r\nПът II-4041: Движението по път III-4041 Севлиево –  Янтра в участъка от км 0+000 до км 13+701 се осъществява в едната лента поради извършване на частични ремонтни дейности по асфалтовата настилка. Срок до 04.05.1018 г.;\r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срок до 30.06.2018 г.\r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29: Движението по път II-29 Варна – Добрич в участъка от км 25+830 до км 43+515 се осъществява с повишено внимание поради ремонтни дейности на асфалтовата настилка. Движението е регулирано с пътни знаци. Срок 30.05.2028г.; \r\nПът II-29: Движението по път  II-29 Г.Тошево – Кардам в участъка от км 65+000 до км 75+400 се осъществява с повишено внимание поради ремонтни дейности на асфалтовата настилка. Движението е регулирано с пътни знаци. Срок 30.04.2018 г.\r\nПът II-97: Движението по път II-97 от км 7+824 до км 16+539 се осъществява с повишено внимание поради ремонтни дейности на асфалтовата настилка.Околовръстен път на Добрич. Движението се регулира с пътни знаци. Срок 30.05.2018 г.;\r\nОПУ-Кюстендил:\r\nВременно са въведени следните ограничения за движение на МПС: няма ограничения.\r\nРемонтни дейности:\r\nПът ІІІ-623: Движението по път III-623 Бобов дол – Жедна при км 14+900 се осъществява в една лента поради активизирало се свлачище. Участъкът е сигнализиран с пътни знаци. Срок до 30.04.2018 г.;\r\nПът ІІІ-623: Движение с повишено внимание в участъка Бобов дол – Жедна от км 14+800 до км 15+560 поради изграждане на ново трасе (усвояване на нови площи от км 14+850 до км 15+550). Сигнализирано съгласно проект за временна организация и безопасност на движението. Срок до 08.09.2018 г.;\r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 30.06.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nРемонтни дейности: \r\nПът III-865: Движението по път III-865 Ардино – с. Бойно от км 32+000 до км 49+500 се осъществява в една лента поради частични ремонтни дейности на асфалтовата настилка. Срок до 30.06.2018 г.\r\nПът III-865: Движението по път III-865 Ардино – с. Ленище при км 34+120 се осъществява в една лента поради частични ремонтни дейности по асфалтовата настилка. Срок до 10.05.2018 г.\r\nОПУ-Ловеч: \r\nВременно са въведени следните ограничения за движение на МПС:\r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nРемонтни дейности: \r\nПът II-35: Движението по път II-35 Плевен – Кърнаре в участъка Калейшко ханче – Троян от км 70+915 до км 73+201 се осъществява с повишено внимание поради частични ремонтни дейности по асфалтовата настилка. Срок до 31.05.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът ІІ-11: Движението по път ІІ-11 Лом - Горни Цибър е ограничено за тежкотоварни автомобили над 12 тона поради ремонт на пътно тяло и настилката в участъка от 46+000 км до 68+280.\r\nОбходен маршрут: по път ІІ-81, след това по път ІІІ-133 до гр. Вълчедръм и по път ІІІ-818 до Горни Цибър и обратно. Срок до 08.05.2018 г.\r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 10.01.2019 г.;\r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи.\r\n Обходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона да се движат с повишено внимание. Срок до 30.04.2018 г.;\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 26.06.2018 г.\r\nРемонтни дейности:\r\nПът ІІ-11: Движението по път ІІ-11 Орсоя – Горни Цибър от км 44+000 до км 46+600 в района на гр. Лом се осъществява с повишено внимание и се регулира от сигналисти поради ремонтни дейности по асфалтовата настилка. Срок до 30.04.2018 г.\r\nПът ІІІ-133: Движението по път ІІІ-133 Септемврийци – Лом се осъществява в една лента поради машинно подравняване на банкети и почистване на окопи. Движението се регулира от сигналисти. Срок до 30.04.2018 г.\r\nПът III-162: Движение в една лента по път III-162 Горна Бела речка – Долно Озирово от км 11+900 до км 28+000 поради машинно подравняване на банкети и почистване на окопи. Движението се регулира от сигналисти. Срок до 30.04.2018 г.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nРемонтни дейности: няма.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 30.06.2018 г.\r\nРемонтни дейности:\r\nПът ІІ-63: Движението по път ІІ-63 Брезник – Трън в участъка преди влизането в гр. Трън от км 46+300 до км 46+350 се осъществява в една лента поради пропадане на част от банкета. Движението е регулирано с пътни знаци. Срок до 30.06.2018 г.;\r\nПът ІІ-63: Движението по път II-63 Брезник –Трън от км 35+000 до км 39+000 в участъка от разклон за Лялинци посока Филиповци се осъществява в една лента поради ремонтни дейности на асфалтовата настилка. Организацията на движението е сигнализирана с пътни знаци. Срок до 30.04.2018 г.\r\nПът ІІІ-1801: Движението по път ІІІ-1801 О.п. София – кв. Суходол – Мало Бучино – Голямо Бучино – Перник в участъка граница с Област София посока Перник от км 10+000 до км 17+000 се осъществява в една лента поради подвижни ремонтни дейности, машинно подравняване на банкети, оформяне на окопи и отстраняване на повредени площи и деформации в асфалтовата настилката. Водачите на МПС да се движат с повишено внимание и съобразена скорост. Срок: 21.05.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nРемонтни дейности:\r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г.\r\nПът ІІІ-303: Движението по път ІІІ-303 Българене – Бутово в района на Левски – Бутово от км 14+000 до км 19+0000 е с повишено внимание  поради асфалтиране. Срок до 30.04.2018 г.\r\nПът ІI-3502: Движението по път ІI-3502 Брестовец – Горталово от км 20+000 до км 23+000 се осъществява с повишено внимание поради ремонтни дейности по асфалтовата настилка. Срок до 30.04.2018 г.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Пловдив – Асеновград от изхода на гр. Пловдив до разклон за гр. Куклен се осъществява двупосочно в едното платно в посока Асеновград поради ремонтни дейности. Срок до 14.05.2018 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nРемонтни дейности: \r\nПът II-86: Движението по път II-86 Пловдив - Асеновград от изхода на гр. Пловдив до гр. Асеновград се извършва двупосочно в едното платно в посока Асеновград поради ремонтни дейности в участъка. Срок до 10.06.2018 г.\r\nПът III-565: Движението по път III-565 Шишманци – Белозем в района на п.в. при АМ „Тракия“ се осъществява в една лента поради ремонтни дейности на надлеза. Движението в участъка се контролира от светофарна уредба. Срок до 20.05.2018 г.\r\nОПУ-Разград:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.05.2018 г.\r\nРемонтни дейности: няма.\r\nОПУ-Силистра: \r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nРемонтни дейности:\r\nПът II-49: Движението по път II-49 Тутракан – Кубрат от км 89+100 до км 98+876 се осъществява в една лента съгласно поставената временна сигнализация поради частични ремонтни дейности на асфалтовата настилка. Срок до 31.05.2018 г.\r\nОПУ-Сливен:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Смолян:\r\nВременно са въведени следните ограничения за движение на МПС: \r\nПът II-86: Движението по път ІІ-86 гр. Смолян – с. Средногорци от км 108+350 /с. Влахово/ до км 109+450 /разклона за с. Тикале/ е ограничено за всички МПС поради срутване на скална маса на пътното платно.\r\nОбходен маршрут: Смолян - Чокманово - Смилян - Рудозем - Средногорци и обратно. Срок до 31.05.2018 г.\r\nПът II-86: Движението на МПС под 12 тона по път ІІ-86 гр. Смолян – с. Средногорци в района на свлачище при км 109+450 се осъществява по ново изграден обходен общински път между с. Влахово, отклонението за с. Тикале и път II-86. Срок до 31.08.2018 г.\r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 30.04.2018 г.\r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал банкет с дължина 10 м. Срок до 30.04.2018 г.\r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 30.04.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 30.04.2018 г.\r\nРемонтни дейности:\r\nПът ІІІ-197: Движението по път ІІІ-197 Доспат – Борино, от км 60+000 до км 70+000, се осъществява с повишено внимание в свободната лента, съобразно създадената организация на движение, поради почистване на свлечени земни маси, окопи и наноси. Срок до 30.04.2018 г.  \r\nПът ІІІ-863: Движението по път ІІІ-863 Соколовци – Момчиловци – Баните, от км 0+000 до км 33+493, се осъществява с повишено внимание в свободната лента, съобразно създадената организация на движение, поради извършване на частични ремонти на асфалтовата настилка. Срок до 30.04.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-16: Движението по път II-16 Своге-София от км 60+000 до км 75+000 се осъществява с повишено внимание поради почистване на пътните регули и паднали камъни. Срок до 02.05.2018 г.\r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 29.04.2019 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г.\r\nРемонтни дейности: \r\nПът II-18: Движението по път II-18 Казичене – АМ \"Тракия\" /Софийски околовръстен път/ от км 32+970 до км 34+513 е ограничено поради строително-монтажни дейности в дясното платно /посока АМ \"Тракия\"/. Движението се извършва двупосочно в лявото платно /посока Казичене/. Срок до 09.05.2018 г.\r\nПът II-82: Движението по път II-82 Боровец – Самоков от км 27+030 до км 34+715 се осъществява с повишено внимание поради превантивен ремонт. Срок 25.05.2018 г.\r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600. \r\nОбходни маршрути: \r\n- път ІІ-66 Поповица – Плодовитово – Първомай – Скобелево; \r\n- път ІІ-66 Чирпан – Плодовитово – Първомай – Скобелево; \r\n- Скобелево – Първомай – Плодовитово – път ІІ-66. Срок до 07.01.2019 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nРемонтни дейности: \r\nПът II-56: Движението на МПС се осъществява с повишено внимание. по път Път II-56 Турия - Брезово от км 28+000 до км 35+000 поради ремонтни дейности на асфалтова настилка. Срок до 30.04.2018 г.\r\nПът II-66: Движението на МПС се осъществява в една лента и се регулира от сигналисти.по път II-66 в района на гр.Чирпан от км 93+000 до км 100+000 поради ремонтни дейности на асфалтова настилка. Срок до 30.04.2018 г.\r\nПът II-66: Движение в една лента по път гр.Стара Загора-с.Ракитница поради извършване на машинно косене на тревни площи. Движението в района се регулира от сигналисти. Срок 30.04.2018 г.\r\nПът III-5504: Движение в една лента по път – Мъдрец – Обручище от км 0+000 до км 15+700 поради извършване на частични ремонтни действия на асфалтова настилка. Срок до 30.04.2018 г.\r\nОПУ-Търговище:\r\nВременно са въведени следните ограничения за движение на МПС:\r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.05.2018 г.\r\nПът III-4082: Движението на МПС над 3,5 т. по път III-4082 Капище-Банковец от км 0+000 до 11+300 е ограничено поради ремонт на мост. Срок до 31.05.2018 г.\r\nРемонтни дейности:\r\nПът III-202:Движение с повишено внимание по път III-202 Опака – Попово от км 52+553 до км 66+144 поради ремонт на пътната настилка. Срок до 30.04.2018 г.\r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез. \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г.\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nРемонтни дейности: няма.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено е движението по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. \r\nОбходен маршрут: Шумен – Овчарово – Друмево. Срок до 21.05.2018 г.\r\nРемонтни дейности: няма.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 30.06.2018 г.;\r\nРемонтни дейности:\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 30.06.2018 г.\r\nПът III-7072: Движението по път III-7072 в участъка Търнава – Ямбол от км 17+000 до км 20+000 се осъществява двупосочно в една лента поради частични ремонтни дейности на асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение. Срок: до 04.05.1018 г.;\r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.04.29", "title": "Актуална пътна обстановка"}
{"url": "http://www.focus-news.net/news/2018/04/29/2516226/mayk-pompeo-donald-tramp-oshte-ne-e-reshil-za-iranskoto-yadreno-sporazumenie.html", "text": "Новоизбраният американски държавен секретар Майк Помпео заявява, че американският президент Доналд Тръмп още не  е решил дали ще оттегли САЩ от иранското ядрено споразумение, предава турската Anadolu Agency.\r\n„При отсъствието на значителни промени, без поправки на непълнотите и недостатъците на тази сделка, е малко вероятно да остане след месец май“, заявява Помпео пред репортери на срещата на външните министри на страните-членки на НАТО в Брюксел. Юлиян Марков", "date": "2018.04.29", "title": "Майк Помпео: Доналд Тръмп още не е решил за иранското ядрено споразумение"}
{"url": "http://www.focus-news.net/news/2018/04/29/2516232/vitseprezidentat-iliyana-yotova-shte-prisastva-na-vi-natsionalen-mladezhki-konkurs-za-populyarna-pesen-petnadeset-laleta-v-hisarya.html", "text": "Днес в Хисаря вицепрезидентът Илияна Йотова ще присъства на галаконцерта VI Национален младежки конкурс за популярна песен „Петнадесет лалета“, който се провежда под неин патронаж. Това съобщиха от прессекретариата на държавния глава. Концертът ще се проведе в читалище „Иван Вазов“ с начален час 14.00.", "date": "2018.04.29", "title": "Вицепрезидентът Илияна Йотова ще присъства на VI Национален младежки конкурс за популярна песен „Петнадесет лалета“ в Хисаря"}
{"url": "http://www.focus-news.net/news/2018/04/29/2516231/nimh-dnes-shte-bade-predimno-slanchevo-maksimalnite-temperaturi-shte-sa-mezhdu-24-i-29.html", "text": "Днес ще е предимно слънчево, преди обяд на места в низините с ниска облачност или мъгла. В следобедните часове над западните райони ще има временни увеличения на облачността, но валежи не се очакват. Ще духа слаб до умерен вятър от изток-югоизток. Максимални температури между 24° и 29°. Това съобщи за Агенция „Фокус” дежурният синоптик  Георги Цеков от Националния институт по метеорология и хидрология (НИМХ) при Българската академия на науките (БАН).\r\nНад Черноморието ще е предимно слънчево. В сутрешните часове на места с ниска облачност или мъгла. Ще духа до умерен вятър от изток-югоизток. Максимални температури на въздуха: 17°-19°. Температурата на морската вода е 15°-17°. Вълнението на морето ще бъде 1-2 бала.\r\nНад планините ще бъде предимно слънчево, в следобедните часове над масивите в Западна България с купеста облачност, но без валежи. Ще духа слаб до умерен вятър от юг-югоизток. Максимална температура на височина 1200 метра около 19°, на 2000 метра – около 11°.\r\nАтмосферното налягане е и ще се задържи малко по-високо от средното за април.", "date": "2018.04.29", "title": "НИМХ: Днес ще бъде предимно слънчево, максималните температури ще са между 24° и 29°"}
{"url": "http://www.focus-news.net/news/2018/04/29/2516234/gazeta-express-kosovskite-sili-za-sigurnost-sa-v-gotovnost-da-se-spravyat-s-bunt.html", "text": "Косовските сили за сигурност са в готовност да се справят с бунт, отбелязва електронното издание Gazeta Express, като допълва, че в Прищина са проведени съвместни учения със силите на НАТО в страната - КейФОР.\r\nУчението Silver Sabre 2018, което е едно от най-важните, провеждани и ръководени от КейФОР, е проведено в периода от 16 до 27 април. Освен Косовските сили за сигурност, в него са били задействани представители на полицията и Агенцията за управление на извънредни ситуации в Косово.\r\nОт редакцията припомнят, че Косовските сили за сигурност бяха създадени след войната в Косово от 1998-1999 г. Тереза Герова", "date": "2018.04.29", "title": "Gazeta Express: Косовските сили за сигурност са в готовност да се справят с бунт"}
{"url": "http://www.focus-news.net/news/2018/04/29/2516223/afp-kim-chen-un-shte-pokani-amerikanski-eksperti-koito-da-vidyat-zatvaryaneto-na-yadreniya-poligon.html", "text": "Ким Чен-ун ще покани американски експерти, които да видят затварянето на ядрения полигон, предава AFP.\r\n„Ким каза, че ще затвори ядрения полигон през май и ще покани експерти от САЩ и Южна Корея, които да запознаят международната общественост…“, заяви говорителят на южнокорейския президент Юн Йон-чан.\r\nКим Чен-ун е заявил това на срещата между двамата корейски лидери, казва говорителят. Юлиян Марков", "date": "2018.04.29", "title": "АFP: Ким Чен-ун ще покани американски експерти, които да видят затварянето на ядрения полигон"}
{"url": "http://www.focus-news.net/news/2018/04/29/2516233/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo-i-gkpp-lesovo.html", "text": "Интензивен е трафикът за товарни автомобили на изход на ГКПП „Капитан Андреево“ и ГКПП „Лесово“. Това съобщиха от пресцентъра на ГД „Гранична полиция“. Данните са към 6.00 часа. На границата със Сърбия, Македония, Гърция и Румъния движението се извършва нормално на всички гранични контролно-пропускателни пунктове.", "date": "2018.04.29", "title": "ГД „Гранична полиция“: Интензивен е трафикът за товарни автомобили на изход на ГКПП „Капитан Андреево“ и ГКПП „Лесово“"}
{"url": "http://www.focus-news.net/news/2018/04/29/2516236/sofiya-vavezhda-se-vremenna-organizatsiya-na-dvizhenieto-za-zasnemane-na-film.html", "text": "Въвежда се временна организация на движението за заснемане на филм, съобщиха от пресцентъра на Столична община. \r\nOт 07.00 до 19.00 часа на 29.04.2018 г. се забранява влизането на пътни превозни средства по южната алея на Бизнес парк София. \r\nOт 07.00 до 19.00 часа на 29.04.2018 г. се забранява влизането на пътни превозни средства за максимум от 3 /три/ минути за заснемане на кадър по бул. „Александър Малинов” при вход 4 на Бизнес парк София, с пропускане на градския транспорт. \r\nОт 07.00 до 19.00 часа на 29.04.2018 г. се забранява влизането на пътни превозни средства по локалното пътно платно пред Бенч център на бул. „Цариградско шосе” №159.", "date": "2018.04.29", "title": "София: Въвежда се временна организация на движението за заснемане на филм"}
{"url": "http://www.focus-news.net/news/2018/04/29/2516240/der-spiegel-evrokomisaryat-po-byudzheta-planira-masivno-ukrepvane-na-granitsite-na-evropa.html", "text": "Повече пари за Юга, по-малко за Източна Европа: След излизането на Великобритания от структурите на Общността европейският комисар по бюджета Гюнтер Йотингер планира милиарди евро да бъдат пренасочени към укрепването на границите на Европа. По данни на германското издание Der Spiegel, Йотингер ще предложи броят на служителите в  Европейска агенция за гранична и брегова охрана Фронтекс да бъде значително увеличен – от сегашните 1600 на пет хиляди души. \r\nСъответните идеи са заложени в проектобюджета на Европейския съюз за 2021-2027 г. „Целта ми е контролът по вътрешните граници и между Австрия и Германия да бъде премахнат бързо и пътуването и движението на стоки в Шенгенското пространство да не бъде трайно затруднено\", подчертава германският политик. \r\nНяколко страни от Шенгенската зона, включително Германия, въведоха контрол по вътрешните граници с аргумента, че външните граници на ЕС не са адекватно защитени. Политици от Германия, както и от много други държави-членки на ЕС, многократно призоваваха за по-голяма ангажираност на Брюксел в защитата на външните граници на ЕС.\r\nЗащитата на външните граници и миграционните въпроси са сред най-важните нововъведения в седемгодишния план Йотингер. В следващите няколко седмици ще стане ясно какви ще бъдат критериите за разпределяне на средства към регионите, които са особено засегнати от миграцията. \r\nКато цяло, Йотингер планира да увеличи разходите с до 18%. За тази цел държавите-членки на ЕС трябва да увеличат своя принос от един процент от икономическата продукция на 1,1%, става ясно от документа. По данни на редакцията, сумите ще бъдат компенсирани със съкращаване на средствата, отпускани от Брюксел за страните от Източна Европа. Тереза Герова", "date": "2018.04.29", "title": "Der Spiegel: Еврокомисарят по бюджета планира масивно укрепване на границите на Европа"}
{"url": "http://www.focus-news.net/news/2018/04/29/2516238/denyat-29-april-v-svetovnata-istoriya.html", "text": "През 1707 г. английският парламент приема акт за англо-шотландска уния, с която се утвърждава новото наименование на страната - Кралство Великобритания. Кралица Анна и нейните наследници стават крале на Великобритания. През 1923 г. е основан руският спортен клуб ЦСКА - Москва.\r\nПрез 1945 г. Адолф Хитлер и Ева Браун се венчават в подземния бункер на Фюрера. На следващия ден и двамата се самоубиват. По това време американските войски освобождават концлагеристите от Дахау, екзекутирайки 122 души от охраната. Дахау е първият и най-продължително съществувал концлагер, основан от германските националсоциалисти. За 12 години през него минават над 200 000 души от цяла Европа. От 1965 г. е музей-паметник. През 1992 година в Лос Анджелос, САЩ, избухват едни от най-кървавите масови безредици, основани на етническата нетърпимост. В расовия конфликт загиват около 55 души. На 29 април са родени: Мирча Верою, румънски режисьор; Лони Донеган (псевдоним на Антъни Донеган), британски поп-изпълнител; Фред Зинеман, американски сценарист и режисьор; Харолд Клейтън Юри, американски физик и физико-химик; Александър ІІ – руски император. На тази дата умират: Алфред Хичкок, англо-американски режисьор, продуцент и актьор; Жак Мартиен, френски религиозен философ, водещ представител на неотомизма; Вилхелм Йозеф Франц фон Лееб, германски офицер, генерал-фелдмаршал; Ървинг Фишер, американски икономист и статистик; Константинос Кавафис, гръцки поет; Хенрих Антонович Леер, руски офицер.\r\n2016 г.\r\nЕдинадесет души са загинали, а двама се водят за изчезнали при катастрофа на хеликоптер в Норвегия.\r\n2015 г.\r\nЗеметресението в Непал премества столицата Катманду с 3 метра на юг.\r\n2014 г.\r\nВ Тайланд са назначени нови парламентарни избори за 20 юли поради обявяване за недействителни проведените на 2 февруари.\r\n2013 г.\r\nПри взрив в Прага загиват 4 човека, а над 50 са ранени.\r\n2012 г.\r\nЧерна гора става 154-тият член на Световната търговска организация.\r\n2012 г.\r\nПри нападение на метежници от ислямистката организация Боко Харам срещу университета в Кано, Нигерия загиват 21 човека по време на християнска служба. Вълната на насилие залива Нигерия след избиране на христианина Гудлак Джонатан за президент.\r\n2011 г.\r\nКралят на Бахрейн Хамад бин Иса Ал Халифа обвини Иран като една от страните, която от дълго време подготвя заговор за преврат в страната.\r\n2011 г.\r\nСъстои се сватбата на Уилям, Херцог на Кеймбридж и Кейт Мидълтън.\r\n2006 г.\r\nТурският президент Ахмет Недждет Сезер налага вето на новия закон за социална сигурност. Възраженията на президента касаят първия параграф от чл. 6 от закона, засягащ избора и назначаването на членове на Управителния съвет на Националния комитет за социална сигурност. Текстът предвижда това да става чрез директно назначаване на представители на Министерството на труда и социалната сигурност, Министерството на финансите и Съветничеството по Хазната. Според президента, изваждането на тези назначения от общата схема за назначаване чрез укази, противоречи на възприетата в конституцията парламентарна демократична система и на самия дух на конституцията.\r\n2005 г.\r\n“Епъл” пуска на пазара новата си операционна система Mac OS X v10.4 Tiger.\r\n1999 г.\r\nПри Операция „Съюзна сила“ на НАТО в Югославия е разрушена Авалската телевизионна кула (203 м) край Белград.\r\n1993 г.\r\nЕлизабет II обявява, че Бъкингамският дворец за първи път ще бъде открит за туристи, а приходите от входни билети ще отидат за ремонт на пострадалия при пожар Уиндзорски замък.\r\n1986 г.\r\nБангладеш попада под опустошителен циклон, който става причина за смъртта на 139 хил. души; без дом остават над 10 млн. души.\r\n1986 г.\r\nПри пожар в обществената библиотека на Лос Анджелис изгарят или са повредени 400 хил. тома книги.\r\n1992 г.\r\nВ Лос Анджелис възникват масови безредици на етническа основа, при които загиват 55 души.\r\n1978 г.\r\nВ Дания е отменено смъртното наказание.\r\n1977 г.\r\nВ Сикстинската капела римският папа и главата на англиканската църква епископ Кентърбърийски за първи път провеждат съвместна служба.\r\n1970 г.\r\nПо време на Виетнамската война, войските на САЩ и Южен Виетнам нахлуват в Камбоджа.\r\n1952 г.\r\nВлиза в сила договорът за създаване на АНЗЮС. АНЗЮС е военнополитически блок на Австралия, Нова Зеландия и САЩ. Името му е абревиатура, образувана от началните букви на имената на държавите участнички. Договорът за създаване на АНЗЮС е подписан на 1 септември 1951 г. в Сан Франциско. Организацията има за цел да се противопостави на експанзията на СССР и Китай в Югоизточна Азия. АНЗЮС се ръководи от Съвет на министрите на външните работи и Военен комитет. Няма постоянна щаб-квартира и редовно действащ апарат.\r\n1946 г.\r\nЗавършва международният процес срещу главните политически фигури на Япония, въвлекли страната във Втората световна война в съюз с режимите на Германия и Италия.\r\n1945 г.\r\nАдолф Хитлер и Ева Браун се венчаят в подземния бункер на Фюрера. На следващия ден и двамата се самоубиват. Нацистките войски в Италия подписват безусловната си капитулация пред силите на Съюзниците.\r\n1945 г.\r\nАмериканските войски освобождават концлагеристите от Дахау, екзекутирайки 122 души от охраната. Дахау е първият и най-продължително съществувал концлагер, основан от германските националсоциалисти. За 12 години през него минават над 200 000 човека от цяла Европа. От 1965 г. е музей-паметник.\r\n1910 г.\r\nАндрю Фишер става за втори път премиер на Австралия.\r\n1897 г.\r\nАнглийският физик Джоузеф Томсън официално съобщава за откриването на електрона. През 1898 г. той определя неговия заряд. Джоузеф Джон Томсън е роден в Читхъм хил, предградие на Манчестър. През 1876 г. завършва Оуенс колидж (днес Манчестърски университет). След това постъпва в Тринити колидж на Кеймбриджския университет, където учи математика и прилагането и към задачите на теоретичната физика. През 1880 г. получава степен бакалавър по математика. На следващата година е избран за член на научния съвет и започва да работи в кеймбриджската лаборатория Кавендиш. През 1884 г. става член на Лондонското кралско дружество, а през 1915 г. и негов председател. През 1906 г. получава Нобелова награда за физика. Освен това Томсън е лауреат и на много други награди, сред които Кралската (1894 г.), Хюгиз (1902 г.) и Копли (1914 г.), присъдени му от Лондонското кралско дружество. През 1908 г. получава дворянска титла.\r\n1770 г.\r\nАнглийският капитан Джеймс Кук за първи път слиза на австралийска земя.  Джеймс Кук ръководи три околосветски експедиции и открива много нови земи в Тихия океан. По време на първата си експедиция (1768-1771 г.) посещава о-в Таити, изследва Нова Зеландия и открива източния бряг на Австралия. От 1772 г. до 1775 г. организира втора експедиция, по време на която открива о-в Нова Каледония, Норфолк, Южните Сандвичеви о-ви, Южна Джорджия. Третата му експедиция има за цел да открие нови земи в северните райони на Тихия океан. Завършва с откриването на Хавайските о-ви, след което се отправя на север и стига до Аляска, Камчатка, Берингово море. Завръща се на Хаваите, където е убит от местното население.\r\n1707 г.\r\nАнглийският парламент приема акт за англо-шотландска уния, с която се утвърждава новото наименование на страната - Кралство Великобритания. Кралица Анна и нейните наследници стават крале на Великобритания.\r\n1672 г.\r\nПо време на Френско-холандската война Луи XIV нахлува в Холандия. \r\nЛуи XIV (1638-1715 г.) е крал на Франция и Навара от 1643 до 1715 г. Става крал след смъртта на своя баща Луи XIII, когато е едва четиригодишен. Реално започва да управлява държавата през 1661 г., след смъртта на неговият пръв министър кардинал Джулио Мазарини. Луи XIV остава известен като \"Краля слънце\", заради блясъка на неговия двор. По време на своето управление води четири войни: Войната за Пфалцкото наследство, Третата холандска война, Войната на величествения алианс и Войната за испанското наследство. Той продължава политиката на абсолютизъм на кардиналите Ришельо и Мазарини и успешно завършва създаването на централизирана държава.\r\n1624 г.\r\nКралят на Франция Луи XIII назначава кардинал Ришельо за главен министър на Кралския съвет. Арман Жан дю Плеси Ришельо е френски държавник, защитник на абсолютизма, пръв министър, кардинал (от 1622 г.). През 1624 г. застава начело на Кралския съвет, съсредоточава в ръцете си цялото управление на държавата и подчинява на своето влияние Луи ХIII. Укрепва кралската власт, засилва централизацията на държавата, като ограничава правата на парламентите (съдилищата) и отменя политически привилегии на хугенотите. Поощрява развитието на търговията и манифактурите и насочва външната политика на Франция към завладяване на пазари и колонии. По негово време Франция влиза в Тридесетгодишната война (1618-1648 г.), в съюз с протестантските князе против Католическата лига начело с Хабсбургите и се издига до положението на първостепенна сила в Европа. В своето политическо завещание излага основните принципи на политиката на абсолютизма. През 1635 г. основава Френската академия.На тази дата са родени:\r\n1941 г.\r\nРодена е Мирча Верою – румънски режисьор. През 1971 г. завършва института \"Караджале\". Участва в създаването на \"Водата е като черен бивол\" (1971 г., с други режисьори), \"Седем дни\" (1973 г.), \"Каменна сватба\" (1973 г.), \"Духът на златото\" (1974, г. и двата филма - с Дан Пица). За филмите на Верою са типични статичният кадър и впечатляващата пластика: \"Хиперион\" (1975 г.), \"Зад моста\" (1976 г.), \"Гордост\" (1978 г.), \"Между паралелни огледала\" (1979 г.), \"Актрисата, доларите и трансилванците\" (1980 г.), \"Змийски знак\" (1981 г.), \"Краят на нещата\" (1982 г.), \"Сенките на слънцето\" (1986 г.), \"При портите на Ориента\" (1995 г.).\r\n1931 г.\r\nРоден е Лони Донеган (псевдоним на Антъни Донеган) – британски поп-изпълнител, известен като основател на скифл-музиката в Англия. В края на 50-те години е един от първите, които успяват да пласират своя песен в американската класация. Кариерата си започва като музикант в дисниленд-оркестър. От 1956 г. се представя самостоятелно с групата \"Кинг ъф скифл\". До 1961 г. е между най-популярните изпълнители в Англия. Негови албуми са \"More Tops wiht Lonnie\" (1961), \"Golden Age of Donegan\" (1962), \"Showcase\" (1968), \"Lonnie Donegan Rides Again\" (1969), \"Puttin’ on the Style\" (1978), \"Sundown\" (1979), \"Jubilee Concert\" (1981), \"The Hit Singles Collection\" (1987), \"Golden Hour of Lonnie Donegan\" (1991).\r\n1907 г.\r\nРоден е Фред Зинеман - американски сценарист и режисьор от австрийски произход. Съсценарист с Б. Уайлдър на \"Хора в неделя\" (1929 г.). Утвърждава се в документалното кино с \"Мрежи\" (1934 г.), \"Вълната\" (1936) г., \"Тази майка би могла да живее\" (1938 г.), \"Докато Америка спи\" (1939 г.). В игралното кино дебютира през 1941 г. с “Историята на д-р Карвер\". Негови са филмите \"Очи в нощта\" (1942 г.), \"Седмият кръст\" (1944 г.), \"Белязаните ангели\" (1946 г.), \"Акт на насилие\" (1948 г.), \"Търсенето\" (1948 г.). Майстор е на драмата \"Мъжете\" (1950 г.), \"Тереза\" (1951 г.), \"Точно по пладне\" (1952 г.), \"Сега и за вечни времена\" (1953 г.), \"Старецът и морето\" (1955 г.), \"Историята на една монахиня\" (1959 г.), \"Изпращачи на слънцето\" (1960 г.), \"Само пред опасността\" (1963 г.), \"Дойде денят на отмъщението\" (1964 г.), \"Човек на всички времена\" (1966 г.), \"Учител по …\" (1970 г.), \"Една следа в снега\" (1975 г.). Прави успешен опит в трилъра - \"Денят на Чакала\" (1973 г.), в биографичния филм - \"Джулия\" (1977 г.), в антифашистката сага - \"Пет дни от едно лято\" (1982 г.), и в мюзикъла - \"Оклахома\" (1955 г.), \"Шапка, пълна с дъжд\" (1957 г.).\r\n1893 г.\r\nРоден е Харолд Клейтън Юри - американски физик и физико-химик. Открива деутерия (1932 г.). Автор е на научни трудове по химия и делене на изотопите, гео- и космохимия, астрофизика, проблеми на възникването на живота. През 1934 г. получава Нобелова награда за физика, за откриването на тежкия водород.\r\n1892 г.\r\nРоден е Адолф фон Йорданс – германски орнитолог, професор (1951 г.). В годините 1929-1945 г. е зам.-директор, а от 1945 г. до 1957 г. и директор на Зоологическия институт и музей \"Ал. Кьониг\" в Бон. През 1938 г. пътува из България, за да изучава птиците. През 1940 г. публикува студията си \"Принос към изучаване на птичия свят в България\", която е научно обобщение на изследванията му на територията на България и съдържа данни за над 200 вида птици и описанието на 5 нови за науката подвида.\r\n1885 г.\r\nРоден е Егон Ервин Киш - чешко-австрийски писател, журналист, майстор на художествената публицистика. По време на Първата световна война е офицер в австро-унгарската армия. През 1937-1938 г. се сражава в интернационална бригада в Испания. От 1940 г. до 1946 г. е в емиграция. Автор е на политически репортажи (“Неистовият репортер”, 1925 г.; “Американски рай”, 1930 г.; “Азия, променена в корените”, 1932 г.), разкази за Испания и др.\r\n1879 г.\r\nРоден е Томас Бигъм - английски диригент, оперен и балетен импресарио. На сцената дебютира през 1905 г. Той е основател, ръководител и диригент на Британската национална оперна компания; на оркестри (Лондонската филхармония, 1932 г., Кралската филхармония, 1947 г., и др.) и фестивали (в Лондон – 1929 г., Лийдс – 1932 г., Залцбург – 1932 г., Глайндбърн – 1948 г., 1949 г.). Работи в \"Метрополитен опера\", Ню Йорк.\r\n1837 г.\r\nРоден е Георг Буланже - френски генерал. През 1886 г. е министър на войната. Той е претендент за председателския пост на Френска република. През последните години от живота си е замесен в политически интриги. Осъден на смърт, той се самоубива над гроба на метресата си на 30 септември 1891 г.\r\n1818 г.\r\nРоден е Александър ІІ – руски император (от 19.02.1855 г.). Той е от династията Романови. След неуспешната Кримска война (1853-1856 г.) политическото положение в Русия създава условия за реформи и Александър II е принуден да ги започне. На 19 февруари 1861 г. отменя крепостното право и е наречен Цар Освободител. Той отменя телесните наказания и въвежда нов университетски устав (1863 г.), земска и съдебна реформи. Започва подготовката на военна реформа. От 1862 г. обявява публично държавния бюджет. След 1866 г. се извършват няколко опита за атентат срещу Александър II. Това довежда до засилване на ролята на органите за вътрешна сигурност и репресиите срещу радикалните течения, организации и движения. През 1880 г. създава върховна разпоредителна комисия начело с граф Лорис-Меликов. Създава условия за либерализация на обществения живот и проявяване на радикални идеи в публицистиката, литературата и други области на обществения живот. През 1870 г. приема закон за градско самоуправление, а четири години по-късно и закон за всеобща военна повинност. В областта на външната политика Александър II обръща особено внимание на т. нар. източен въпрос и насочва усилията си за отменяне условията на Парижкия мирен договор (1856 г.). През 1866 г. продава Аляска на САЩ, през 1864 г. присъединява Туркестан, през 1873 г. – Хива, а през 1876 г. - Кокандското ханство. За да засили руското влияние на Балканите, започва война с Турция (1877-1878 г.). Войната завършва с успешния за Русия Санстефански мирен договор (1878 г.). Берлинският конгрес (1878 г.) затвърждава политическото положение на Русия в Европа като велика сила. Александър ІІ става жертва на атентат, организиран от радикалната организация \"Народна воля\".На тази дата умират:\r\n1980 г.\r\nУмира Алфред Хичкок - англо-американски режисьор, продуцент и актьор. Завършва католически колеж и инженерно училище. В киното е от 1920 г. като художник, а от 1922 г. е сценарист и асистент-режисьор. Първите му по-значими филми са англо-германски копродукции - “Градината на удоволствията” (1925 г.) и “Планинският орел” (1926 г.). Той работи с най-големите актьори на световното кино. В телевизията работи от 1955 г. върху поредицата “Алфред Хичкок представя”. Режисьор е на филмите “Съмнителна добродетел” (1927 г.), “Злият човек” (1933 г.), “Човекът, който знаеше твърде много” (1934 г.), “Международен заговор” (1934 г.) “Тайният агент” (1936 г.), “Ребека” (1940 г., “Оскар”), “Петата колона” (1942 г.), “Да хванеш крадец” (1955 г.), “Човекът, който знаеше твърде много” (1956 г.), “Набеденият” (1957 г.), “Шемет” (1958 г.), “Север - северозапад” (1959 г.), “Психо” (1960 г.), “Птиците” (1963 г.), “Марни” (1964 г.), “Бостънският удушвач” (1965), “Разкъсаната завеса” (1966), “Топаз” (1969 г.), “Полуда” (1972 г.), “Семеен заговор” (1976 г.), “Кратка нощ” (1979 г., незавършен).\r\n1973 г.\r\nУмира Жак Мартиен - френски религиозен философ, водещ представител на неотомизма. Възгледите му се формират под влиянието на Бергсон, но след като през 1906 г. приема католическата вяра, става привърженик на св. Тома Аквински. От 1914 г. е професор в Католическия университет в Париж. Поддържа тесни връзки с Института по средновековни изследвания в Торонто (Канада). През 1940-1945 г. живее в САЩ, където е професор в Принстънския и Колумбийския университети. От 1945 г. до 1948 г. е посланик на Франция във Ватикана, а от 1948 г. до 1960 г. - професор в Принстънския университет. Подлага на критика философията на Новото време, тъй като смята, че нейните представители са виновни за разрушаването на ценностния фундамент на средновековната култура. Според него пролог към дейността на водещите теоретици на тази философия е учението на Мартин Лутер. За Мартиен е присъщ екзистенциалният прочит на томисткото учение за битието. Социокултурният му идеал получава официално признание от Католическата църква след Втория Ватикански събор.\r\n1956 г.\r\nУмира Вилхелм Йозеф Франц фон Лееб – германски офицер, генерал-фелдмаршал (1940 г.) от Вермахта. От 1938 г. е командващ армия. През 1940 г. във Френската кампания е командващ групата армии \"Център\". При нападението на СССР командва групата армии \"Север\", настъпваща през Прибалтика към Ленинград (дн. С. Петербург). След неуспешното настъпление срещу Ленинград е уволнен и пенсиониран (1942 г.). През 1948 г. е осъден като военен престъпник от американски военен съд на доживотен затвор. Освободен е през 1952 г.\r\n1947 г.\r\nУмира Ървинг Фишер - американски икономист и статистик, който има значителен принос за развитие на теориите на капитала, лихвата и монетаризма; създава формално-математическата теория на индексите. По време на дългата си кариера като студент и професор в Йейлския университет (1892-1935 г.) публикува много влиятелни трудове. Негови публикации върху проблеми, свързани с храненето, забраната и пацифизма го правят известен на широката публика. По-важни съчинение: “Математически проучвания по теорията на стойността и цените” (1892 г.), “Природата на капитала и дохода” (1906 г.), “Начала на икономиката” (1910 г.), “Покупателната сила на парите” (1911 г.), “Създаването на индексни числа” (1922 г.), “Теория на лихвата” (1930 г.), “Устойчиви пари” (1934 г.).\r\n1933 г.\r\nУмира Константинос Кавафис – гръцки поет, едно най-значимите имена на съвременната гръцка лирика. Произлиза от богата фамилия от Александрия (Египет) и получава солидно образование. Живее дълги години в Париж, където попада под влиянието на Ш. Бодлер и други модерни френски поети. Приживе остава недооценен от гръцката литературна критика. Автор е на сб. “Стихотворения” (1904 г., 1910 г.). Стихотворенията “В очакване на варварите”, “Прозорци” и редица други творби на Кавафис са сред най-големите шедьоври на новата гръцка поезия.\r\n1904 г.\r\nУмира Хенрих Антонович Леер - руски офицер, генерал от инфантерията (пехотата) (1896 г.). Професор е в Николаевската академия на Генералния щаб, военен теоретик и историк, член-кореспондент на Петербургската АН (1887 г.). През 1854 г. завършва Военна академия. Участва в Кавказката война (1857-1864 г.). От 1865 г. е професор в Академията на Генералния щаб и в Инженерната академия. От 1889 г. до 1898 г. е началник на Академията на Генералния щаб, от 1896 г. - член на Военния съвет. Хенрих Леер е главен редактор на \"Енциклопедия на военните и морските науки\" (8 т., 1883-1897 г.) и \"Обзор на войните в Русия от Петър Велики до наши дни\" (4 т., 1885-1896 г.). Автор е на трудове по стратегия, тактика и военна история, оказали влияние върху реформите и развитието на военното изкуство през втората половина на ХIХ в. и началото на ХХ в.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2018.04.29", "title": "Денят 29 април в световната история"}
{"url": "http://www.focus-news.net/news/2018/04/29/2516235/pravoslavnata-tsarkva-otbelyazva-nedelyata-na-razslableniya.html", "text": "Православната църква отбелязва 4 Неделя след Пасха – на Разслабления. По този повод с благословението на Негово Светейшество Българския патриарх и Софийски митрополит Неофит в храм „Успение Богородично“ в гр. Ихтиман архиерейска света Литургия ще оглави Негово Преосвещенство Белоградчишкия епископ Поликарп, викарий на Софийския митрополит, предаде репортер на Агенция „Фокус“. Началото на св. Литургия е в 9:00 часа. \r\nНикола ПЕТКОВ", "date": "2018.04.29", "title": "Православната църква отбелязва Неделята на Разслабления"}
{"url": "http://www.focus-news.net/news/2018/04/29/2516239/dobrich-poradi-izgrazhdane-na-vrazka-na-vodoprovoda-na-ul-boycho-ognyanov-s-ul-hristo-botev-shte-bade-preustanoveno-vodopodavaneto-v-rayona.html", "text": "Поради изграждане на връзка на водопровода на ул. „Бойчо Огнянов“ с ул. „Христо Ботев“ днес ще бъде преустановено водоподаването в района, съобщават от Община град Добрич. Дейностите започват в  8.00 часа и ще продължат до направата на връзката в рамките на деня. На 01.05.2018 г. връзка ще се прави на ул. „Теменуга“ с ул. „Христо Ботев“, като водата в района ще бъде спряна от 8.00 часа до изграждането на връзката в рамките на деня. В периода 28 април – 5 май в рамките на Интегриран проект за подобряване на водния сектор - ЛОТ 3, ще се работи по улиците: „Първомайска“, „Река Чая“, „Балкан“, „Иван Георгиев“, връзка на ул. „Хр. Ботев“ и ул. „Б. Огнянов“, ул. „Д. Ковачев“ от „Хр. Ботев“ до „Ясна Поляна“, връзка на ул. „Теменуга“ и „Хр. Ботев“, ул. „Цар Освободител“, ул. „Димитър Ковачев“, ул. „Никола Петков“, хидравлични проби на част от „Н. Петков“ от у-ще „Д. Габе“ до ул. „Ст. Стамболов“, ул. „Никола Петков“, ул. „Детелина“, връзка на ул. „Ружа“ с ул. „Цар Освободител“, връзка ул. „Роза“ с ул. „Цар Освободител“, ул. „Лом“. На сайта на Община град Добрич всеки ден се публикува актуална информация за дейностите в рамките на проекта.", "date": "2018.04.29", "title": "Добрич: Поради изграждане на връзка на водопровода на ул. „Бойчо Огнянов“ с ул. „Христо Ботев“ ще бъде преустановено водоподаването в района"}
{"url": "http://www.focus-news.net/news/2018/04/29/2516230/ria-novosti-kim-chen-un-e-obyavil-usloviyata-pri-koito-stranata-mu-shte-se-otkazhe-ot-yadrenoto-orazhie.html", "text": "Ким Чен-ун е обявил условията, при които страната му ще се откаже от ядреното оръжие, предава РИА Новости.\r\nНа пресконференция в Сеул говорителят на южнокорейския президент е предал думите на севернокорейския лидер, които той е казал на южнокорейския президент по време на историческата среща между двамата.\r\n„Ако нашите срещи със САЩ бъдат чести и в бъдеще бъде изградено доверие и постигнато съглашение за неприкосновеност и за край на войната (Корейската война не е завършила официално – бел. ред.). Защо да имаме ядрено оръжие и да живеем в тежки условия?“, предава думите на севернокорейския лидер говорителят на южнокорейския президент. Юлиян Марков", "date": "2018.04.29", "title": "РИА Новости: Ким Чен-ун е обявил условията, при които страната му ще се откаже от ядреното оръжие"}
{"url": "http://www.focus-news.net/news/2018/04/29/2516218/interfaks-liderat-na-opozitsiyata-v-armeniya-obeshtava-da-raboti-v-polza-na-naroda.html", "text": "Лидерът на опозицията Никол Пашинян обещава да работи в полза на народа, предава руската информационна агенция Интерфакс.\r\n„В Армения повече няма да има власт, която да граби своя народ, ще има власт, която ще го обогатява, ще уважава свободата на своите граждани, ще има власт, която ще работи изключително за благото на своя народ. И гарант на това са самите граждани. От днес на нито една власт няма да се разрешава нагло поведение. Защото в Армения има висша власт – това са гражданите“, заявява Пашинян на среща със свои привърженици в северната част на страната. Юлиян Марков", "date": "2018.04.29", "title": "Интерфакс: Лидерът на опозицията в Армения обещава да работи в полза на народа"}
{"url": "http://www.focus-news.net/news/2018/04/29/2516244/api-nad-20-mln-lv-se-investirat-v-osnovniya-remont-na-31-km-ot-pat-ii-49-targovishte-kubrat-tutrakan-koyto-svarzva-oblastite-targovishte-razgrad-i-silistra.html", "text": "Над 20 млн. лв. с ДДС в момента се инвестират в рехабилитацията на два участъка от път II-49 Търговище – Разград – Кубрат – Тутракан, който свързва областите Търговище, Разград и Силистра. През м. г. стартира рехабилитацията на 21 км в участъка Търговище - Разград и още 10 км в участъка Кубрат – Тутракан. Двата проекта се финансират от Оперативна програма „Региони в растеж“ и ще завършат тази година. Това съобщиха от пресцентъра на Агенция \"Пътна инфраструктура\".\r\nВ област Разград през 2017 г. и до края на април т. г. на път II-49 Разград – Кубрат – Тутракан са извършени текущи ремонти за над 530 хил. лв. с ДДС, а за подобряване състоянието на път II-23 Русе - Кубрат - Завет са вложени над 138 хил. лв. с ДДС. За основния ремонт на двата участъка са необходими десетки милиони лева, с които в момента АПИ не разполага. През м. г. за повишаване на пътната безопасност на републиканските пътища в област Разград са осигурени повече от половин милион лева. От тях 30 хил. лв. са за монтаж на нови пътни знаци, 317 хил. лв. за полагане на хоризонтална маркировка и близо 200 хил. лв. са за подмяна на липсващи или деформирани при пътни инциденти мантинели. \r\nПрез последните две години основен приоритет в работата на АПИ и МРРБ е подобряване състоянието на пътищата в Северна България. В област Разград през 2016 г. са инвестирани над 10 млн. лв. в превантивния ремонт на 13 км от път III-204 Разград – Благоево, 27 км от III-2005 Самуил – Подайва и 28 км от път ІІІ-4902 Побит камък – Завет, а през 2017 г. са вложени 1 млн. лв. за ремонта на 4 км от път II-51 Дралфа – Чудомир – Лозница.\r\nХроничното недофинансиране на пътния сектор през последните 25 години доведе до влошаване на състоянието им и в момента над 6000 км пътища се нуждаят от основен ремонт. Очаква се с въвеждането на тол системата да се увеличат трикратно постъпленията от пътни такси, които в момента са над 350 млн. лв. Тези средства ще бъдат инвестирани в рехабилитацията на пътища, което ще доведе до подобряване на пътната инфраструктура.", "date": "2018.04.29", "title": "АПИ: Над 20 млн. лв. се инвестират в основния ремонт на 31 км от път II-49 Търговище - Кубрат - Тутракан, който свързва областите Търговище, Разград и Силистра"}
{"url": "http://www.focus-news.net/news/2018/04/29/2516241/plovdiv-politsiyata-predpriema-zasileni-merki-za-ohrana-na-obshtestveniya-red-vav-vrazka-s-futbolnata-sreshta-mezhdu-otborite-na-botev-i-tsska.html", "text": "Полицията в Пловдив предприема засилени мерки за охрана на обществения ред и безопасността на движението във връзка с футболната среща между отборите на „Ботев“ и ЦСКА, която ще се проведе днес на стадиона в кв. „Коматево“. Това съобщиха за Радио „Фокус“ – Пловдив от Областната дирекция на МВР. Футболната среща ще започне в 20.15 часа, като преди, по време и след провеждане на мача полицейските служители ще следят за недопускане на инциденти на територията на града.\r\nЩе бъде създадена организация за безпроблемно придвижване на зрителите за и от стадиона. От сборните пунктове по маршрутите им на преминаване феновете на двата отбора ще бъдат съпроводени от полицейски екипи. В тази връзка е възможно да бъде въведена временна реорганизация на движението по ул. ”Коматевско шосе” и по ул.”Захаридово”, в отсечката до кръстовището с ул.”Драговец”.\r\nНа изградените контролно-пропускателни пунктове в района на спортното съоръжение служителите на реда ще извършват щателни проверки на посетителите. Няма да бъдат допускани лица под въздействието на алкохол или наркотици, такива, на които са наложени забрани за посещение на спортни мероприятия, както и малолетни без пълнолетен придружител. Притежатели на забранени предмети и вещи ще бъдат отвеждани и задържани в най-близкото районно полицейско управление.\r\nЗа да бъде избегнато струпване, от полицията приканват зрителите да се възползват от по-ранното отваряне на входовете на стадиона в 17.30 часа.", "date": "2018.04.29", "title": "Пловдив: Полицията предприема засилени мерки за охрана на обществения ред във връзка с футболната среща между отборите на „Ботев“ и ЦСКА"}
{"url": "http://www.focus-news.net/news/2018/04/29/2516243/sport-mladezhkiyat-natsionalen-otbor-na-balgariya-dopusna-zaguba-ot-italiya-v-kvalifikatsiite-za-evroley-2018.html", "text": "Националният волейболен отбор на България за младежи до 20 години допусна загуба от Италия в мач от квалификациите за Евролей 2018, изигран в Кориляно Калабро. Воденият от селекционера Христо Райчев отбор загуби от домакините с 0:3 във втората си среща на турнира в Група А.\r\nТака българите имат една победа, една загуба и три точки, с колкото е и Испания. Днес двата тима ще играят един срещу друг в директен спор за второто място в крайното класиране, даващо право на участие в допълнителните квалификации в края на месец юни. Мачът е от 17:00 часа българско време.", "date": "2018.04.29", "title": "Спорт: Младежкият национален отбор на България допусна загуба от Италия в квалификациите за Евролей 2018"}
{"url": "http://www.focus-news.net/news/2018/04/29/2516247/kyustendil-s-normalna-intenzivnost-e-trafikat-po-avtomagistrala-struma-i-po-pat-e-79-patnite-nastilki-sa-suhi.html", "text": "С нормална интензивност е трафикът по автомагистрала „Струма” и по път Е-79, пътните настилки са сухи. Това съобщи за Радио „Фокус” – Кюстендил дежурният в Областно пътно управление – Кюстендил. Движението в участъка от п.в. „Долна Диканя“ до п.в. „Дупница“ посока Кулата е ограничено поради подмяна на дилатационни фуги на виадукт. Обходният маршрут е по път I-1 п.в. „Д. Диканя – разклон с. Дрен – разклон с. Тополница – п.в. „Дупница-север“. Въведената организация на движението е в сила до 21 юни. Движението по АМ „Струма“ посока София е ограничено поради ремонтни дейности. Движението се извършва двупосочно в платното посока Благоевград. Движението е сигнализирано с пътни знаци. Водачите на МПС да се движат с повишено внимание и съобразена скорост до 31 май. Движението по път І-6 Ябълково – Драгомирово в участъка от км 29+000 до км 40+860 се осъществява с повишено внимание, поради ремонтни дейности по асфалтовата настилка. Участъкът е сигнализиран с пътни знаци. Срок до 30.04.2018 г.; Движението по път І-6 ГКПП „Гюешево“ – Кюстендил от се осъществява с повишено внимание, поради ремонтни дейности по асфалтовата настилка. Участъкът е сигнализиран с пътни знаци. Въведеното ограничение е в сила до 30 април. Движението по път III-623 Бобов дол – Жедна се осъществява в една лента поради активизирало се свлачище. Участъкът е сигнализиран с пътни знаци. Срок до 30  април. Движението по път ІІІ-6222 Смоличано е ограничено поради пропадане на част от пътното платно до 30 юни.\r\nКристина МИТКОВА", "date": "2018.04.29", "title": "Кюстендил: С нормална интензивност е трафикът по автомагистрала „Струма” и по път Е-79, пътните настилки са сухи"}
{"url": "http://www.focus-news.net/news/2018/04/29/2516246/blagoevgrad-spokoyno-se-osashtestvyava-dvizhenieto-v-oblastniya-tsentar.html", "text": "Спокойно се осъществява движението в областния център, предаде репортер на Радио „Фокус“ – Пирин. Няма образували се задръствания по най-натоварените кръгови кръстовища. Без затруднения се осъществява преминаването през кръговото кръстовище между булевардите „Джеймс Баучер“ и „Васил Левски“ и улиците „Д-р Христо Татарчев“ и „Владо Черноземски“, през кръговото кръстовище на бул. „Св. св. Кирил и Методий“, през кръстовището на булевард „Васил Левски“ и булевард „Свети Димитър Солунски“, както и през кръстовището под Първи корпус на Югозападен университет „Неофит Рилски“ между улиците „Славянска“, „Иван Михайлов“ и булевард „Св. Димитър Солунски“. Всички светофарни уредби в града са изправни. Градският транспорт се движи по разписание.\r\nКристина МИТКОВА", "date": "2018.04.29", "title": "Благоевград: Спокойно се осъществява движението в областния център"}
{"url": "http://www.focus-news.net/news/2018/04/29/2516245/denyat-29-april-v-balgarskata-istoriya.html", "text": "На този ден през 1872 г. в Букурещ се провежда Първото общо събрание на БРЦК. В Болград излиза първият брой на вестник “Български глас”, редактиран от Киро Тулешков (1876). Същия ден четата на поп Харитон и Бачо Киро е обградена в Дряновския манастир. След деветдневни сражения с многохилядната войска на Фазлъ паша четата е разгромена, а манастирът е опожарен и разрушен до основи. През 1091 г. император Алексий I Комнин с помощта на куманите разгромява печенегите в битка край Левунион, до устието на р. Марица.  През 2007 г. е открита най-дългата пещера в Родопите по време на състезание по спелеология, което се провежда в горното течение на река Арда. На 29 април са родени: Владимир Свинтила (псевдоним на Владимир Георгиев Николов), писател и литературен критик, публицист, журналист и преводач; д-р Александър Ангелов Гиргинов, общественик, политик, публицист, държавник. На тази дата умират: Продан Стоянов Таракчиев, офицер, полковник; Константин Георгиев Щъркелов, художник, живописец; Владимир Димитров Моллов, обществен и държавен деец; Партений Павлович, книжовник.\r\n2007 г.\r\nОткрита е най-дългата пещера в Родопите по време на състезание по спелеология, което се провежда в горното течение на река Арда, по проект на община Смолян. Зам.-председателят на Българската федерация по спелеология Алекси Жалов заявява, че откритието, което спелеолозите са направили, в последното десетилетие не е правено в страната. Според Жалов това е сензационно откритие и резултатът е много интересен. Пещерата „Голубовица”, която се намира близо до с. Кошница, се очаква да бъде значително по-дълга от очакваното, което ще я нареди на първо или на второ място по дължина в Родопите, след Ягодинската пещера, която е дълга малко над 8 км. Там проучванията ще продължат с нова експедиция от специалисти до края на тази година, категоричен бе Жалов. От направените по време на изследването фотоси личи, че пещерата е доста красива, но, за съжаление, тя ще остане недостъпна за повечето хора, тъй като е изцяло под вода. По време на експедицията са открити общо 16 нови пещери, в които до този момент не е стъпвал човешки крак. Те се намират в районите на селата Смилян, Буката, Кошница, Могилица и Турян.\r\n2006 г.\r\nВлиза в сила новият Наказателно-процесуален кодекс. Това е един от най-важните и необходими документи по пътя на България като бъдеща членка на Европейския съюз. Една от значимите новости в кодекса е прехвърлянето на функциите от следствието върху дознанието в МВР. Въвежда се фигурата на наблюдаващия прокурор. Той трябва да движи едно дело от началото на разследването до внасянето на обвинението в съда.\r\n2003 г.\r\nВетрен е обявен за град с Решение № 254 на МС от 18 април 2003 г. Градът се намира между височините на изток от връх Еледжик. Градът е разположен край Паланката – на изхода на прохода Траянови врата, в Пазарджишкото поле, върху двете страни на Селското дере, което започва от седловината Паланката (710 м) - 4,5 км западно от Ветрен. \r\n1995 г.\r\nЗапочва Седмата национална конференция на СДС, която преизбира Иван Костов за лидер и отменя решението за \"чисто минало\". Заместници на Костов стават Александър Божков, Васил Гоцев, Надежда Михайлова и Петър Стоянов.\r\n1979 г.\r\nЗавършва Първата обща международна конференция по българистика, посветена на 1300-годишнината от създаването на българската държава.\r\n1979 г.\r\nУчредено е почетното звание \"Лауреат на Международна награда \"Братя Кирил и Методий\".\r\n1962 г.\r\nПо инициатива на БЗНС в София е проведена Първа международна среща на селските партии.\r\n1959 г.\r\nВ България се отменят задължителните държавни доставки на селскостопанска продукция и натуралното заплащане на машинно-тракторните станции (МТС). Установена е система на договорно изкупуване на продукцията.\r\n1947 г.\r\nМинистерският съвет спира опозиционния в. \"Свободен народ\" заради статия, в която се изразява тревога във връзка с изхранването на населението. Забраната е временна, но на практика се превръща в окончателна. Формалната причина е \"отказ на работниците да го печатат\", защото \"не одобряват\" съдържанието на материалите в него. Същият мотив се използва и за спирането на в. \"Народно земеделско знаме\" през май същата година.\r\n1941 г.\r\nНа 29 и 30 април се провежда извънредна сесия на Светия синод. На нея е обособена Маронейска епархия с център в Ксанти и Струмишко-Драмска епархия с център в Струмица, а от 1 януари 1942 г. - в Драма.\r\n1912 г.\r\nПодписана е военна конвенция към тайния договор за приятелство и съюз между България и Сърбия.\r\n1877 г.\r\nГлавнокомандващият на Дунавската армия, княз Николай Николаевич, издава заповед за създаване на Българско опълчение. Думата (съветът) на гр. Самара решава да връчи на опълчението специално подготвено знаме, което по-късно става известно като Самарското знаме. Българското опълчение е самостоятелна българска доброволческа част в руската армия, която участва в Руско-турската освободителна война. Създадена е по предложение на руския генерал Р. М. Фадеев с подкрепата на Българското централно благотворително общество и на Славянските благотворителни комитети в Русия. Формира се в Кишинев съгласно утвърден от руското правителство правилник. Състои се от 6 дружини (3 бригади). В хода на войната се формират още 6 дружини. Командир на българското опълчение е руският генерал Н. Г. Столетов. По време на войната е включено в състава на Предния отряд на генерал Й. В. Гурко и взема участие в боевете при Стара Загора, Шипка, Шейново и Търново. След Освобождението през 1878 г. става основа за създаване на българската армия.\r\n1876 г.\r\nВ Болград е отпечатан първият брой на в. \"Български глас\", редактиран от Киро Тулешков.Киро Петрович Тулешков е български патриот, книжовник и педагог. Той е роден на 1 март 1846 г. От 1864 г. учи в Одеската гимназия, където се запознава с Христо Ботев. Поради липса на материални средства прекъсва обучението си и започва да продава манифактурни стоки по добруджанските села. През 1867 г. се прехвърля в Браила, в печатницата на Д. Паничков. От 1869 г. е в Одеското военно училище, което напуска след две години, и отново постъпва в печатницата на Паничков. Екстерниран от румънското правителство (1871 г.) Тулешков престоява в затвора в Мачин. В Букурещ е помощник на Любен Каравелов. От 1873 г. до 1874 г. е отговорен редактор на в-к “Независимост”. През март 1876 г. става директор на гимназиалната печатница в Болград. В периода 1876-1877 г. издава в-к “Български глас”. По време на Руско-турската война (1877-1878 г.) е опълченец. След Освобождението живее в Търново, открива печатница, взема участие в обществения живот на града (помощник-кмет и училищен настоятел). От 1887 г. е директор на Държавната печатница в София. Има заслуги за учредяването на Българското печатарско дружество. Автор е на литературни творби с тематика от живота и борбите на българите през Възраждането. Умира на 31 януари 1904 г.\r\n1876 г.\r\nАрестуван е председателят на севлиевския революционен комитет Стефан Пешев. Той е главен организатор на подготовката за Априлското въстание в Ново село, Кръвеник и Батошево. Съден е в Търново и обесен в Севлиево заедно с помощника си Йонко Карагьозов в края на юни 1876 г. Четата на поп Харитон и Бачо Киро е обградена в Дряновския манастир. След деветдневни сражения с многохилядната войска на Фазлъ паша четата е разгромена, а манастирът е опожарен и разрушен до основи. Вестта за въстанието в IV революционен окръг заварва Търновския революционен окръг в тежко положение. Част от ръководителите на революционните комитети в Горна Оряховица, Търново и Лясковец са заловени. Въпреки това е организирана голяма въстаническа чета от селата Мусина, Бяла черква, Михалци, Дичин, Вишовград и др. Начело застава поп Харитон, а за военен ръководител е назначен П. Пармаков. Знаменосец става Д. Атанасов - Русчуклийчето. В четата влизат още Бачо Киро, Хр. Караминков (Бунито), Т. Левтеров и др. Според плана тя трябва да се съедини с другите въстаници и да се укрепи в Балкана, за да може да води по-продължителна борба. След като се отправя към Стара планина, по дирите и тръгват многобройни потери от башибозук и редовни войскови части. На 29 април четата се установява в Дряновския манастир и в продължение на 9 дни води непрекъснати сражения с противника. На 7 май манастирът е разрушен от артилерийска стрелба и въстаниците решават да направят опит за пробиване на обсадата. В боя по-голямата част от тях загиват, а тези които са заловени, са изправени пред съд.\r\n1872 г.\r\nВ Букурещ се провежда Първото общо събрание на БРЦК. Събранието се произнася за внасяне на единство в революционната дейност. На него се обсъждат и приемат нова програма и устав. Проектоуставът, озаглавен \"Нареда на работниците за освобождението на българския народ\", е изработен от Васил Левски и утвърждава изградената от него вътрешна революционна организация. След като отчита условията в българските земи и международната обстановка на Балканите, Общото събрание на БРЦК взема решение за преминаване към незабавни революционни действия. В събранието участват 25 души. Някои от участниците разполагат с повече от един мандат, тъй като не всички комитети успяват да изпратят своите представители в Букурещ и предоставят мандатите си на други сигурни участници в събранието. Така Васил Левски разполага с 3 мандата, а Тодор Пеев (председател на Етрополския комитет) – с 11 мандата. Събранието трябва да изработи нови програмни документи на БРЦК. Васил Левски е определен за главен апостол в Северна България, Тракия и Македония и с получено за целта пълномощно се завръща в българските земи, където продължава изграждането на вътрешната организация.\r\n1091 г.\r\nИмператор Алексий I Комнин с помощта на куманите разгромява печенегите в битка край Левунион, до устието на р. Марица. Алексий I Комнин е византийски император, дошъл на власт с преврат през 1081 г. Той е основател на династията Комнини. Воюва с италиански нормани в земите на днешна Албания и Македония (1081- 1085 г.), събирайки военни контингенти и от местното българско население. Сключва антинормански съюз с Венеция (1083 г.), който поставя началото на италианското икономическо проникване във Византия. Печенежката заплаха на Балканите Алексий I Комнин отстранява с помощта на куманите (битката край Левунион, по долното течение на р. Марица). Политиката му към селджукската опасност в Мала Азия е гъвкава, като разчита на дипломатическите ходове и мощни военни удари. Алексий I Комнин проявява изключителни дипломатическа качества при контактите си с участниците в Първия кръстоносен поход (1096-1099 г.), чрез които връща обширни земи в Мала Азия под византийска власт. Прави монетна реформа (появата на т. нар. перпери), реорганизира титлите и службите и др. Подлага на гонение богомили и павликяни - през 1111 г. на Хиподрома е изгорен ересиархът на богомилите Василий Врач.На тази дата са родени:\r\n1926 г.\r\nРоден е Владимир Свинтила (псевдоним на Владимир Георгиев Николов) - български писател и литературен критик, публицист, журналист и преводач. През 1952 г. завършва право в СУ “Св. Климент Охридски”. Работи като редактор във в-к “Народна култура” (1957-1959 г.), в издателство “Български художник” (1960-1964 г.), във в-к “София-нюз” (1969-1971 г.), зам.-главен редактор във в-к “Софийска правда” (1974-1977 г.). През 1964-1969 г. е драматург в Театъра на въоръжените сили. Владимир Свинтила сътрудничи с литературнокритически и публицистични статии, рецензии, есета и студии на български и чужди вестници и списания - “Сенчъри” и “Таймс в Индия” (Индия), “Унидад” (Перу), “Нева” и “Всесвит” (СССР), “Ревиста джеографика универсал” (Бразилия), “Тайди” (Финландия), “Бюлетин на ЮНЕСКО” (Париж) и др. Пише по проблеми на изобразителното изкуство, театъра, киното, литературата, преводаческото изкуство. Основната част от публицистичното му творчество е посветена на български национални традиции, на народознанието и народопсихологията. Автор е на пиесата “Прометей в Кипър” (1960 г.), на сценарии на изкуствоведски филми (“Изкуството на Сиена”, “Българска народна керамика”, “Златьо Бояджиев в Пиринския край” и др.). Превежда стихове, проза и драми от италиански, френски, испански, английски, немски, старогръцки и латински език. Автор е на съчиненията “Асен Грозев” (1964 г.), “Васил Бараков” (1965 г.), “Андрей Николов” (1969 г.), “Борис Ангелушев” (1969 г.), “Веселин Стайков” (1970 г.), “Васил Захариев” (1972 г.), “От светкавици озарени” (1975 г.), “Владимир Димитров - Майстора” (1977 г.), “Длета и ружи. Разказ за занаятите” (1977 г.), “История на Самоковската иконописна школа” (1979 г.), “Лицето на Горгоната” (1992 г.), мемоари и др.\r\n1879 г.\r\nРоден е д-р Александър Ангелов Гиргинов – български общественик, политик, публицист, държавник. Той е един от ръководителите на Демократическата партия. Завършва право в Лайпциг. Работи като адвокат в София. През 1931-1943 г. е министър на финансите, по-късно на вътрешните работи в кабинетите на Ал. Малинов и Н. Мушанов. През септември 1944 г. е министър на финансите в правителството на К. Муравиев. Осъден е от Народния съд. Умира на 1 ноември 1953 г. в концентрационен лагер. Присъдата е отменена през 1996 г.На тази дата умират:\r\n1961 г.\r\nУмира Константин Георгиев Щъркелов - български художник, живописец. През 1908 г. учи в Русия. През 1915 г. завършва Държавната художествена академия в София при проф. Ив. Мърквичка. Рисува пейзажи и цветя предимно с акварел, като създава свой маниер в тази област. Между най-добрите творби на Щъркелов са пейзажите му от Рила, Пирин, от София и от Търново. Още като студент през 1911 г. урежда самостоятелна изложба, която му донася голям успех. Творчеството му е популярно сред широк кръг почитатели.\r\n1957 г.\r\nУмира Продан Стоянов Таракчиев - български офицер, полковник. Един от първите български летци и създатели на българска военна авиация. През 1908 г. завършва Военното училище в София и служи като офицер в 11-и Сливенски пехотен полк. Участва в Балканските войни (1912-1913 г.) като летец-наблюдател. На 16 октомври 1912 г., заедно с пилота Радул Милков извършва боен полет със самолет над гара Караагач и хвърля позиви и ръчни бомби над турските позиции. Завършва въздухоплавателна школа в гр. Гатчина (Русия). По време на Първата световна война служи в Първо аеропланно отделение (1915-1918 г.). След войната е началник на Аеропланното училище.\r\n1882 г.\r\nУмира Димитър Поптенев Енчев - български възрожденски учител, просветен и читалищен деец. Учи във Военномедицинската академия в Цариград, през 1866 г. завършва Историко-филологическия факултет на Киевския университет. Учителства в Габрово и Русе. Поддържа връзки с революционни дейци и след самоубийството на А. Кънчев в Русе е принуден да напусне града. Димитър Енчев е руски вицеконсул в Мостар, Босна. Участва в Учредителното събрание в Търново. След Освобождението е окръжен управител във Варна и Севлиево. Димитър Енчев е кмет на Силистра. Автор е на публицистични материали в периодичния печат, преводач и съставител на учебна литература.\r\n1760 г.\r\nУмира Партений Павлович - български книжовник. Учи в родния си град Силистра и в Букурещ. Посещава Италия. През 1720 г. приема монашески сан и се установява в Сремски Карловци. През 1751 г. е ръкоположен за епископ от архиепископ Павел Ненадович. Високообразован, владее няколко езика - сръбски, гръцки, румънски, латински, немски, турски. Превежда от гръцки език требник, литургия на апостол Яков, ода за второто Христово пришествие, тропар и кондика на мъченика Стефан от Херцеговина. Автор е на няколко обширни автобиографични приписки по ръкописни и печатни български и гръцки книги. Създава първата автобиография в южнославянски литератури, която отразява личността на нов тип книжовник. Запазени са писмата му, писани на черковнославянски език. Две от тях са адресирани до императрица Елисавета Петровна и руския Св. Синод. В тях са изразени общи за балканските народи настроения - любов към Русия, вяра в нейната освободителна мисия.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2018.04.29", "title": "Денят 29 април в българската история"}
{"url": "http://www.focus-news.net/news/2018/04/29/2516237/anadolu-agency-sledvashtiyat-krag-ot-pregovorite-v-astana-za-siriya-shte-se-sastoi-prez-may.html", "text": "Деветият кръг на преговорите за Сирия, които се провеждат в столица на Казахстан – Астана, ще се състоят през месец май. Това стана ясно след тристранната среща между министрите на външните работи на Турция, Иран и Руската федерация, предава Anadolu Agency.  \r\n„Обсъдихме подготовката за деветата международна среща по Сирия в Астана, която ще проведем в средата на май\", поясни първият дипломат на Москва Сергей Лавров след разгворите с колегите си от Анкара и Техеран. Иранският външен министър Мохамед Джавад Зариф допълни, че  предстоящата среща ще бъде посветена на политически и хуманитарни въпроси.\r\n„Процесът от Астана се популяризира от всички участващи държави. Скоро, в средата на май трите държави ще проведат среща по политически и хуманитарни въпроси\", отбеляза Зариф.\r\nОсвен това работна група ще обсъди освобождаването на заложници, както и обмен на затворници и тленните останки на починали, добави още Зариф.\r\nИ тримата министри подчертаха, че процесът в Астана е единственият формат, който намалява напрежението в Сирия.Тереза Герова", "date": "2018.04.29", "title": "Anadolu Agency: Следващият кръг от преговорите в Астана за Сирия ще се състои през май"}
{"url": "http://www.focus-news.net/news/2018/04/29/2516242/pazardzhik-v-nedelyata-na-razslableniya-arhiereyska-sveta-liturgiya-vav-velingrad-shte-oglavi-konstantiyskiyat-episkop-yakov.html", "text": "Днес, 4 Неделя след Пасха – на Разслабления, с благословението на Негово високопреосвещенство Пловдивския митрополит Николай, в храм „Успение Богородично“ в гр. Велинград архиерейска света Литургия ще оглави Негово Преосвещенство Константийския епископ Яков, викарий на Пловдивския митрополит, предаде репортер на Агенция \"Фокус\".\r\nНачалото на св. Литургия е от 9:00 часа. \r\nНикола ПЕТКОВ", "date": "2018.04.29", "title": "Пазарджик: В Неделята на Разслабления архиерейска света Литургия във Велинград ще оглави Константийският епископ Яков"}
{"url": "http://www.focus-news.net/news/2018/04/29/2516250/burgas-s-normalna-intenzivnost-se-osashtestvyava-dvizhenieto-na-avtomobili-v-oblastta.html", "text": "С нормална интензивност се осъществява движението на автомобили в областта, съобщи за Радио „Фокус“ – Бургас дежурният в Областно пътно управление. Пътищата са сухи и нормално проходими. Видимостта е отлична. Временно са въведени няколко ограничения за движение на МПС. Автомобилите ще се придвижват двупосочно в платното за движение в посока кв. „Ветрен“. Временната организация ще бъде въведена днес и ще продължи до 13 май.\r\nОграничението се въвежда заради извършването на ремонтни дейности на асфалтовата настилка. Движението по пътя Варовник – Вълчаново ханче от км 20+000 до 39+200 е ограничено за МПС над 10 т. поради стесняване на пътното платно. Срокът е до 31.12.2018 г. По пътя от разклона за с. Варовник до кръстовището с път II-79 от км 22+400 до км 39+300 е ограничено движението за тежкотоварни автомобили над 10 т поради намален габарит на пътното тяло. Срокът е до 31.12.2018 г. Движението по пътя Черница – Сунгурларе – Чубра е ограничено за МПС над 10 т поради намален габарит на пътното тяло. Срокът е 31.12.2018г. Натоварено е движението по централните бургаски улици и булеварди  „Христо Ботев“ и „Демокрация“. Нормално е движението по булевардите „Сан Стефано“, „Стефан Стамболов“ и „Тодор Александров“. По-интензивен е автомобилният трафик в комплекс „Славейков“ по ул. „Янко Комитов“ и на кръстовището между ул. „Спортна“ с „Тодор Александров“.\r\nЯнислава КРЪСТЕВА", "date": "2018.04.29", "title": "Бургас: С нормална интензивност се осъществява движението на автомобили в областта"}
{"url": "http://www.focus-news.net/news/2018/04/29/2516252/plovdiv-povishena-opasnost-ot-obrazuvaneto-na-svlachishta-i-srutishta-ima-po-patishtata-asenovgrad-smolyan-i-yugovo-laki.html", "text": "Движението по основните направления в Пловдивска област се осъществява с нормална интензивност. Това съобщиха за Радио „Фокус“ – Пловдив от Областното пътно управление. По-интензивен трафик се отчита по пловдивския участък на АМ „Тракия“. Пътищата в областта са сухи и нормално проходими, в планинските райони – влажни. Повишена опасност от образуването на свлачища и срутища има по пътищата Асеновград - Смолян и Югово - Лъки, предупреждават от Областното пътно управление. Водачите трябва да шофират с повишено внимание и съобразена скорост по посочените направления. До 20 май преминаването по пътя Шишманци – Белозем, в района на пътния възел при АМ „Тракия“ ще се осъществява в една лента поради ремонтни дейности на надлез. Движението в участъка се контролира от светофарна уредба. До 30 юни движението по АМ „Тракия“, в участъка от Пловдив до Стара Загора, се извършва с максимална скорост до 90 км/ч и повишено внимание, поради ремонтни дейности.\r\nДвижението на територията на град Пловдив също се извършва нормално и без затруднения. Не се отчита струпване на автомобили по главните градски булеварди. Засилено е полицейското присъствие по основни пътни артерии поради провеждането на Маратон „Пловдив“.\r\nТони МИХАЙЛОВ", "date": "2018.04.29", "title": "Пловдив: Повишена опасност от образуването на свлачища и срутища има по пътищата Асеновград - Смолян и Югово - Лъки"}
{"url": "http://www.focus-news.net/news/2018/04/29/2516253/mkd-makedoniya-kray-skopie-e-otkrita-laboratoriya-za-proizvodstvo-na-marihuana.html", "text": "При обиск в скопското село Морани е открита лаборатория за производство на марихуана, в която са отглеждани 203 саксии с канабис, съобщава македонското електронно издание МКД.\r\nОбщото количество на иззетата при акцията марихуана е 6,4 кг. По случая са арестувани двама души, на 25 г. и 28 г., които са известни на полицията от по-ранен период заради извършването и на други престъпления, поясниха властите. \r\nИзданието привежда информация, съгласно която двамата са закупили и са отгледали незаконно канабис, след което са изсушили, раздробили, опаковали и са предали за продажба добитата марихуана. Тереза Герова", "date": "2018.04.29", "title": "МКД (Македония): Край Скопие е открита лаборатория за производство на марихуана"}
{"url": "http://www.focus-news.net/news/2018/04/29/2516254/veliko-tarnovo-izgrazhdaneto-na-patna-vrazka-zatrudnyava-dvizhenieto-v-uchastak-ot-patya-mezhdu-selo-polikraishte-i-elena.html", "text": "Изграждането на пътна връзка затруднява движението в участък от пътя между село Поликраище и Елена. Нека водачите се движат с повишено внимание от км 16+800 до км 17+570. От Областно пътно управление – Велико Търново съобщиха за Радио „Фокус“ – Велико Търново, че срокът за приключване на дейностите е 12 юни. До тогава трафикът се пренасочва в една лента. Условията за пътуване на територията на областта са нормални. Времето е ясно и слънчево. Настилките сухи. В региона няма регистрирани тежки инциденти през изминалото денонощие. Пътната обстановка към този час е спокойна. Отворен за движение е Прохода на Републиката, но там все още е в сила предупреждението за опасност от падащи камъни. Нека шофьорите карат внимателно и със съобразена скорост. Ограничено е движението в участък от пътя между селата Стефан Стамболово и Обединение. Забраната е въведена за отсечката от км 16+700 до км 26+113, а причината е извършване на ремонтни дейности. Обходният маршрут е през село Полски Сеновец и град Полски Тръмбеш. Ремонтите трябва да приключат до края на юни. Ремонтни дейности на асфалтовата настилка се извършват по пътя между селата Самоводене и Обединение. От Агенция „Пътна инфраструктура“ призовават о водачите да карат с повишено внимание и съобразена скорост. На място е поставена необходимата сигнализация, а дейностите трябва да приключат до края на април.\r\nЛуиза ТРАНЧЕВА", "date": "2018.04.29", "title": "Велико Търново: Изграждането на пътна връзка затруднява движението в участък от пътя между село Поликраище и Елена"}
{"url": "http://www.focus-news.net/news/2018/04/29/2516249/sofiya-vavezhda-se-organizatsiya-na-dvizhenieto-za-izvarshvane-na-remont-po-relsoviya-pat-na-tramvayna-liniya-11.html", "text": "Въвежда се организация на движението за извършване на ремонт по релсовия път на трамвайна линия №11 в София. Това съобщиха от пресцентъра на Столична община.  \r\nОт 05:00 до 16:00 часа днес трамвайна линия № 11 ще се движи (в посока кв. „Илиянци“): от кв. „Княжево“ по маршрута си до кръстовище бул. „Александър Стамболийски” – бул. „Константин Величков”, надясно по бул. „Александър Стамболийски”, през площад „Възраждане” по маршрута на трамвайна линия № 3, бул. „Христо Ботев”, Централна жп гара София, бул. „Княгиня Мария Луиза” и през транспортен подлез „Надежда” по маршрута си до кв. „Илиянци“ двупосочно. След 16:00 часа движението да се възстанови по постоянния маршрут.", "date": "2018.04.29", "title": "София: Въвежда се организация на движението за извършване на ремонт по релсовия път на трамвайна линия №11"}
{"url": "http://www.focus-news.net/news/2018/04/29/2516251/blagoevgrad-trafikat-po-avtomagistrala-struma-i-glaven-pat-e-79-e-normalno-natovaren.html", "text": "Трафикът по автомагистрала „Струма“ и главен път Е-79 е нормално натоварен. Това съобщиха за Радио „Фокус“ – Пирин от Областно пътно управление – Благоевград. Движението по главен път Е-79 София – Кулата в участъка от отклонение за село Ощава до село Ново Делчево от км 392+500 до км 426+000 се осъществява в една лента за движение, поради частични ремонтни дейности на асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение до 29 април. Същата организация на движението е в сила и за третокласен път – 1972 село Дъбница – село Фъргово от км 0+000 до км 28+000 поради частични ремонтни дейности по асфалтовата настилка. Участъкът е сигнализиран с пътни знаци. Прохода Предел е отворен за преминаването на всички видове моторни превозни средства. През нощта няма регистрирани пътни инциденти.\r\nКристина МИТКОВА", "date": "2018.04.29", "title": "Благоевград: Трафикът по автомагистрала „Струма“ и главен път Е-79 е нормално натоварен"}
{"url": "http://www.focus-news.net/news/2018/04/29/2516257/plovdiv-sastezateli-ot-24-darzhavi-uchastvat-v-tazgodishnoto-izdanie-na-maraton-plovdiv.html", "text": "Състезатели от 24 държави участват в тазгодишното издание на Маратон „Пловдив“, предаде репортер на Радио „Фокус“ – Пловдив. Стартът на маратона и полумаратона бе даден точно в 8.00 часа на пл. „Централен“, като награждаването на победителите ще бъде на сцената на събитието точно в 13.00 часа. Полицията в Пловдив е предприела всички  мерки за сигурност във връзка с провеждането на спортното предприятие. До 13.30 часа ще бъдат въведени временни промени на движението в града, като ще бъде забранено преминаването на моторни превозни средства, с изключение на масовия градски транспорт, който ще се пропуска поетапно. Маршрутът на състезанието преминава през ул. „Александър І”, ул. „Константин Стоилов”, ул. „Криволак”, ул. „Съборна”, ул. „Цанко Лавренов”, ул. „Цар Иван Шишман”, бул. „6-ти септември”, бул. „Цар Борис ІІІ Обединител”, ул. „Света Петка”, ул. „Петко Д. Петков”, ул. „Богомил”, ул. „Цар Асен І”, бул. „Христо Ботев”, бул. „Източен”, бул. „Санкт Петербург”, Алея 8 в парк „Лаута”, ул. „Теофан Райнов”, ул. „Георги Данчов” и бул. „Освобождение”. След това участниците в полумаратона ще завият наляво по ул. „Недялка Шилева”, от където ще стигнат до ул. „Цар Симеон”/, ще продължат по бул. „Асеновградско шосе” и обратно до ул. „Цар Симеон”, ул. „Борис І”, ул. „Съединение”, бул. „Освобождение”, бул. „Шести септември”, бул. „Северен”, ул. „Рогошко шосе”, бул. „Марица север”, бул. „Цар Борис ІІІ Обединител”, бул. „Марица юг”. Участниците в полумаратона от бул. „Марица юг” ще завият наляво по ул. „Висла”, от където по ул. „Райко Даскалов” и ул. „Александър І Батенберг” ще стигнат до финала на пл. „Централен”. Участниците в маратона продължават по бул. „Марица юг”, Гребна база, ул. „Ясна поляна”, бул. „Копривщица”-изток, Младежки хълм, ул. „Л. Каравелов”, бул. „В. Априлов”, колелото на Централна гара, ул. „Иван Вазов”, ул. „Авксентий Велешки”, Цар Симеонова градина, ул. „Найден Геров”, ул. „Княз Дондуков Корсаков”, ул. „Преслав”, ул. „Александър Екзарх”, ул. „Христо Г. Данов” и ул. „Княз Александър І”, като ще финишират на пл. „Централен”.\r\nЗа недопускане на допълнителни затруднения и гарантиране безопасността на движението, полицията в Пловдив призовава водачите на моторни превозни средства да избират обходни маршрути за придвижване в посочения времеви интервал, да шофират с повишено внимание и да се съобразяват с разпорежданията на контролните органи.\r\nТони МИХАЙЛОВ", "date": "2018.04.29", "title": "Пловдив: Състезатели от 24 държави участват в тазгодишното издание на Маратон „Пловдив“"}
{"url": "http://www.focus-news.net/news/2018/04/29/2516256/makfaks-makedoniya-edi-rama-obyavi-promeni-v-albanskoto-pravitelstvo.html", "text": "Министър-председателят на Албания Еди Рама обяви промени във воденото от него правителство, предава македонската информационна агенция „Макфакс“.\r\nРама поясни, че през септември тази година ще има промяна на няколко министри с цел правителството да продължи успешно с реформите в страната. Той не спомена имената на онези, които трябва да напуснат, но подчерта необходимостта някои министри да бъдат заменени.\r\nСъщевременно Рама заяви, че ще има промени и в ръководството на Социалистическата партия, лидер на която е самият той. Тереза Герова", "date": "2018.04.29", "title": "„Макфакс“ (Македония): Еди Рама обяви промени в албанското правителство"}
{"url": "http://www.focus-news.net/news/2018/04/29/2516259/haskovo-kontsert-na-nmu-prof-pancho-vladigerov-shte-se-provede-na-ploshtad-svoboda.html", "text": "Концерт на НМУ \"Проф. Панчо Владигеров\" ще се проведе от 11.00 до 14.00 часа днес на сцената на площад \"Свобода\" в Хасково. Това съобщиха от Общината. Жителите и гостите на града могат да чуят изпълнения на акордеон на студенти от класа на доц. д-р Добромир Митев.", "date": "2018.04.29", "title": "Хасково: Концерт на НМУ \"Проф. Панчо Владигеров\" ще се проведе на площад \"Свобода\""}
{"url": "http://www.focus-news.net/news/2018/04/29/2516258/veliko-tarnovo-izsichane-na-hrasti-teche-v-uchastak-ot-patya-mezhdu-gabrovo-i-veliko-tarnovo-vodachite-karat-vnimatelno.html", "text": "Изсичане на храсти тече в участък от пътя между Габрово и Велико Търново. Нека водачите карат внимателно в отсечката от село Цинга до град Дебелец, от 115+300 до км 131+000. От Областно пътно управление – Габрово съобщиха за Радио „Фокус“ – Велико Търново, че дейностите трябва да приключат до 4 май и призоваха шофьорите да се съобразяват с пътната обстановка. Условията за пътуване в региона са нормални. Времето е ясно и слънчево, без облаци и намалена видимост. Трафикът е спокоен. В прохода Шипка остава в сила забраната за товарни автомобили над 12 тона. За изминалото денонощие в областта не са регистрирани тежки инциденти и нови затворени участъци. Ремонтни дейности текат по пътя между Севлиево и село Драгановци. Нека водачите се движат с повишено внимание и съобразена скорост в отсечката от км 0+000 до км 14+600. Срокът за приключване на преасфалтирането в региона е 22 юни. В едната лента се пренасочва трафика в друга отсечка от път II-44 между  Севлиево и Драгановци. В участъка от км 7+331 до км се 13+138 тече ремонт на пътни съоръжения при км 7+331, км 8+693 и км 13+138 и укрепителна стена при км 11+735. Дейностите трябва да приключат до края на октомври. В едната лента се осъществява движението и по пътя между Драгановци и Габрово, където в участъка от  км 16+970 до км 17+175 тече направа на стоманобетонна плоча, хидроизолация и полагане на нови пластове. Поставена е необходимата пътна сигнализация. Срокът за приключване е краят на април.\r\nЛуиза ТРАНЧЕВА", "date": "2018.04.29", "title": "Велико Търново: Изсичане на храсти тече в участък от пътя между Габрово и Велико Търново, водачите карат внимателно"}
{"url": "http://www.focus-news.net/news/2018/04/29/2516260/aleksandar-vuchich-sarbiya-nyama-nuzhda-ot-ohridska-grupa-kato-makedoniya.html", "text": "Отговаряйки на журналистически въпрос, държавният глава на Сърбия Александър Вучич коментира наскоро създадената Охридска група за поддръжка на Македония в евроатлантическия й път, като заяви, че официален Белград не се нуждае от такава, а само от одобрението на гражданите на страната, отбелязва скопската електронна медия „Плюс Инфо“. \r\n„Сърбия няма стремежи да влиза във военни съюзи, дори НАТО. Ако някое друго правителство иска да го направи, сигурен съм, че няма да има нужда от каквато и да било група. Засега не мисля, че това е пътят на Сърбия и че това е най-добрият възможен за Сърбия“, отговори Вучич.\r\nСпоред него политиката, която Белград води днес, е най-добрата, най-мъдрата и най-сигурната за страната. \r\nВучич заяви, че Сърбия няма да променя политиката, че ще има приятелски отношения с Русия, няма да налага санкции, няма да членува във военни съюзи и че ще се „придържа към своите принципи и политика, с които страната ще се движи бързо напред, като запази мира и стабилността, които са от изключителна важност“.Тереза Герова", "date": "2018.04.29", "title": "Александър Вучич: Сърбия няма нужда от Охридска група като Македония"}
{"url": "http://www.focus-news.net/news/2018/04/29/2516265/interfaks-v-estoniya-obyaviha-za-prodazhba-krepost.html", "text": "Правителството на Естония прие решение да предложи на търг военноморската крепост Батарейна, включена към списъка на европейските паметници на културата, предава Интерфакс. Новият собственик обаче ще бъде задължен в период от шест години да реновира съоръжението. Естонският министър на държавното управление Яяк Ааб поясни, че стойността на ремонта на крепостта ще струва на новия собственик между 70 и 80 млн. евро. \r\nСтроителството на военноморската крепост започва през 1828 г. по заповед на руския император Николай I. Завършва през 1840 г., а фасадата й е запазена и до днес. Артилерийските оръдия, с които е оборудвана, не са произвели нито един изстрел – с развитието на технологиите крепостта губи стойността си като военно съоръжение. Тереза Герова", "date": "2018.04.29", "title": "Интерфакс: В Естония обявиха за продажба крепост"}
{"url": "http://www.focus-news.net/news/2018/04/29/2516262/burgas-tantsoviyat-spektakal-tela-i-dvizhenie-shte-bade-predstaven-v-akve-kalide.html", "text": "Танцовият спектакъл „Тела и движение“ ще бъде представен днес в „Акве Калиде“. Това съобщиха от пресцентъра на Община Бургас. Външното пространство на туристическия комплекс ще бъде превърнато в дансинг. На него грациозните балерини от клуб „Фрея“ ще представят много от своите изпълнения, с които са завоювали призови места на международни и национални фестивали и конкурси.\r\nШоуто ще започне в 11:00 часа, а входът е свободен. Инициативата е посветена на Международния ден на танца - 29 април.\r\nТанцов клуб „Фрея“ е сформиран през 2012 г. от педагога и хореограф Диляна Бахматова - Игнатова. Клубът води активна състезателна дейност като представя достойно града и страната ни в национални и международни конкурси. Танцовата школа участва активно в спектакли и проекти на млади хореографи. Участията в европейски и световни шампионати в Германия, Чехия, Румъния, България донесоха златни отличия и признание на талантливите балерини на „Фрея“.", "date": "2018.04.29", "title": "Бургас: Танцовият спектакъл „Тела и движение“ ще бъде представен в „Акве Калиде“"}
{"url": "http://www.focus-news.net/news/2018/04/29/2516248/anadolu-agency-v-turtsiya-sa-zadarzhani-160-nelegalni-migranti.html", "text": "Общо 160 нелегални мигранти са задържани в североизточната турска провинция Чанаккале, предава държавната информационна агенция Anadolu Agency, като се позовава на източници от кръговете по сигурността.\r\nТурската жандармерия е заловила около 40 мигранти без документи, които са пътували в камион в опит да преминат границата с Гърция, за да достигнат гръцкия остров Лесбос. По-късно да задържани още 120 мигранти, повечето от които от Сирия, Сомалия, Пакистан, Афганистан, Мали и Сенегал. \r\nДруги шестима души са арестувани по подозрения в трафик на хора.Тереза Герова", "date": "2018.04.29", "title": "Anadolu Agency: В Турция са задържани 160 нелегални мигранти"}
{"url": "http://www.focus-news.net/news/2018/04/29/2516266/pazardzhik-zatvoren-za-avtomobili-s-teglo-nad-10-tona-e-mostat-v-selo-boshulya.html", "text": "Спокойно е движението по главните пътища на област Пазарджик, съобщи за Радио „Фокус“ – Пазарджик дежурният в Областно пътно управление – Пазарджик. Пътните настилки са сухи. Ограничение има на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола.\r\nВаня НИКОЛОВА", "date": "2018.04.29", "title": "Пазарджик: Затворен за автомобили с тегло над 10 тона е мостът в село Бошуля"}
{"url": "http://www.focus-news.net/news/2018/04/29/2516255/shumen-politsiyata-izdirva-11-godishno-momche-koeto-e-v-neizvestnost-ot-vchera.html", "text": "Полицията издирва по молба на близките му Денис Мехмедеминов Кадънков на 11 години от Шумен, съобщиха от пресцентъра на ОДМВР - Шумен.  Вчера Денис е бил  на гости на свой съученик в района на III ОУ “Димитър Благоев“. Около 17.00 часа тръгнал да се прибира и оттогава е в неизвестност. Денис е с права къса руса коса, с овално лице, сини очи, нисък, едър. Бил е облечен с тъмна тениска с къс ръкав с надпис отпред, обут със спортно долнище. Вчера, след получаване на сигнала, са предприети незабавни издирвателни действия.  Разпитани са негови съученици и приятели. Претърсени са местата, които посещава - детски площадки и игрища, но не е намерен. Полицейски служители и към момента продължават да разпитват близки и познати на Денис, проверяват местата в града, които обичайно посещава, маршрутите, по които се придвижва. \r\nМолим всички, които имат информация за местонахождението му или са го забелязали някъде след 17.00 часа вчера, да подадат сигнал на телефон  112.", "date": "2018.04.29", "title": "Шумен: Полицията издирва 11-годишно момче, което е в неизвестност от вчера"}
{"url": "http://www.focus-news.net/news/2018/04/29/2516261/veliko-tarnovo-kambanen-zvan-postavi-nachaloto-na-svetata-liturgiya-po-povod-chetvartata-nedelya-sled-pasha.html", "text": "Камбанен звън постави началото на светата литургия по повод Четвъртата Неделя след Пасха в старата столица. Богослужения се отслужват в катедралния храм „Рождество Богородично“, както и във всички православни църкви в града, предаде репортер на Радио „Фокус“ – Велико Търново. Днешният ден е известен още като Неделя на Разслабения, тоест на освободения от болест.\r\nИсторията гласи, че в древния Йерусалим, при така наречените „Овчи порти“, се намирала къпалня (нейните останки са открити при археологичеки разкопки през 1881 година). Наричали я Дом на милосърдието, на еврейски Витезда. Тя имала пет притвора (отделения), пълни с множество болни – слепи, хроми, нещастни. Те стояли там и чакали чудото – да слезе Ангел Господен от небето, да раздвижи водата, за да стане тя целебна. Който успеел да влезе пръв в лечебната вода, непременно щял да оздравее, независимо от каква болест страдал. Сред множеството имало един човек, който чакал цели 38 години. Като узнал за дългото му боледуване, Иисус Христос го запитал: „Искаш ли да оздравееш?“ Болният Му отговорил: „Да, но си нямам човек, който да ме пусне в къпалнята, когато се раздвижи водата“. Иисус му казал: „Стани, вземи одъра си и ходи!“ Човекът веднага оздравял, взел одъра и си тръгнал. На това чудо Господне е посветен и празникът, наречен Неделя на разслабения (т.е. на освободения от болест).\r\nЛуиза ТРАНЧЕВА", "date": "2018.04.29", "title": "Велико Търново: Камбанен звън постави началото на светата литургия по повод Четвъртата Неделя след Пасха"}
{"url": "http://www.focus-news.net/news/2018/04/29/2516269/pazardzhik-pozharnikari-sa-gasili-zapalil-se-avtobus-v-grad-vetren.html", "text": "Пожар е унищожил двигателния отсек на автобус, съобщиха от ГД „Пожарна безопасност и защита на населението“. На 28 април в 15.05 часа в Областния център при РД „Пожарна безопасност и защита на населението“ – Пазарджик е получено съобщение за пожар в автобус „Ивеко“ в гр. Ветрен, община Септември. В ликвидиране на произшествието е участвал 1 противопожарен автомобил с 3-ма служители от РС „Пожарна безопасност и защита на населението“ – Септември. Загинали и пострадали няма. Унищожен е двигателният отсек на автобуса.", "date": "2018.04.29", "title": "Пазарджик: Пожарникари са гасили запалил се автобус в град Ветрен"}
{"url": "http://www.focus-news.net/news/2018/04/29/2516267/shumen-11-godishniyat-denis-koyto-beshe-v-neizvestnost-se-e-svarzal-s-mayka-si.html", "text": "11-годишният Денис е намерен, съобщиха от пресцентъра на ОДМВР - Шумен. В 09:15 часа тази сутрин позвънил на майка си и й съобщил, че е спал в негов приятел в Шумен.", "date": "2018.04.29", "title": "Шумен: 11-годишният Денис, който беше в неизвестност, се е свързал с майка си"}
{"url": "http://www.focus-news.net/news/2018/04/29/2516263/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за Агенция „Фокус“ от Планинска спасителна служба (ПСС) към БЧК. Навсякъде времето е ясно и тихо. На места духа слаб вятър. Температурите варират между 8 и 12 градуса. Няма регистрирани инциденти с туристи за последното денонощие.\r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2018.04.29", "title": "ПСС: Добри са условията за туризъм в планините"}
{"url": "http://www.focus-news.net/news/2018/04/29/2516270/veliko-tarnovo-s-15-sm-se-e-ponizhilo-nivoto-na-reka-dunav-pri-svishtov-za-izminaloto-denonoshtie.html", "text": "С 15 см се е понижило нивото на река Дунав при Свищов за изминалото денонощие. Това съобщиха от Хидрометеорологичната станция в града. Водният стоеж на реката е 486 см, а температурата на водата 18 градуса. И днес над българския участък на Дунав ще се задържи слънчево и топло за сезона. В часовете след обяд, в западната част на реката ще има временни увеличения на облачността, но валежи са малко вероятни. Ще духа до умерен югоизточен вятър. Максималните температури ще са между 22° и 27°.", "date": "2018.04.29", "title": "Велико Търново: С 15 см се е понижило нивото на река Дунав при Свищов за изминалото денонощие"}
{"url": "http://www.focus-news.net/news/2018/04/29/2516271/pazardzhik-troleite-v-grada-shte-se-dvizhat-s-promenen-marshrut-poradi-profilaktika-na-kontaktnata-mrezha.html", "text": "В Пазарджик се въвежда временен режим на движение на тролеите в неделя, заради профилактика на контактната мрежа, съобщи за Радио „Фокус“ – Пазарджик Снежана Гумнерова от дружеството. Тя уточни, че днес движението на тролеите ще е само по линия 1Е – покрай автогара Пазарджик. „Промяна в графика на движение не се предвижда, тролейбусите ще се движат по утвърденото разписание за почивни дни“, допълни Гумнерова.\r\nВаня НИКОЛОВА", "date": "2018.04.29", "title": "Пазарджик: Тролеите в града ще се движат с променен маршрут поради профилактика на контактната мрежа"}
{"url": "http://www.focus-news.net/news/2018/04/29/2516268/blagoevgrad-festivalat-zdravey-zdrave-gostuva-v-grada.html", "text": "Фестивалът „Здравей здраве“  ще бъде представен за първи път пред  жители и гости на Благоевград. Това съобщиха от пресцентъра на Общината. Днес зала „22 септември“ ще се превърне в здравен център. Дискусиите и практиките започват в 08:00 часа и всеки заинтересован ще може да чуе и види  някои от най-интересните техники и начини за здравословния начин на живот. \r\n„Здравей, здраве“ е разделен на два компонента. Първият се състои от лекции, а вторият от практики. Ще бъдат разгледани и практикувани  различни теми и начини за здравословния начин на живот и това, как да се предпазим от боледуване.  \r\nПред благоевградската аудитория ще бъдат обсъдени теми, като „Здрав дух в здраво тяло“, „Холистични методи за терапия в традиционната китайска медицина“, „Здравето на човека в условията на променящата се планета“, „Работа с предците и родовата карма. Медитация за свързване с рода“. Лекторите ще се погрижат да разясняват въпроси и по теми като „Здравето на човека в условията на променящата се планета“, „Мир, любов и светлина чрез енергийни практики и здраве от природата“. \r\nС практическите задачи ще се заемат Наталия Първанова, Славина Георгиева, Ива Петкова, Мариянка Лулчева, Величка Гошева, Цветанка Бръндева, Камен Филипов и други, които ще покажат на практика „Бебеносене с любов“, „Тай Дзи Цюан“, „Женска практика Мандала танц“, „Виняса йога“ и още много други. \r\nТова е само част от богатата програма, която включва фестивала. Дейностите са разнообразни и по различни теми. Входът до фестивала е свободен и всеки може да посети зала „22 септември“ в Благоевград. \r\nФестивалът популяризира здравословния начин на живот във всички негови аспекти: физическо, емоционално, ментално и духовно здраве, да създаде информираност и да провокира интереса на хората към здравословния начин на живот, да представи широка гама от естествени начини за възстановяване на здравето и за предотвратяване на заболявания, да стимулира използването на здравословни стоки и услуги, както и да насърчи специалисти и експерти да представят методи с доказана ефективност, безопасност и простота на приложение. \r\nВъв фестивала участие взимат холистични лекари, консултанти, лектори, терапевти,хора, занимаващи се с психологична помощ, треньори на лечебни двигателни техники, които представят един впечатляващ свят в полза за здравето.", "date": "2018.04.29", "title": "Благоевград: Фестивалът „Здравей, здраве“ гостува в града"}
{"url": "http://www.focus-news.net/news/2018/04/29/2516264/ministar-nikolay-nankov-shte-nagradi-pobeditelite-v-avtomobilno-sastezanie-v-blagoevgrad.html", "text": "Днес, 29 април, министърът на регионалното развитие и благоустройството Николай Нанков ще връчи наградите на победителите във втория кръг от Националния шампионат на България \"Планинско изкачване Благоевград\". Това съобщиха от пресцентъра на МРРБ. Церемонията ще се състои от 14.30 часа в квартал \"Еленово\", на изхода на Благоевград в посока с. Делвино. Организатор на двудневното автомобилно състезание е Спортен клуб \"Диамо\" - гр. Благоевград.", "date": "2018.04.29", "title": "Министър Николай Нанков ще награди победителите в автомобилно състезание в Благоевград"}
{"url": "http://www.focus-news.net/news/2018/04/29/2516274/faktor-makedoniya-bosna-i-hertsegovina-e-izpravena-pred-ekologichna-katastrofa-sled-razliv-na-technost-ot-zavod.html", "text": "Общината Лукавац в Босна и Херцеговина е изправена пред  мащабна екологична катастрофа след разлив на течност от индустриалния завод „Сисецам сода“ в град Лукавац, разположен в Тузланския кантон, съобщава скопското електронно издание „Фактор“.\r\nСъгласно разпространената информация течността, съдържанието на която не се уточнява, е попаднала във водите на река Спреча. Експертите алармират, че е налице сериозна заплаха за екосистемата на реката и земеделските площи в района. \r\nНа терена са инспекционните служби, които се опитват да определят как се е стигнало до пробиването на съоръжението, в което е била съхранявана индустриалната течност. Тереза Герова", "date": "2018.04.29", "title": "„Фактор“ (Македония): Босна и Херцеговина е изправена пред екологична катастрофа след разлив на течност от завод"}
{"url": "http://www.focus-news.net/news/2018/04/29/2516277/plovdiv-na-2-may-v-grada-shte-bade-predstavena-foto-izlozhbata-za-da-go-krastish-tryabva-da-se-rodi.html", "text": "На 2 май в Пловдив ще бъде представена фото-изложбата „За да го кръстиш, трябва да се роди“. Това съобщиха за Радио „Фокус“ – Пловдив от Общината. Откриването на изложбата ще се състои в 11.00 часа на пл. „Централен“ в града. Изложбата е част от второто издание на кампанията на Движение за национална кауза в подкрепа на раждаемостта и борбата срещу демографската криза „Направи го за България“, която се провежда под патронажа на Патриарх Неофит и Българската православна църква. В рамките на две седмици жителите и гостите на Пловдив ще имат възможността да видят подбрани кадри от Националното кръщене, което се проведе през есента на 2017 година в храм „Света Марина“.\r\nСъбитието е подкрепено от Община Пловдив и поставя началото на поредица от изложби на открито в 7 български града, сред които са Русе, Варна, Бургас, Стара Загора, Велико Търново и София.\r\nТони МИХАЙЛОВ", "date": "2018.04.29", "title": "Пловдив: На 2 май в града ще бъде представена фото-изложбата „За да го кръстиш, трябва да се роди“"}
{"url": "http://www.focus-news.net/news/2018/04/29/2516275/dots-d-r-margarita-bakracheva-psiholog-v-povecheto-darzhavi-okolo-35-ot-horata-vyarvat-che-mozhe-da-se-uspee-predi-vsichko-s-poveche-kasmet.html", "text": "В повечето държави около 35% от хората вярват, че може да се успее преди всичко с повече късмет. Това каза в интервю за Агенция „Фокус” доц. д-р Маргарита Бакрачева, психолог от Департамента по психология към Института за изследване на населението и човека при Българската академия на науките (БАН), във връзка с социологическо изследване на „Галъп интернешънъл“, според което 42% от българите смятат, че в живота у нас може да се успее преди всичко с повече късмет. „Това, което искам веднага да кажа, тъй като правих такова изследване миналата година – напълно сме в норма. В повечето държави около 35% от хората споделят подобни вярвания. Особено, когато става въпрос за установени неща като вярванията за петък 13-ти, символиката на огледалото, на черната котка“, обясни доц. д-р Бакрачева. По думите й търсенето и уповаването на късмета също е нещо широко разпространено, тъй като живеем в материален свят, а успехът, радостта, щастието, всички тези нематериални категории, се нуждаят от потвърждение в реалността. „Дори и щастието да е вътрешна категория има много необясними неща като съдбата, сигурността, неуспехите от резултатите на осъществените планове. Именно тук идва ролята на необходимостта да се зарадваме на нещо външно. Късметчетата, които станаха популярни покрай кафетата, късметите от баницата – това са неща, които очакваме отвън – неща, което ни обещават хубав развой и че съдбата ще е благосклонна към нас“, посочи психологът. Според нея резултатът от изследването е напълно обясним и това е нещо положително, което показва, че не сме изгубили вяра, че може късметът да доведе до нещо хубаво, въпреки негодуванията. „Колкото по-динамичен и несигурен е светът около нас, толкова повече се повишава споделянето на вярвания, които са извън нас“, отбеляза тя. Във връзка с данните от изследването, че повече от половината българи (53% от запитаните) смятат, че се успява преди всичко с повече работа, доц. д-р Маргарита Бакрачева обясни, че този процент е също напълно очакван и нормален, защото знаем, че каквото и да се случва единственото, което не се променя са нашите усилия. „Дали ще търсим помощ, дали ще превъзмогваме проблемите, с които се сблъскваме сами, така или иначе трябва да положим усилия и от наша страна. Нещата не се свеждат до нагласа „полага ми се“, както е в рекламите. Нищо не ни се дава просто така, освен ако не положим усилия. Резултатите от двете групи хора от изследването, в които се поляризират отговорите, от психологическа гледна точка са положителни, защото отразяват и вярата, че усилията на човек могат да бъдат възнаградени“, коментира още доц. д-р Бакрачева.\r\nЦветелин ДИМИТРОВ", "date": "2018.04.29", "title": "Доц. д-р Маргарита Бакрачева, психолог: В повечето държави около 35% от хората вярват, че може да се успее преди всичко с повече късмет"}
{"url": "http://www.focus-news.net/news/2018/04/29/2516278/sport-gabriela-i-stefani-stoevi-na-final-na-evropeyskoto-v-ispaniya.html", "text": "Габриела Стоева и Стефани Стоева се класираха за втора поредна година на финал на двойки на Европейското първенство по бадминтон в Уелва, Испания. Сестрите, които са сребърни медалистки от „Казан 2017“, ще се опитат да донесат на България първа титла от шампионата на Стария континент днес.\r\nСтоеви победиха третите в схемата Майкен Фруегорд и Сара Тюгесен от Дания с 21:10, 21:18 след 51 минути игра. На финала Стоеви очакват победителките от двубоя между № 5 в схемата Селена Пийк и Шерил Зайнен (Холандия) и № 6 Емили Лефел и Ан Тран (Франция).", "date": "2018.04.29", "title": "Спорт: Габриела и Стефани Стоеви на финал на европейското в Испания"}
{"url": "http://www.focus-news.net/news/2018/04/29/2516279/blagoevgrad-po-povod-mezhdunarodniya-den-na-tantsa-obshtina-gotse-delchev-organizira-otkrit-urok-po-razuchavane-na-traditsionni-balgarski-hora.html", "text": "По повод Международния ден на танца, който отбелязваме на 29  април, Община Гоце Делчев организира открит урок по разучаване на традиционни български хора. Това каза за Радио „Фокус“ – Пирин Даниела Крантева, експерт „Връзки с обществеността“ към Общината. По думите ѝ събитието ще се проведе от 10.30 часа пред беседката в градския парк. „По повод юбилейното издание на фестивала той ще продължи два дни, а не един, както бе в предните издания“, коментира тя. Крантева допълни, че всеки, който има желание да се научи да танцува, но досега не е имал такава възможност може да посети занятието. „Доц. д-р Георги Гаров от Югозападния университет „Неофит Рилски“ ще ги учи на традиционни народни танци“, заяви Крантева. Тя посочи, че събитията, посветени на празника на танца, са започнали още вчера, а днес е кулминацията на програмата.\r\nКристина МИТКОВА", "date": "2018.04.29", "title": "Благоевград: По повод Международния ден на танца Община Гоце Делчев организира открит урок по разучаване на традиционни български хора"}
{"url": "http://www.focus-news.net/news/2018/04/29/2516282/klienti-na-chez-signaliziraha-za-opiti-za-izmami-s-falshivi-imeyli.html", "text": "Клиенти на ЧЕЗ подадоха сигнали за измамници, които се представят за служители на компанията. Констатираните опити за измами са извършени чрез съмнителни електронни писма, изпратени от адреси, които нямат общо с корпоративните имейли на компаниите от Групата ЧЕЗ в България, и касаят събиране на несъществуващи задължения. Това съобщиха от пресцентъра на ЧЕЗ България.\r\nЧЕЗ предупреждава своите клиенти, че не събира лични данни по телефон и че всички заплащания за услуги, предоставяни от компаниите от Групата ЧЕЗ в България, се извършват по установените за това начини и никога извън определените за целта места – клоновете на Български пощи, касите на \"Изипей\", „ФастПей“, чрез електроните канали на „Ипей“, „Трансакарт“, „Айкарт“, CASHTERMINAL, на ATM терминали и по банков път. Компанията призовава при всяко съмнение за злоупотреби, корупционни практики и други нередности, потребителите да се свързват с органите на МВР.\r\nВсеки служител на ЧЕЗ е длъжен при поискване да се легитимира със своята служебна карта, която съдържа трите имена, длъжността и снимка. На гърба й има телефонен номер, на който клиентите могат да проверят самоличността на служителя. При отказ да се предостави картата, потребителят има право да поиска съдействие от полицията.\r\nКлиентите могат да се свържат с дружествата на ЧЕЗ и да получат  информация на денонощен на телефон 0700 10 010 или на имейли: klienti@cez-rp.bg по въпроси, касаещи дейността на „ЧЕЗ Разпределение България“ АД и info@cezelectro.bg, по въпроси, касаещи дейността на „ЧЕЗ Електро България“ АД.", "date": "2018.04.29", "title": "Клиенти на ЧЕЗ сигнализираха за опити за измами с фалшиви имейли"}
{"url": "http://www.focus-news.net/news/2018/04/29/2516280/dots-d-r-georgi-nikolov-kogato-ne-se-lekuva-adekvatno-polenovata-alergiya-mozhe-da-dovede-do-uslozhneniya.html", "text": "Когато не се лекува адекватно, поленовата алергия може да доведе до усложнения. Това заяви в интервю за Агенция \"Фокус\" доц. д-р Георги Николов, завеждащ кабинет „Алергия“ към Националният център по заразни и паразитни болести - София. „Полинозата не е заболяване, което застрашава живота, но пък е изключително неприятно и нарушава качеството на живот. При голяма част от хората положението не е толкова сериозно – наблюдава се сърбеж на очите, кихане, сълзотечение, обилен воднист носен секрет, понякога повишаване на температурата“, посочи доц. д-р Николов. Той заяви, че когато не се лекува адекватно, поленовата алергия може да доведе до усложнения – възпаление на средното ухо с различно по степен намаление на слуха и хроничен синузит. „Ако не се лекува своевременно, алергичното възпаление може да прогресира, да засегне долните дихателни пътища и да доведе до развитието на мъчителна, дразнеща, непродуктивна кашлица и пристъпи на задух. Това са симптомите на т.нар. поленова астма.“, обясни  доц. д-р  Николов.\r\nВиктория КРЪСТЕВА", "date": "2018.04.29", "title": "Доц. д-р Георги Николов: Когато не се лекува адекватно, поленовата алергия може да доведе до усложнения"}
{"url": "http://www.focus-news.net/news/2018/04/29/2516283/voa-donald-tramp-izrazi-optimizam-za-predstoyashtata-sreshta-s-kim-chen-un.html", "text": "Държавният глава на САЩ Доналд Тръмп изрази оптимизъм за предстоящата среща с лидера на Северна Корея Ким Чен-ун, която трябва да се проведе до няколко седмици, отбелязва Voice of America. \r\n„Току-що проведох дълъг и много хубав разговор с президента на Южна Корея Мун Дже-ин. Нещата вървят много добре, времето и мястото на срещата със Северна Корея се определят. Той също така разговаря с министър-председателя на Япония Шиндзо Абе, за да го информира за продължаващите преговори“, написа Тръмп в социалната мрежа „Туитър“ след телефонния разговор с южнокорейския си колега.\r\nКлючовите лидери на САЩ също изразяват оптимизъм, че десетилетията на враждебност на Корейския полуостров са към своя край. В рамките на пресконференцията с германския канцлер Ангела Меркел, американският президент заяви в отговор на въпрос за срещата между лидерите на Северна и Южна Корея: „Не мисля, че той (Ким Чен-ун) играе“. Агенция „Фокус“ припомня:\r\nВ рамките на историческа среща, проведена на демаркационната линия, разделяща двете държави, лидерите на Южна и Северна Корея Мун Дже-ин и Ким Чен-ун постигнаха съгласие за пълно ядрено разоръжаване на полуострова и официално прекратяване на състоянието на война, в което двете държави се намират от началото на 50-те години на миналия век насам. Това стана ясно от съвместното изявление, разпространено след разговорите на високо равнище в граничното населено място Пханмунджон, проведени в петък, 27 април.\r\nОсвен това, Мун Дже-ин и Ким Чен-ун се договориха за съкращаване на числеността на армиите на двете страни, преустройство на укрепената граница в „зона на мира“ и прекратяване на всякакви неприятелски действия по отношение една на друга „по земя, въздух и вода“, считано от 1 май тази година. В частност, става въпрос за разпространяването на радиопропаганда и листовки на границите между Севера и Юга. Двамата лидери обещаха да се ангажират със сътрудничество за създаване на трайна система за мир – изпълнение на историческа задача, което – съгласно думите им, не трябва да бъде отлагано повече.\r\nПредстои да бъде сключено и споразумение за ненападение. „Заявяваме, че на Корейския полуостров повече няма да има война“, увериха лидерите на Сеул и Пхенян. Мун Дже-ин провъзгласи началото на „нова ера на мира“, допълвайки, че „няма път назад“. На свой ред Ким Чен-ун заяви, че „Северна и Южна Корея са братя, които не следва да живеят разделени един от друг“. \r\nДруга позицитвна новина, която стана ясна след разговорите, е че, държавният глава на Южна Корея Мун Дже-ин ще посети Пхенян по-късно тази година.\r\nМун Дже-ин и Ким Чен-ун заявиха също и намерения да започнат преговори с участието на други страни, включително САЩ. Целта е постигането на дългосрочен и стабилен мир, се казва още в документа, разпространен след срещата. Освен това бе съобщено за възстановяването на съвместни хуманитарни проекти. \r\nСеверна и Южна Корея ще позволят на семействата, останали разделени след приключването на войната през 1953 г., да се съберат отново. Уточнено бе, че е предвидено конкретни стъпки в тази насока да бъдат направени през месец август тази година.Тереза Герова", "date": "2018.04.29", "title": "VOA: Доналд Тръмп изрази оптимизъм за предстоящата среща с Ким Чен-ун"}
{"url": "http://www.focus-news.net/news/2018/04/29/2516281/veselina-ilieva-nestinar-nestinarstvoto-e-taynstven-ritual-za-zdrave.html", "text": "Нестинарството е тайнствен ритуал за здраве. Това каза за Радио „Фокус“ Веселина Илиева, нестинар от село Българи. „За странджанското село Българи 3 юни е свещена дата. Всяка година в нашето село се стичат хиляди хора, за да преживеят магията на един от най-старите ритуали в България – нестинарския танц върху жарава. Нестинарството е една от най-впечатляващите, малко познати и изумителни религиозни практики в България. Нестинарската традиция е включена в списъка на нематериалното културно наследство на ЮНЕСКО. Древният ритуал днес е запазен само в пет села в Странджа – Кости, Кондолово, Граматиково, Сливарово и Българи. За първи път обичаят е документиран писмено през 1862 г. от Петко Славейков. В деня на Свети Константин и Елена - 3 юни по стар стил, в село Българи се спазва целият обред и танцът върху жарава. Езическият ритуал, предаван от дълбока древност, е преплетен с християнството чрез легендата за двамата светци. „Прихващането” на нестинарите е танц в транс в огнената жарава под звуците на нестинарския тъпан и гайда. Върху жаравата играят само посветените, които са обсебвани от духа на Свети Константин и Елена, изрича се  молитва за здраве и опрощение“, обясни Веселина Илиева. Тя е най-старата нестинарка в България. По думите ѝ Странджа е люлката на тайнствения ритуал. „Нестинарските села се събират в местността „Влахов дол“ с иконите, които са направени от орех. „Влах означава елен или долът на елена. Когато нестинарите са танцували върху огъня е излизал еленът от гората и е лягал на земята за курбан. Всички са хапвали от курбана за здраве. Иконите на Свети Константин и Елена, които се изкарват веднъж в годината от църквата, се прекадяват и се обличат в червен плат. Отваря се аязмото на Светците Константин и Елена и се раздава светена вода за здраве, след което иконите се връщат в конака“, каза още Илиева. Тя допълни, че  най-важното, за да влезеш в огъня, е изстиването на краката. „Изпълнението на нестинарския танц е след залез слънце. Нестинарите са облечени в бели ризи. Нестинарите танцуват около огнения кръг с икони в ръце и внезапно навлизат в жарта. Краката им стъпват върху нажежените въглени, сякаш водени от силата на иконописаните светци. Понякога едва докосват земята, друг път натискат въглените и ги изгасят. Лицата им са бледи, а очите – притворени. По това време като че ли съзнанието им е някъде другаде“, каза още Илиева.\r\nЯнислава КРЪСТЕВА", "date": "2018.04.29", "title": "Веселина Илиева, нестинар: Нестинарството е тайнствен ритуал за здраве"}
{"url": "http://www.focus-news.net/news/2018/04/29/2516273/blagoevgrad-zapochva-vtoriyat-krag-ot-natsionalniya-rali-shampionat-po-planinsko-izkachvane-blagoevgrad-2018.html", "text": "Започва вторият кръг от Националния рали шампионат по планинско изкачване „Благоевград 2018“. Това съобщиха за Радио „Фокус“ – Пирин организаторите на събитието. 46 автомобилни състезатели от България, Гърция и Македония ще се включват в надпреварата, като каранията ще стартират в 11.00 часа на пътя от кв. „Еленово“ към село Делвино. Трасето е с дължина 4 км. В района движението на всички автомобили, които не са участници в състезанието, ще бъде ограничено за периода на провеждането на ралито. След края на каранията ще се проведе и награждаването на победителите. Организаторите са подготвили много изненади за жителите и гостите на града, които ще наблюдават надпреварата. Те призоваха публиката да бъде внимателна и да следва инструкциите на експертите, за да бъдат избегнати инциденти.\r\nОфициалното откриване на състезанието се проведе на 28 април. Организатори на събитието са автомобилен спортен клуб „Диамо“, БФАС и Община Благоевград. Състезателният ден започна от пл. „Македония“, където се проведе административна и техническа проверка на участниците и техните автомобили. След откриването на Планинско „Благоевград 2018“ пилотите се отправиха към трасето, за тренировки и квалификационни маншове.\r\nЛивия НИНОВА", "date": "2018.04.29", "title": "Благоевград: Започва вторият кръг от Националния рали шампионат по планинско изкачване „Благоевград 2018“"}
{"url": "http://www.focus-news.net/news/2018/04/29/2516284/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-30-april.html", "text": "„Софийска вода” временно ще прекъсне водоснабдяването в някои части на столицата нa 30 април, съобщиха от пресцентъра на дружеството. На 30 април 2018 г. (понеделник) във връзка с подмяна на сградно водопроводно отклонение на ул. „Ангел Маджаров“, кв. „Челопечене“, се налага спиране на водоподаването от 10:00 до 16:30 часа на клиентите на „Софийска вода”, живеещи в района на:\r\nул. „Стари Искър“, ул. „Лаката“, ул. „Ангел Маджаров“ \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: на площада пред кметството.\r\nНа 30 април 2018 г. (понеделник), във връзка с извършване на строително-монтажни работи на ул. „Каменица“, вилна зона „Горна баня“, се налага спиране на водоподаването от 08:00 до 18:00 часа на клиентите на „Софийска вода”, живеещи в района на:\r\nпо ул. „Каменица“ от ул. „Димитър Шишманов“ до ул. „Еделвайс“\r\nпо ул. „Еделвайс“ от ул. „Каменица“ до ул. „Димитър Шишманов“ и ул. „Славянка“ \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Димитър Шишманов“ ъгъла с ул. „Каменица“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .\r\n“Софийска вода” АД предварително се извинява на своите клиенти за причинените временни неудобства!\r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2018.04.29", "title": "„Софийска вода” временно ще прекъсне водоснабдяването в някои части на столицата нa 30 април"}
{"url": "http://www.focus-news.net/news/2018/04/29/2516288/pazardzhik-prodalzhava-kulinarniyat-festival-tabiet-vav-velingrad.html", "text": "Продължава кулинарният фестивал „Табиет“ във Велинград, съобщи за Радио „Фокус“ – Пазарджик Бояна Кирилова от общинската администрация. Тя уточни, че фестивалът се провежда пред градския стадион „Чепинец”. „И днес ще има кулинарни презентации, изпълнения на български и балкански танци, състезания по надяждане с кюфтета и надпиване с бира, турнири по белот, табла и шах. Днес ще бъдат представени гръцките ни съседи от Агатангеловс и бенд“, допълни Кирилова. Тя каза също, че програмата на фестивала е изпълнена с много веселие, песни и танци.\r\nВаня НИКОЛОВА", "date": "2018.04.29", "title": "Пазарджик: Продължава кулинарният фестивал „Табиет“ във Велинград"}
{"url": "http://www.focus-news.net/news/2018/04/29/2516285/sport-fetel-tragva-parvi-v-baku.html", "text": "Себастиан Фетел постигна 53-ата победа в кариерата си в битката за място Във формула 1. Ф Четирикратният световен шампион ще стартира пръв в Гран при на Азербайджан днес. Лидерът на Ферари даде най-доброто време във вчерашната квалификация, постигайки 1:41.498 мин в средата на третата фаза. Германецът обаче може да благодари на своя съотборник Кими Райконен за възможността да поведе колоната днес. Причината бе в грешката, която Айсмен допусна в края на своята летяща обиколка. Последният световен шампион за Ферари (2007) бе дал с 2 десети по-добро време от това на Фетел след втория етап на тура си, но изгуби контрол върху болида при излизането от един от завоите, което му коства много и го остави на едва шеста позиция.\r\nНепосредствено зад Себастиан попаднаха Люис Хамилтън и Валтери Ботас. Пилотите на Мерцедес не успяха да отговорят на темпото на своите преки конкуренти в битката за титлата и ако не бе грешката на Райконен, днес реално трябваше да има първа редица изцяло в червено.\r\nИзненадващо, но двата Ред Була, които бяха много силни по време на тестовете, не съумяха да повторят представянето си. Даниел Рикардо остана четвърти, а Макс Верстапен пети, но без реален шанс да атакуват призовата тройка.\r\nВенцислав ДРАГОМАНОВ", "date": "2018.04.29", "title": "Спорт: Фетел тръгва първи в Баку"}
{"url": "http://www.focus-news.net/news/2018/04/29/2516286/vecherne-novosti-sarbiya-kosovo-e-nay-vazhnata-tema-na-sabora-na-spts.html", "text": "В неделя, 29 февруари, в манастира в град Печ се провежда пролетният събор на най-върховните органи на Сръбската православна църква (СПЦ), а темата за Косово ще бъде централна в дискусиите, отбелязва белградското електронно издание „Вечерне Новости“.\r\nПо данни на вестника ситуацията в Косово (в източника – Косово и Метохия), диалогът за бъдещето на територията и създаването на нов църковен устав ще бъдат основни теми на дискусиите на събора на СПЦ. Тереза Герова", "date": "2018.04.29", "title": "„Вечерне Новости“ (Сърбия): Косово е най-важната тема на събора на СПЦ"}
{"url": "http://www.focus-news.net/news/2018/04/29/2516289/ea-daily-sasht-sa-otvoreni-za-pregovori-za-uvelichavane-na-chislenostta-na-voenniya-si-kontingent-v-polsha.html", "text": "САЩ са отворени за преговори за увеличаване на числеността на контингента си военни на територията на Полша. Това заяви американският министър на отбраната Джеймс Матис след срещата му във Вашингтон с полския му колега Мариуш Блащак, отбелязва руското електронно издание EA Daily.\r\n„Полша е съюзник на САЩ в НАТО. В Алианса разполагаме войски в съответствие с нуждите за сигурност. САЩ винаги са готови да обсъдят предложението на полската страна\", заяви Матис, в отговор на въпрос за това дали той поддържа призивите на Варшава за увеличаване на броя американските военни, разположени на територията й. Въпреки това, с оглед на подписания през март договор за доставката на противоракетни системи „Пейтриът“ в Полша, Матис заяви, че пробиването им „ще позволи полските въоръжени сили да бъдат адаптирани към изискванията на модерните времена\".\r\nНа свой ред Блащак заяви, че в рамките на преговорите си с Матис е обърнато внимание на общите интереси на двете страни в областта на отбраната, като двамата са изразили удовлетвореност от военното сътрудничество между Вашингтон и Варшава. \r\nОт редакцията напомнят, че на Варшавската среща на върха на НАТО от лятото на 2016 г. Алиансът прие решение да разполагането на ротационен принцип на допълнителни мултинационални батальони на територията на Полша и трите балтийски страни – Литва, Латвия и Естония. На 28 март тази година Варшава подписа споразумение със САЩ за доставка на системи „Пейтриът“, които трябва да постъпят на въоръжение в полската армия през 2022 г. .Тереза Герова", "date": "2018.04.29", "title": "EA Daily: САЩ са отворени за преговори за увеличаване на числеността на военния си контингент в Полша"}
{"url": "http://www.focus-news.net/news/2018/04/29/2516287/stoyna-mladenova-obshtina-veliko-tarnovo-500-lv-e-globata-za-stopanite-na-domashno-kuche-uhapalo-chovek.html", "text": "500 лв. е глобата за стопаните на домашно куче, което е ухапало човек. Размерът е определен от Наредбата за придобиване, притежаване и отглеждане на кучета на територията на община Велико Търново, поясни за Радио „Фокус“ – Велико Търново Стойна Младенова, главен експерт  Отдел „Околна среда“ в местната администрация. Тя уточни, че при случай на нападение на домашно куче срещу друго животно, неговият собственик трябва да плати 200 лв. При констатиране на нарушения, при които бездомно животно напада човек или друго куче, то се завежда в Общинския приют за наблюдение. „Имали сме случаи, когато домашни кучета нападат човек на улицата, след като са излезли от двора, в който се отглеждат. Гражданите злоупотребяват като искат да прехвърлят вината на Общината, но не са успявали. Притеснително е, че в града все още има много нерегистрирани животни. Извършват се ежемесечни проверки на домашни кучета. Иска се регистрация и се налагат глоби, но проблемът остава“, обясни Стойна Младенова. Тя поясни, че размерът на санкциите е от 100 до 1500 лв.\r\nЛуиза ТРАНЧЕВА", "date": "2018.04.29", "title": "Стойна Младенова, Община Велико Търново: 500 лв. е глобата за стопаните на домашно куче, ухапало човек"}
{"url": "http://www.focus-news.net/news/2018/04/29/2516290/veselina-ilieva-nestinar-selo-brodilovo-e-obgradeno-ot-devet-ayazma.html", "text": "Село Бродилово е обградено от девет аязма. Това каза за Радио „Фокус“ – Бургас Веселина Илиева, нестинар. „Всяко от аязмата е на определен светец и светената вода е лековита. Всяка година идват много туристи, които отпиват от лечебната вода. Докосват се до красивите забележителности. Около селото ни има много антични и средновековни крепости, параклиси, столнини и одърчета“. \r\nЯнислава КРЪСТЕВА", "date": "2018.04.29", "title": "Веселина Илиева, нестинар: Село Бродилово е обградено от девет аязма"}
{"url": "http://www.focus-news.net/news/2018/04/29/2516292/blagoevgrad-normalno-se-izvarshva-preminavaneto-prez-granichnite-punktove-na-teritoriyata-na-yugozapadna-balgariya.html", "text": "Нормално се извършва преминаването през граничните пунктове на територията на Югозападна България. Това съобщиха за Радио „Фокус“ – Пирин от \"Гранична полиция\". Без проблеми се извършва преминаването през ГКПП „Кулата“, „Илинден“, „Златарево“ и „Станка Лисичково“.\r\nКристина МИТКОВА", "date": "2018.04.29", "title": "Благоевград: Нормално се извършва преминаването през граничните пунктове на територията на Югозападна България"}
{"url": "http://www.focus-news.net/news/2018/04/29/2516291/dots-d-r-margarita-bakracheva-psiholog-horata-mogat-da-badat-razdeleni-na-dve-osnovni-grupi-takiva-koito-ne-tarsyat-vina-v-sebe-si-i-takiva-koito-sa-visoko-samokritichni.html", "text": "Хората могат да бъдат разделени на две основни групи - такива, които не търсят вина в себе си и такива, които са високо самокритични. Това каза в интервю за Агенция „Фокус” доц. д-р Маргарита Бакрачева, психолог от Департамента по психология към Института за изследване на населението и човека при Българската академия на науките (БАН). „Ако погледнем най-общо хората, те могат да бъдат разделени на две основни групи. Такива, които имат вътрешен и външен локус на контрол, тоест такива, които отдават значение на неуспеха на външните неща – те никога не са виновни за неуспеха, те имат външен локус на контрол, но съответно са по-щастливи, тъй като не търсят вината в себе си. И съответно другата група хора, които даже и за успеха си смятат, че носят отговорност и винаги могат повече. Ако нещо се провали, тези хора не отчитат външните фактори, които могат да бъдат причина за неуспех“, допълни още тя. „Опасно е когато сме в една от двете крайности. Тоест, когато не виждаме обстоятелствата обективно такива, каквито са и непрекъснато се опитваме сами да надминем своите граници и смятаме, че нещата са под наш контрол, което очевидно е нереалистично – ние винаги зависим от редица фактори. И съответно пък, когато се примирим и смятаме, че няма смисъл да полагаме усилия, тъй като дипломата не е гаранция, че ще си намерим добра работа или, че нещата зависят от лични врати, а не от качествата, които имаме“, обясни още доц. Бакрачева. „Всяка една от тези крайности е това, което може да предизвика някаква опасност. За да се предпазим от това е добре да си правим една равносметка, така че да отчитаме, както и своите грешки, така и факторите на средата и влиянието на други хора. Знаем, че това което ние казваме и това, което другия чува има редица шумове. Метафорично, между нас и целите има много неща, които не са под наш контрол и не е необходимо да повишаваме нивата си на стрес като смятаме, че можем да се справим със всичко“, допълни още Бакрачева.\r\nЦветелин ДИМИТРОВ", "date": "2018.04.29", "title": "Доц. д-р Маргарита Бакрачева, психолог: Хората могат да бъдат разделени на две основни групи - такива, които не търсят вина в себе си и такива, които са високо самокритични"}
{"url": "http://www.focus-news.net/news/2018/04/29/2516293/plovdiv-prez-mesets-may-na-ucheben-tsentar-anevo-kray-sopot-shte-se-provedat-obshto-20-strelkovi-trenirovki-na-voennosluzheshtite.html", "text": "През месец май на учебен център „Анево“ край Сопот ще се проведат общо 20 стрелкови тренировки на военнослужещите. Това съобщиха за Радио „Фокус“ – Пловдив от отдел „Връзки с обществеността“ на Община Сопот. Стрелковите тренировки ще се проведат на датите 2-ри, 3-ти, 4-ти, 8-ми, 11-ти, 18-ти, 21-ви, 22-ри, 23-ти, 25-ти и 31-ви май за времето от 08.10 до 22.00 часа. На 9-ти, 10-ти, 14-ти, 15-ти, 16-ти, 17-ти, 28-ми, 29-ти и 30-ти тренировките ще се осъществяват във времевия интервал от 08.10 до 24.00 часа. Забранява се влизането на хора, животни и машини в района на учебния център за времето на провеждане на стрелбите, уведомяват от пресцентъра на Общината.", "date": "2018.04.29", "title": "Пловдив: През месец май на учебен център „Анево“ край Сопот ще се проведат общо 20 стрелкови тренировки на военнослужещите"}
{"url": "http://www.focus-news.net/news/2018/04/29/2516297/plovdiv-obshtinskite-savetnitsi-ot-gerb-shte-provedat-priemni-s-grazhdanite.html", "text": "Общинските съветници от ГЕРБ в град Пловдив ще проведат приемни с гражданите, съобщиха от пресцентъра на ПП ГЕРБ. В понеделник, 30 април, приемни ще имат:\r\nДаниела Дженева, от 17:00 до 18:00 часа в офиса на ГЕРБ в район „Южен”, ул.”Академик Петър Динеков”№ 1А;\r\nСпартак Николов, от 17:00 до 18:30 часа в офиса на ГЕРБ в район „Източен” на ул.”Коста Паница”№5;\r\nВихър Захов, от 17:00 до 18:30 часа в офиса на ГЕРБ в район „Източен” на ул.”Коста Паница”№ 5;\r\nВера Тоскова, от 16:00 до 18:00 часа в офиса на ГЕРБ в район „Тракия” в жк.”Тракия”бл.91.\r\nАлександър Радев, от 17:30 до 19:00 часа в офиса на ГЕРБ в район „Централен” на ул.”Прага” № 2;\r\nАтанас Узунов, от 17:30 до 19:00 часа в офиса на ГЕРБ в район „Южен” на ул.”Академик Петър Динеков” №1А;\r\nЕли Гатева, от 16:00 до 18:00 часа в офиса на ГЕРБ в район „Тракия” в жк.”Тракия”бл.91.\r\nВ сряда, 2 май, приемни с граждани ще проведат следните общински от ГЕРБ в Общински съвет - Пловдив:\r\nРадослава Ташкова, председател на Групата на ГЕРБ и заместник-председател на Общински съвет - Пловдив, ще се срещне с граждани от 16:00 до 18:00 часа в офиса на ГЕРБ в район „Южен” на ул.”Академик Петър Динеков”№1А. \r\nГеорги Василев, от 16:00 до 18:00 часа в офиса на ГЕРБ в район „Южен” на ул.”Академик Петър Динеков”№1А. \r\nАни Лафчиева, от 17:00 до 18:30 часа в офиса на ГЕРБ в район „Източен” на ул.”Коста Паница”№5. \r\nЕмил Русинов, от 17:30 до 19:00 часа в офиса на ГЕРБ в район „Източен” на ул.”Коста Паница”№5. \r\nВ четвъртък, 3 май, общинските съветници от ГЕРБ в Пловдив ще проведат приемни с гражданите, както следва:\r\nПетър Попов, от 17:30 до 19:00 часа в офиса на ГЕРБ в район „Западен” на ул. ”Царевец” № 9. \r\nЯсен Михайлов, от 17:30 до 19:00 часа в офиса на ГЕРБ в район „Западен” на ул. ”Царевец” № 9. \r\nДамян Петров, от 17:30 до 19:00 часа в офиса на ГЕРБ в район „Западен” на ул. ”Царевец” № 9. \r\nГошо Къчков, от 17:30 до 19:00 часа в офиса на ГЕРБ в район „Северен” на бул.”Марица” №91. \r\nПенчо Малинов, от 17:00 до 18:30 часа в офиса на ГЕРБ в район „Източен” на ул.”Коста Паница” №5. \r\nВеселин Маневски, от 16 до 18:00 часа в офиса на ГЕРБ в район „Южен” на ул. ”Академик Петър Динеков” № 1А.", "date": "2018.04.29", "title": "Пловдив: Общинските съветници от ГЕРБ ще проведат приемни с гражданите"}
{"url": "http://www.focus-news.net/news/2018/04/29/2516298/predsedatelyat-na-narodnoto-sabranie-tsveta-karayancheva-shte-uchastva-v-tarzhestvenite-chestvaniya-po-povod-142-ta-godishnina-ot-aprilskoto-vastanie-v-klisura-koprivshtitsa-i-panagyurishte.html", "text": "Председателят на Народното събрание Цвета Караянчева ще участва в тържествените чествания по повод 142-та годишнина от Априлското въстание в Клисура, Копривщица и Панагюрище, съобщиха от пресцентъра на НС. \r\nНа 30 април 2018 г. в 19.45 часа Цвета Караянчева ще присъства на тържествената заря-проверка на пл. „20-ти април“ в град Клисура и ще произнесе слово по случай годишнината от Априлската епопея. \r\nПредседателят на Народното събрание ще участва и в тържествената заря-проверка в 21.10 часа в Копривщица по повод 142-та годишнина от обявяването на Априлското въстание в града. Цвета Караянчева ще приеме почетния строй от командващия зарята. \r\nНа 1 май 2018 г. в 11.00 часа председателят на парламента ще поднесе цветя на гроба на Тодор Каблешков в двора на църквата „Успение Богородично“ в Копривщица. Тържественото честване ще започне в 11.30 часа пред паметника-костница в града. Цвета Караянчева ще произнесе слово по повод 142-годишнината от Априлската епопея. Поднесени ще бъдат венци и цветя. На заслужили копривщенци ще бъдат връчени почетни плакети. \r\nВ 20.20 часа председателят на Народното събрание ще участва в тържествената заря-проверка в Панагюрище по случай годишнината от Априлската епопея. Цвета Караянчева ще приеме почетния караул и ще произнесе слово.", "date": "2018.04.29", "title": "Председателят на Народното събрание Цвета Караянчева ще участва в тържествените чествания по повод 142-та годишнина от Априлското въстание в Клисура, Копривщица и Панагюрище"}
{"url": "http://www.focus-news.net/news/2018/04/29/2516294/jutarnji-list-parvi-zhalt-karton-za-belgrad-aleksandar-vuchich-ne-e-pokanen-na-inauguratsiyata-na-vladimir-putin.html", "text": "Президентът на Сърбия Александър Вучич не е поканен на церемонията по встъпването в длъжност на държавния глава на Руската федерация Владимир Путин, която ще се състои на 7 май. Вместо към Москва, както се надяваше, Вучич ще отпътува за Анкара, където ще се срещне с Реджеп Тайип Ердоган, коментира хърватското електронно издание Jutarnji List.\r\nОт редакцията не пропускат да отбележат, че за разлика от Вучич, президентът на Република Сръбска Милорад Додик е поканен на инаугурацията на руския президент. \r\nТрадицията на Кремъл е на подобни събития да се канят само лидерите на най-близките постсъветски държави, затова присъствието на Додик не е изненадващо. Пренебрегването на Вучич обаче е. Сръбските медии имат теория: Москва не е изпратила покана на Вучич, за да не разваля добрите му отношения с германския канцлер Ангела Меркел, отбелязва загребският вестник. \r\nСпоред хърватското издание една от възможните причини за пренебрегването на Вучич на церемонията е нерешеният статут на руския хуманитарен център в Ниш, чието уреждане Белград отлага. \r\nJutarnji List пише, че по този начин Кремъл изпраща послание към Белград, че трябва да направи избори между Запада и Русия и че е невъзможно да „седи на два стола“.Тереза Герова", "date": "2018.04.29", "title": "Jutarnji List: Първи жълт картон за Белград: Александър Вучич не е поканен на инаугурацията на Владимир Путин"}
{"url": "http://www.focus-news.net/news/2018/04/29/2516295/pazardzhik-v-panagyurishte-se-provezhda-voennoistoricheskiyat-festival-zhivata-istoriya.html", "text": "За втора поредна година в Панагюрище се провежда Военноисторическият фестивал „Живата история“, съобщи за Радио „Фокус“ – Пазарджик Радка Костуркова от общинската администрация. Тя обясни, че днес в градския парк ще бъдат показани основите на военното изкуство и военните традиции, ежедневния бит, кухня, занаяти. “Ще бъдат демонстрирани различни военни униформи, оборудване, въоръжение и снарaжение от периода XII – XIV век – времето на династията Асеневци. Програмата на фестивала е наситена с интерактивни площадки и атракциони, позволяващи на посетителите да се докоснат и пренесат в дадената епоха. Има демонстрации на боравене с различни оръжия – копие, меч, бич, лък. Предвидени са турнир по стрелба с лък и двубои с меч. В рамките на фестивала се демонстрира и средновековна кухня, с дегустация на ястията на средновековните жители на Византия, Ориента и Западна Европа. Посетителите могат да видят средновековни болярски и царски одежди, доспехи, ризници, оборудване и снаражение, които ще им бъдат предоставени за снимки. Ще има и средновековна музика и танци“, коментира Костуркова. Тя допълни, че във фестивала „Живата история“ вземат участие реконструктори от клубовете „Традиция“ в град Велико Търново, град Шумен, град Панагюрище, Наемна дружина „Барадж“, град Пазарджик и Исторически музей – Панагюрище. Организатор на фестивала е Регионален клуб „Традиция“, град Панагюрище, в партньорство и с финансовата подкрепа на Община Панагюрище. Фестивалът продължава и утре.\r\nВаня НИКОЛОВА", "date": "2018.04.29", "title": "Пазарджик: В Панагюрище се провежда Военноисторическият фестивал „Живата история“"}
{"url": "http://www.focus-news.net/news/2018/04/29/2516301/sport-chelsi-povishi-shansovete-si-za-top-4.html", "text": "Челси постигна ключова победа като гост на Суонзи с 1:0 и повиши шансовете си за Топ 4. В герой за сините се превърна Сеск Фабрегас, който бе точен още в 4-ата минута след асистенция на Еден Азар. Това бе гол номер 50 за халфа във Висшата лига, като той се превърна в третия испанец с подобно постижение след фернандо Торес и Диего Коста. Това бе трети пореден успех за лондончани във Висшата лига, с което те се доближиха на 2 точки от Тотнъм, който обаче днес приема Уотфорд. Челси е на 6 точки от Ливърпул, а и има мач по-малко от червените. Любопитното е, че след точно седмица сините приемат мърсисайдци на \"Стамфорд Бридж\" и при победа в дербито и успех в отложения мач с Хъдърсфилд те ще се изравнят по точки с тях.\r\nИначе на \"Либърти\" Челси бе по-добрият тим. Възпитаниците на Антонио Конте изпуснаха няколко добри положения през първото полувреме и трябваше да потреперят през втората част. Андре Аю изтърва златен шанс за Суонзи малко преди края на срещата, но в крайна сметка сините удържаха крехката си преднина. Лебедите остават точно над зоната на изпадащите.\r\nВ същото време Кристъл Палас изравни най-голямата си победа в историята на английския елит. Орлите разгромиха с 5:0 Лестър на \"Селхърст Парк\" и могат да дишат по-спокойно до края на сезона за оцеляването си. През декември 1972-а лондончани бият със същия резултат Манчестър Юнайтед. Саутхемптън пък удари Борнемът с 2:1 на своя земя и се приближи на точка от спасителния бряг. Герой за светците бе Душан Тадич, който реализира и двата гола. Хъдърсфилд загуби с 0:2 у дома от Евертън и вече е много близо до тройката на дъното. Основният проблем за териерите е, че в последните си 3 мача те ще играят срещу Ман Сити, Челси и Арсенал.\r\nВенцислав ДРАГОМАНОВ", "date": "2018.04.29", "title": "Спорт: Челси повиши шансовете си за \"Топ 4\""}
{"url": "http://www.focus-news.net/news/2018/04/29/2516296/sofiya-dvama-politsai-sa-postradali-sled-kato-patrulniyat-im-avtomobil-e-bil-udaren-ot-druga-kola-na-bul-simeonovsko-shose.html", "text": "Двама служители на реда са пострадали при катастрофа на бул. „Симеоновско шосе“. Това съобщиха за Агенция „Фокус“ от пресцентъра на МВР. Инцидентът е станал на 28 април вечерта. Полицаите са се намирали в патрулния автомобил, когато той е бил ударен от друг автомобил. Те са прегледани в болница като единият от тях е освободен за домашно лечение, а другият е останал под наблюдение заради претърпяно комоцио. Водачът на автомобила, който е ударил патрулната кола, е тестван за алкохол и наркотици като резултатите и на двете проби са отрицателни.", "date": "2018.04.29", "title": "София: Двама полицаи са пострадали, след като патрулният им автомобил е бил ударен от друга кола на бул. „Симеоновско шосе“"}
{"url": "http://www.focus-news.net/news/2018/04/29/2516303/veliko-tarnovo-oblastta-e-na-deveto-myasto-v-stranata-po-broy-na-naselenieto-prez-2017-godina.html", "text": "На девето място в страната по брой на населението се нарежда областта през 2017 година. Хората, които са регистрирани като живущи в региона за миналата година, са 239 132 души, което представлява 3.4% от населението на България. Това съобщиха за Радио „Фокус“ – Велико Търново от Териториално статистическо бюро – Север, Отдел „Статистически изследвания – Велико Търново“. Те намаляват, спрямо 2016-та, с 3 127 човека. По полова характеристика, жените вземат превес над мъжете. Представителите на силния пол са 115 655 или 48%, а дамите са 123 477 или 52%. На 1 000 мъже се падат 1 068 жени. Данните сочат още, че процесът на остаряване на населението в областта продължава. В края на 2017 година лицата на 65 и повече навършени години са 55 300, или 23%.  Към 31 декември 2017-та децата до 15 години са 30 398, или 13% от общия брой на населението в област Велико Търново. Средната възраст в региона е 44.7 години., като при мъжете тя е 42.9, а при жените – 46.3 години.\r\nЛуиза ТРАНЧЕВА", "date": "2018.04.29", "title": "Велико Търново: Областта е на девето място в страната по брой на населението през 2017 година"}
{"url": "http://www.focus-news.net/news/2018/04/29/2516299/deutsche-welle-frantsiya-i-germaniya-shte-predstavyat-plan-za-prezarezhdane-na-es.html", "text": "До лятото на текущата година Франция и Германия ще представят план за „презареждане“ на Европейския съюз, предава Deutsche Welle.\r\nФинансовите министри на двете страни - Бруно Ле Мер и Олаф Шолц, обещаха да подготвят „пътна карта“ за реформи в Общността преди провеждането на юнската среща на върха в Брюксел. „Оценяваме с оптимизъм вероятността да се справим“, отбеляза Шолц.\r\nОт редакцията подчертават, че Шолц направи изявлението си за готвените промени, въпреки че Брюксел не подкрепя всички инициативи, които френският президент Еманюел Макрон настоява да бъдат въведени в ЕС.\r\nПо-рано лидерът на Париж настоя за създаването на поста финансов министър на ЕС и солидаризация на финансовите ресурси на Общността. В Бундестага обаче се опасяват, че подобна стъпка ще означава повече подкрепа за нестабилните Италия и Гърция и обвързват отделянето на средства за тях с провеждането на реформи в замяна. \r\n„Много е важно Франция и Германия да постигнат съгласие по тези въпроси“, подчерта Шолц. На свой ред френският му колега изрази увереност, че ще „постигнем компромис“ до юни.\r\nПо-рано тази седмица в рамките на среща с Макрон канцлерът на ФРГ Ангела Меркел посочи няколко области, в които може да бъдат направени промени, като например общоевропейската политика за бежанците и външните работи, икономическото сътрудичество и възможното създаване на банков съюз.Тереза Герова", "date": "2018.04.29", "title": "Deutsche Welle: Франция и Германия ще представят план за „презареждане“ на ЕС"}
{"url": "http://www.focus-news.net/news/2018/04/29/2516272/die-welt-mnozhestvoto-germantsi-othvarlyat-ideyata-za-okachvane-na-razpyatiya-v-sgradite-na-vlastta-pokazva-prouchvane.html", "text": "По-голямата част от гражданите на ФРГ не гледат с добро око на идеята за окачване на разпятия в сградите на властта. Това показва проучване, цитирано от националния ежедневник Die Welt.\r\nСъгласно резултатите от анкетата, 64% от германците се противопоставят на мярката, приета от управляващия в Бавария кабинет на Християнсоциалния съюз (ХСС). Подкрепящите я са 29%, докато седем на сто отказват да се произнесат по темата. \r\nСред католиците 48% отхвърлят предложението, а 38% го подкрепят. Сред протестантите идеята се възприема като по-лоша: 62% от тях са против, а 34% - за. Сред участвалите в проучването, които изповядват друга вяра, 87% се противопоставят на мярката, а само 12% я подкрепят.Агенция „Фокус“ припомня:\r\n„Ислямът не принадлежи на Германия“. Това изречение неведнъж е провокирало разгорещени дебати в германското общество и особено сред управляващите го политици. За последно то бе изречено от председателя на баварския Християнсоциален съюз (ХСС) Хорст Зеехофер. И за да няма съмнения, че християнството е „символ на културната идентичност“ на германците, в Бавария бе взето решение във всеки кабинет на властта да бъде окачено разпятие. \r\nВъв всеки вход на административна сграда или на офис трябва да бъде поставен християнски кръст като „израз на историческия и културен характер на Бавария, и като ангажимент към основните ценности на правния и обществен ред в Бавария и Германия“, съобщиха властите в Мюнхен след заседание, проведено по-рано този месец.\r\n„Кръстът е основният символ на културната идентичност и на християнския характер“, подчертаха още управляващите в Мюнхен. Промените ще бъдат валидни за „всички органи на Свободната държава Бавария от 1 юни 2018 г.“, гласи разпоредбата. Съответните органи на регионалната и местна власт са посъветвани да „действат по съответния начин\".Тереза Герова", "date": "2018.04.29", "title": "Die Welt: Множеството германци отхвърлят идеята за окачване на разпятия в сградите на властта, показва проучване"}
{"url": "http://www.focus-news.net/news/2018/04/29/2516300/benovska-otnovo-shte-pita-koy-i-na-kakvo-osnovanie-iska-i-mozhe-li-da-upravlyava-balgariya.html", "text": "Илиана Беновска отново ще пита: „Кой и на какво основание иска и може ли да управлява България?” в авторското си предаване „Беновска пита“ днес от 17.00 часа. Това съобщиха от екипа на предаването „Беновска пита“ по „Канал 3”. Темата е \"Политиката,  глупако!\". В днешното издание на предаването ще чуете коментар на Илиана Беновска, а след това нейни гости ще бъдат:\r\n- Бисер Петков, министър на труда и социалната политика, който ще говори за социалните права;\r\n- за парламентаризма ще говори Цвета Караянчева, председател на 44 НС и член на КК на ГЕРБ;\r\n- темата за ЕС ще коментира Георги Марков, член на ПГ на ГЕРБ;\r\n- за лявата политика ще говори Кристиан Вигенин, председател на КЕВКЕФ, БСП. \r\nПовторението на предаването гледайте по Канал 3 и слушайте по Радио К2 в неделя вечер  от 22.30 часа. Пишете на benovskapita@gmail.com", "date": "2018.04.29", "title": "Беновска отново ще пита: Кой и на какво основание иска и може ли да управлява България"}
{"url": "http://www.focus-news.net/news/2018/04/29/2516304/milorad-dodik-ne-sa-me-kanili-na-inauguratsiyata-na-vladimir-putin.html", "text": "Президентът на Република Сръбска Милорад Додик е разбрал за отправената към него покана за инаугурацията на държавния глава на Руската федерация Владимир Путин от медиите, отбелязва руското електронно издание EA Daily.\r\nДодик отказа да коментира разпространените в средствата за масова информация доклади, съгласно които той е поканен на церемонията, а сръбският президент Александър Вучич – не. \r\n„Не мога да коментирам, не знам кого са поканили и кого не. Не мога да потвърдя подобна информация. Във всеки случай аз прочетох в медиите, че са ме поканили, но в моя кабинет няма никаква покана. Някои биха искали да знаят за мен повече, отколкото аз самият знам“, подчерта президентът на Република Сръбска.\r\nНа въпрос дали все пак ще присъства на церемонията в Кремъл, Додик припомни, че на 6 май празнува „слава“ – именния си ден, и „като всеки добър домакин ще си остана вкъщи и ще посрещна гости“. \r\nПо-рано държавният глава на западната ни съседка Александър Вучич потвърди публично, че не е получил покана за церемонията по встъпване в длъжност на Владимир Путин. Тереза Герова", "date": "2018.04.29", "title": "Милорад Додик: Не са ме канили на инаугурацията на Владимир Путин"}
{"url": "http://www.focus-news.net/news/2018/04/29/2516309/vesti-online-sarbiya-nova-srabska-demokratsiya-nastoya-za-priznavaneto-na-srabskiya-narod-v-cherna-gora.html", "text": "Борбата за равенство, граждански и национални права и юридическото признаване на сръбския народ в Черна гора трябва да бъде приоритет на всички  политически субекти в Белград, се казва в декларация, приета от Политическия съвет на партията „Нова сръбска демокрация“, съобщава електронното издание Vesti Online.\r\nПредседателят на Политическия съвет на „Нова сръбска демокрация“ Будимир Алексич заяви, че издействането на „юридическо признаване\" на сръбския народ в Черна хора е важна стъпка към гарантирането на правата на сърбите в страната. \r\nПодчертавайки, че в Конституцията на Черна гора сърбите нямат никакъв статут – нито на малцинство, нито на съставен народ, Алексич отбеляза, че една трета от гражданите на Черна гора се определят като сърби и затова няма вариант, при който те да бъдат обявени за малцинство в страната. \r\n„Не е нормално сърбите да бъдат малцинство. Нормално е да бъдат съставен народ. Албанците в Македония, които са 20%, са съставен народ и без тях не може да бъде създадено правителство. Но сърбите в Черна гора нямат никакъв статут и не могат да са част от властта“, подчерта Алексич. \r\nСъщевременно той увери, че партията ще настоява Подгорица да предприеме конкретни стъпки в това отношение. „Ние го искаме и ще го преследваме, докато го постигнем. И докато Черна гора не разреши въпроса, ще я считаме за враг, който прилага политиката на етноцид, дискриминация и апартейд“ (политика за разделяне на населението по расов признак – бел.р.), твърди Алексич.Тереза Герова", "date": "2018.04.29", "title": "Vesti Online (Сърбия): „Нова сръбска демокрация“ настоя за признаването на сръбския народ в Черна гора"}
{"url": "http://www.focus-news.net/news/2018/04/29/2516308/narodnite-predstaviteli-ot-gerb-plovdiv-organizirat-priemni-dni-na-30-april.html", "text": "Народните представители от ГЕРБ-Пловдив ще проведат приемни с граждани от избирателния си район в понеделник, 30 април, съобщиха от пресцентъра на ПП ГЕРБ. Приемните ще имат Менда Стоянова – председател на Комисията по бюджет и финанси в 44-тото Народно събрание – от 16.00 в централния офис на  ГЕРБ – Пловдив, на бул. „Марица” 91; Димитър Лазаров - председател на Комисията за контрол над службите за сигурност, прилагането и използването на специалните разузнавателни средства и достъпа до данните по Закона за електронните съобщения и член на Комисията по правни въпроси - от 16.30 часа в партийния офис на  ГЕРБ на улица „Прага” 2; Атанас Ташков – член на Комисията по транспорт, информационни технологии и съобщения и на Комисията по регионална политика, благоустройство и местно самоуправление в 44-то Народно събрание - от 16.00 часа в партийния офис на ул. „Стефан Стамболов\" № 21; Спас Гърневски - заместник-председател на Комисията за борба с корупцията, конфликт на интереси и парламентарна етика - от 16.00 в офиса на  ГЕРБ на ул. \"Коста Паница\" № 5.", "date": "2018.04.29", "title": "Народните представители от ГЕРБ-Пловдив организират приемни дни на 30 април"}
{"url": "http://www.focus-news.net/news/2018/04/29/2516312/d-r-svetlin-mitev-sdruzhenie-na-semeynite-lekari-varna-bumashtinata-zatormozyava-rabotata-na-lichnite-lekari.html", "text": "Бумащината затормозява работата на личните лекари. Това каза в интервю за Радио „Фокус“ – Варна д-р Светлин Митев, председател на Сдружение на семейните лекари във Варна. „Не се говори за електронната здравна карта, електронната рецепта, електронното здравеопазване, електронното досие, затрупани сме с хартия и документи. Сега въвеждат и нова европейска директива за защита на личните данни, която изисква данните да бъдат съхранени по определен начин. Това затормозява работата на личните лекари“, отбеляза д-р Светлин Митев. По думите му електронна рецепта има въведена от години в други европейски държави. Д-р Светлин Митев коментира, че административните дейности и задълженията, с които личните лекари са ангажирани, рефлектират негативно върху обслужването на пациентите, отнемат време и пространство.\r\nМарияна ВАЛЕНТИНОВА", "date": "2018.04.29", "title": "Д-р Светлин Митев,  Сдружение на семейните лекари – Варна: Бумащината затормозява работата на личните лекари"}
{"url": "http://www.focus-news.net/news/2018/04/29/2516302/dots-d-r-georgi-nikolov-u-nas-istinskata-polenova-alergiya-zapochva-obiknoveno-v-kraya-na-may-i-nachaloto-na-yuni.html", "text": "За нашите географски ширини, климат и метеорологични условия истинската поленова алергия започва обикновено в края на май и началото на юни. Това каза в интервю за Агенция \"Фокус\" доц. д-р Георги Николов – завеждащ кабинет „Алергия“ към Националния център по заразни и паразитни болести - София. „Полинозата или т.нар „сенна хрема“ представлява имунологично медиирана реакция на алергичния организъм към нормално разпространяващия се в атмосферата полен (тичинков прашец) на много дървета, треви, плевели и цветя“, обясни доц. д-р Николов. По думите му в зависимост от биологичния цикъл на растението, от което се отделя, всеки полен се разпространява във въздуха през определен период от годината. „През ранната пролет (края на март, април) най-чести причинители на полинозата са дърветата от сем. Брезови (леска, елша, бреза и габър). Други алергенни дървесни видове у нас са дъб, бук, бряст, чинар и др., но те сенсибилизират много по-малко хора“, посочи доц. д-р Николов. „За нашите географски ширини, климат и метеорологични условия истинската поленова алергия започва обикновено в края на май и началото на юни. Тогава е цъфтежът на ливадните треви от сем. Житни. В края на юни и юли тревите прецъфтяват и оплакванията на болните значително намаляват. Плевелните видове имат характерен поленов сезон, започващ от края на май и продължаващ до края на септември. Така че, ако пациентите имат симптоми и през късното лято, то те най-вероятно са чувствителни и към полена на плевелите“, отбеляза доц. д-р Николов.\r\nВиктория КРЪСТЕВА", "date": "2018.04.29", "title": "Доц. д-р Георги Николов: У нас истинската поленова алергия започва обикновено в края на май и началото на юни"}
{"url": "http://www.focus-news.net/news/2018/04/29/2516314/gabrovo-mladezhko-folklorno-nadigravane-organizirat-v-emo-etar-za-gergyovden.html", "text": "Младежко фолклорно надиграване организират в Етнографски музей на открито „Етър“ за Гергьовден. То ще има състезателен характер и в него могат да се включат момчета и момичета на възраст от 13 до 21 години. Това каза за Радио „Фокус“ – Велико Търново Анна Александрова, организатор на събитието. Тя уточни, че младежите ще се надиграват под звуците на български ритми. Те ще танцуват ръченица, копаница и Дайчево хоро. „Ако сте под 21 години, можете са участвате, като танцьор, а ако сте над тази възраст, имате запазено място като посетител. Освен това надиграване, още на пети, ще може да видите различни видове демонстрации, сред които украсяване на Гергьовденски хлябове, което също е неизменна част от празника“, допълни Александрова. По традиция ще има и много украсени гергьовденски люлки, както и гергьовски кантар, на който всеки ще може да се претегли.  Уредникът поясни, че всички обичаи се правят за здраве и берекет през започващата стопанска година. Регламентът за надиграването можете да откриете на фейсбук страницата на музея.  Осигурени са финансови награди за победителите, а самото състезание ще се случи на пети май (събота) от 11.00 часа.\r\nЛуиза ТРАНЧЕВА", "date": "2018.04.29", "title": "Габрово: Младежко фолклорно надиграване организират в ЕМО „Етър“ за Гергьовден"}
{"url": "http://www.focus-news.net/news/2018/04/29/2516313/b92-sarbiya-spored-mediyni-dokladi-aleksandar-vuchich-vse-pak-e-poluchil-pokana-za-inauguratsiyata-na-vladimir-putin.html", "text": "Позовавайки се на анонимни източници, белградското електронно издание  пише, че президентът на Сърбия Александър Вучич е получил покана за церемонията по встъпване в длъжност на държавния глава на Руската федерация Владимир Путин, предава водещата медийна компания на западната ни съседка - B92.\r\n„До президента Вучич стигна покана и той ше пътува за Русия“, твърди източникът на  от дипломатическите кръгове в Белград, като допълва, че сръбският президент ще бъде приет за среща с Путин ден след инаугурацията, насрочена за 7 май. Вучич може \r\nПо-рано Вучич обяви публично, че не е получил покана за церемонията. Медиите съобщиха, че президентът на Република Сръбска е бил поканен официално – информация, която самият той не потвърди. Тереза Герова", "date": "2018.04.29", "title": "B92 (Сърбия): Според медийни доклади Александър Вучич все пак е получил покана за инаугурацията на Владимир Путин"}
{"url": "http://www.focus-news.net/news/2018/04/29/2516310/mvr-chetirima-dushi-sa-zaginali-a-19-sa-postradali-pri-katastrofi-v-stranata-prez-izminaloto-denonoshtie.html", "text": "Четирима души са загинали в катастрофи, а 19 са пострадали при 16 тежки катастрофи в страната през изминалото денонощие. Това съобщиха от пресцентъра на МВР. В София са регистрирани 3 тежки и 45 леки пътнотранспортни произшествия, при които един е загинал, а други двама са ранени.", "date": "2018.04.29", "title": "МВР: Четирима души са загинали, а 19 са пострадали при катастрофи в страната през изминалото денонощие"}
{"url": "http://www.focus-news.net/news/2018/04/29/2516307/tonya-hristozova-kmet-na-s-chernozemen-opasnostta-kambanariyata-i-pokriva-na-tsarkvata-sv-georgi-da-padnat-stava-vse-po-realna-nuzhno-e-speshno-ukrepvane.html", "text": "Опасността камбанарията и покрива на църквата „Св. Георги“ в пловдивското село Черноземен да паднат става все по-реална, нужно е спешно укрепване. Това каза за Радио „Фокус“ – Пловдив Тоня Христозова, кмет на населеното място. По думите й вече е рухнала козирката пред входа на църквата, както и куполът на олтара. „И до ден днешен достъпът до храма продължава да е забранен за жителите, тъй като е опасен и спешно се нуждае от аварийно укрепване. Финансиране обаче няма“, коментира кметът на село Черноземен. Тя посочи, че поради тази причина жителите на населеното място сами събират средства за ремонт на 170-годишната църква си църква. Кметът на село Черноземен обясни, че кампанията за набиране на финансова помощ е започнала с решение на Общинския съвет в Калояново. Затова и даренията се събират по сметката на Общината. По думите на Христозова, всеки може да помогне за възстановяване на църквата „Св. Георги“, като не е задължително подкрепата да има финансово изражение. „Добре дошла е и помощ от строителни фирми“, коментира кметът на пловдивското село Черноземен. „Сградата е паметник на културата и от години е в аварийно състояние. Тежестта е в камбанарията. Тя може да падне утре, може и след 10 години. Ние трябва ли да разчитаме на това? Ние трябва да укрепим, но въпросът не е само в това. Тя и да не падне камбанарията, покривът е толкова разрушен, че тече отвсякъде. Пострада целият иконостас, иконите са разцепени на две заради теча. За аварийно укрепване на цялата църква са необходими около 300 000 лева, като в сметката са включени стени, подпори, покрив, камбанария, олтари и т.н. На този етап се моля поне да получим някаква сума за покрива и за камбанарията, за да може да си разчистим отпред този притвор. Иначе няма как да допусна някой да влезе вътре, за да чисти. Жителите имат желание, но няма как аз да допусна това нещо. Ако стане някакъв инцидент, нося отговорност не само законово, ами и морално“, коментира Тоня Христозова.\r\n„Опитваме се да кандидатстваме за субсидия в Министерството на културата и правим опити да се случват нещата. От митрополията ни вест, ни кост. Те се оправдават с министерството, а то от своя страна очаква митрополията да внесе документи като собственик, въз основа на които да се отпусне субсидия за ремонт. Ние се позоваваме на закона, че след като те не са го направили, общината има право да го осъществи. Така се въртим в един омагьосан кръг и докато се въртим ще останем без църква, а държавата без паметник на културата. Стигна се дотам се, че в Турция църквата „Св. Стефан“ се възстанови като паметник на културата, защото хората там уважават и нашата религия. Ние тук не уважаваме паметниците на културата, дори собствената си религия. Положението е отчайващо“, коментира още кметът на пловдивското село Черноземен.\r\nТони МИХАЙЛОВ", "date": "2018.04.29", "title": "Тоня Христозова, кмет на с. Черноземен: Опасността камбанарията и покрива на църквата „Св. Георги“ да паднат става все по-реална, нужно е спешно укрепване"}
{"url": "http://www.focus-news.net/news/2018/04/29/2516317/pazardzhik-9-detski-gradini-ot-oblastta-shte-poluchat-do-5000-leva-po-natsionalnata-kampaniya-chista-okolna-sreda-2018.html", "text": "9 детски градини от област Пазарджик ще получат до 5000 лева в рамките на Националната кампания „Чиста околна среда 2018“ и обявения от МОСВ и Предприятието за управление на дейностите по опазване на околната среда (ПУДООС) конкурс на тема „Обичам природата и аз участвам“. Това съобщи за Радио „Фокус“ – Пазарджик Цветана Чочева от РИОСВ-Пазарджик. Това са детските градини „Радост” и „Зорница” в Пазарджик, „Приказно вълшебство” в Септември”, „Детски рай” и „Фантазия” във Велинград, „Звънче” и „Пролет” в Панагюрище, „Надежда” в с. Бъта и „Мечо Пух” в с. Оборище. Основните дейности по утвърдените проекти са свързани с почистване и облагородяване на терени, създаване и възстановяване на зони за отдих, изграждане на детски и спортни съоръжения, спортни уреди, съоръжения за игра на открито и пр. Проектите на детските градини са за създаване на еко кътове, информационни брошури, дипляни, мултимедия, организиране на екологични събития, оборудване, учебни пособия и образователни материали.\r\nВаня НИКОЛОВА", "date": "2018.04.29", "title": "Пазарджик: 9 детски градини от областта ще получат до 5000 лева по Националната кампания „Чиста околна среда 2018“"}
{"url": "http://www.focus-news.net/news/2018/04/29/2516311/dimitar-margaritov-predsedatel-na-kzp-do-edna-godina-problemat-s-dvoynite-standarti-pri-hranite-tryabva-da-bade-reshen-na-obshtoevropeysko-nivo.html", "text": "До месец май 2019 г. проблемът с двойните стандарти при потребителските стоки следва да бъде решен на общоевропейско ниво. Това ще стане с промени на Директивата за нелоялните търговски практики, предложени от Европейската комисия в наскоро представения Нов търговски механизъм за потребителите. Това каза председателят на Комисията за защита на потребителите (КЗП) Димитър Маргаритов по бТВ, съобщиха от КЗП. \r\nВ студиото на предаването „Тази неделя“ той обясни, че след това, когато един търговец предлага на общия европейски пазар една стока, тя ще трябва да бъде с еднакво качество. В случай че има разминаване в съдържанието, макар и да е отразено върху етикета, той ще е длъжен да я продава под различна търговска марка и така потребителите да бъдат ориентирани.  \r\nНа този етап не съществува забрана за разлики в съдържанието на продукти, продавани в различни държави от Европейския съюз, макар под една и съща търговска марка. Според Маргаритов проблемът е, че така се създават предпоставки потребителите в държави като нашата да бъдат заблуждавани, че купувайки реномиран продукт, ще могат да се насладят на същите качества, които той притежава в някоя западна държава.  \r\nПомолен да коментира установеното разминаване в съдържанието на 20% от продаваните в България стоки сред поставените общо 106 в кошницата за последното проучване относно „двойните стандарти при храните“, председателят на КЗП посочи, че при всички тях върху етикетите е описано различното съдържание на съставките и то може да се види при сравняване. \r\nМаргаритов се съгласи, че е несправедливо да има необосновани разлики и в нивата на цените особено когато се касае за детски храни, тъй като е важно с какво се хранят децата и колко струва то, но подчерта, че в условия на пазарна икономика ценообразуването е свободно. „Част от тези продукти не са най-масово използвани в България, докато в големите западни пазари може би не е така. В България са налични аналогични продукти, българско производство, които имат подобни характеристики и като са по-масово употребявани, цените има са по-ниски“, обърна внимание председателят на КЗП. Той добави, че има различни пазарни прийоми, посредством които цената на един или друг продукт може да бъде различна в зависимост от периода, в който се продава, опаковката и пр. \r\nПредседателят на КЗП припомни кампания на контролния орган, при която по силата на сега действащото законодателство бяха забранени редица нелоялни практики на производители, които широко рекламираха и предлагаха в магазините хранителни продукти с надписи „детски“. „Ние доказахме, че няма никаква разлика в съдържанието на тези продукти и онези, на които не пише „детски“. Представихме тези резултати, с което се надяваме, че сме били полезни на хората да преценят какво да купуват тогава, когато имат яснота“, каза той. \r\nНа финала на разговора Маргаритов обобщи, че с новите правила „така, както можем сега и го направихме, да кажем, че „детската майонеза“ не може да е „детска“, защото не е различна, така ще можем да кажем, че шоколадът „Х“ не е такъв, защото е различен“.", "date": "2018.04.29", "title": "Димитър Маргаритов, председател на КЗП: До една година проблемът с двойните стандарти при храните трябва да бъде решен на общоевропейско ниво"}
{"url": "http://www.focus-news.net/news/2018/04/29/2516318/aktsenti-v-predavaneto-chudesata-na-severozapada.html", "text": "В предаването „Чудесата на Северозапада“, съвместно издание на Радио „Фокус“ и Предприемачи ГЕРБ всяка седмица ви разказваме за Видин, за хората, свързали живота си с този край и с делата си допринасящи за неговия просперитет и развитие. В днешното издание на предаването ще разговаряме с Валери Василев, който е предприемач във Видин и общински съветник от ГЕРБ. В  „Чудесата на Северозапада“ ще ви разкажем за автора на емблематичния паметник на Скърбящия воин във Видин, паметник – костница на загиналите видински воини в Сръбско-българската война в защита на Съединението. Автор на този паметник е големият български скулптор Андрей Николов, чиято 140-а годишнина отбелязваме днес. В  „Чудесата на Северозапада“ ще извадим от архива интересни истории, свързани с Видин и Видинския край. Предаването „Чудесата на Северозапада“ се излъчва всяка неделя от 13.00 до 14.00 часа. Водещ е Анна Лозанова.", "date": "2018.04.29", "title": "Акценти в предаването „Чудесата на Северозапада“"}
{"url": "http://www.focus-news.net/news/2018/04/29/2516305/iliana-benovska-prezident-radev-po-kakva-prichina-nyamam-akreditatsiya-za-prezidentstvoto-i-za-sabitiya-s-vasi.html", "text": "Президент Радев, по каква причина нямам акредитация за президентството и за събития с Вас? С този въпрос се обръща към президента журналистът Илиана Беновска, водещ на предаването „Беновска пита“, съобщиха от екипа на предаването.\r\nПрезидентът на България Радев, с висок критичен патос и вдъхновение на защитник на свободата на медиите заяви преди дни, че е възможно „…България да бъде изхвърлена от европейската карта що се касае до свободата на медиите?“ / цитирам сайта на президента/: Това се случи на 25.04.2018 г. Само 2 дни по-късно, на 27.04.2018 г., получих следния мейл от Кирил Атанасов, Началник на отдел \"Връзки с обществеността\" , Администрация на Президента на Република България:\r\n„Уважаема госпожо Беновска, \r\nВъв връзка с полученото  писмо, с което се отправя молба за акредитирането Ви за медийното отразяване на срещата на президентите на България, Австрия и Румъния в Русе, моля да имате предвид, че подобна акредитация не може да Ви бъде направена. \r\nВашата акредитация за отразяване на събития на президентската институция е отнета заради поведение, несъвместимо с журналистическата етика и няма как да Ви бъде издадена акредитация за срещата на тримата президенти в Русе.“\r\nДнес, сърдечно, ще помоля президентът Радев да отговори:\r\n1.Вие ли разпоредихте това „мероприятие“ към мен?\r\n2.Разтълкувайте ми какво е „журналистическа етика“ според Вас, г-н президент и как точно, и спрямо кого съм я нарушила? \r\n3.Какъв сте , всъщност, по отношение на свободата на медиите – защитник или репресивен орган? Кога сте искрен – в публичното предупреждение  на 25.04.2018 г. ,че  „България /може/ да бъде изхвърлена от европейската карта що се касае до свободата на медиите“ или на 27.04.2018 г., чрез мейла до мен от Кирил Атанасов?\r\n4.Кога ще забраните достъпа до президентството на премиера Борисов, на председателя на ПГ на ГЕРБ Цветанов, на народните представители, които отхвърлят вашите вета, на министъра на отбраната Каракачанов и на всички останали – от бизнеса,  анализатори и избиратели, които се осмеляват да не са  безпрекословно съгласни с Вашето лично мнение и представи?\r\n5. Кога ще оповестите най-сетне жалоните на своята президентска, обединителна и национално отговорна политика, за да ни е ясно накъде ни водите – мина година и половина от мандата Ви?\r\n6. Какво ще се случи, ако реша да дойда на Ваше събитие - ще бъдете „смел“ като  предшественика си Плевнелиев ли и ще ми пуснете 3-ма юнаци с общо тегло 360 кг срещу моите 56 ли?\r\n7. Моля Ви да не си замълчавате , както правите винаги в неудобни ситуации и да отговорите. Публично и открито. Както публично и открито  Ви питам винаги.\r\nИскам и да Ви уведомя, г-н президент, че поведението Ви на репресивен орган не е голяма драма за мен. Но е показател за Вас. Но, знаете …: sic transit gloria mundi -така преминава световната слава.\r\nАз съм Беновска. И питам.", "date": "2018.04.29", "title": "Илиана Беновска: Президент Радев, по каква причина нямам акредитация за президентството и за събития с Вас?"}
{"url": "http://www.focus-news.net/news/2018/04/29/2516315/kostadin-stamenov-sdruzhenie-na-zelenchukoproizvoditelite-yugozapad-2013-70-75-ot-zelenchutsite-koito-konsumirame-sa-vnosna-produktsiya.html", "text": "70-75 % от зеленчуците, които консумираме са вносна продукция. Това каза за Радио „Фокус“ – Пирин Костадин Стаменов, зам.-председател на сдружение на зеленчукопроизводителите „Югозапад 2013“. По думите му в Министерството на земеделието се води статистика и всеки, които желае може да се информира доколко българинът консумира родна продукция. „Реколтата през годините винаги е била една и съща. Всека се стреми от един декар домати да произведе среден добив 10 тона, от едно ранно зеле – 4 или 5 тона, от краставици – 12 – 15 тона“, коментира той. По думите на зеленчукопроизводителя цената на домата спрямо миналата година се е понижила с 0.50 лв. за сезона. „Усеща се спад на цената също и при зелето и тиквичката“, заяви Стаменов. „Не мога да кажа, че ще има поскъпване на цените на продуктите през предстоящите празнични дни. Около Великден се усети едно повишение на цените на продуктите, но тогава почти нямаше добив на родно производство, а всичко беше внос“, подчерта той. Според зеленчукопроизводителя трябва да се стимулират хората, занимаващи се с този вид отрасъл. Той изрази надежда, че предстоящата година ще е по-пълноценна и по-плодородна за всички зеленчукопроизводители.\r\nКристина МИТКОВА", "date": "2018.04.29", "title": "Костадин Стаменов, сдружение на зеленчукопроизводителите „Югозапад 2013“: 70-75 % от зеленчуците, които консумираме са вносна продукция"}
{"url": "http://www.focus-news.net/news/2018/04/29/2516319/burgas-izgoryaloto-uchilishte-v-selo-izvor-shte-se-prevarne-v-park.html", "text": "Изгорялото училище в бургаското село Извор ще се превърне в парк с игрища и градинки. Това каза за Радио „Фокус“ – Бургас“ кметът на селото Владо Стоянов. По думите му  идеята е сега теренът да се разчисти. После ще се направи проект и догодина той да влезе в капиталовата програма.\r\n„Училището не функционира като учебно заведение от 2013 г. Една част от него се запали през 2016 г. , а другата се разрушава“, каза още кметът. Според него децата от селото играят в близост и от там се е зародила идеята да им направят по-удобна и безопасна за игри и разходки зона. Близо 600 са жителите с постоянно местожителство в село Извор.\r\nВеселина НИКОЛОВА", "date": "2018.04.29", "title": "Бургас: Изгорялото училище в село Извор ще се превърне в парк"}
{"url": "http://www.focus-news.net/news/2018/04/29/2516321/pregled-na-mezhdunarodnite-novini-do-13-chasa-agentsiya-fokus.html", "text": "Демонстранти отново блокираха достъпа до площад „Република“ в арменската столица Ереван.\r\nНяколкостотин протестиращи стоят на пешеходните пътеки, блокирайки движението. Други са в автомобили, развявайки националните знамена и скандирайки лозунги. Прилежащите към площада централни улици също са блокирани. В центъра на Ереван се наблюдават полицейски служители, но те не предприемат действия срещу протестиращите. \r\nПротестите в Армения започнаха на 13 април. Опозицията се противопостави на избора на Серж Саркисян, бивш президент, за министър-председателския пост, като го обвини в неефективно управление и влошаване на икономическата ситуация в страната.\r\nВъпреки това на 17 април парламентът утвърди Саркисян за премиер на Армения. В отговор опозицията обяви началото на „Кадифена революция“. Едва седмица по-късно, на 23 април, Саркисян подаде оставка.\r\n*** Борбата за равенство, граждански и национални права и юридическото признаване на сръбския народ в Черна гора трябва да бъде приоритет на всички  политически субекти в Белград, се казва в декларация, приета от Политическия съвет на партията „Нова сръбска демокрация“.\r\nПредседателят на Политическия съвет на „Нова сръбска демокрация“ Будимир Алексич заяви, че издействането на „юридическо признаване\" на сръбския народ в Черна хора е важна стъпка към гарантирането на правата на сърбите в страната. \r\nПодчертавайки, че в Конституцията на Черна гора сърбите нямат никакъв статут – нито на малцинство, нито на съставен народ, Алексич отбеляза, че една трета от гражданите на Черна гора се определят като сърби и затова няма вариант, при който те да бъдат обявени за малцинство в страната. \r\n„Не е нормално сърбите да бъдат малцинство. Нормално е да бъдат съставен народ. Албанците в Македония, които са 20%, са съставен народ и без тях не може да бъде създадено правителство. Но сърбите в Черна гора нямат никакъв статут и не могат да са част от властта“, подчерта Алексич. \r\nСъщевременно той увери, че партията ще настоява Подгорица да предприеме конкретни стъпки в това отношение. „Ние го искаме и ще го преследваме, докато го постигнем. И докато Черна гора не разреши въпроса, ще я считаме за враг, който прилага политиката на етноцид, дискриминация и апартейд“ (политика за разделяне на населението по расов признак – бел.р.), твърди Алексич.\r\n*** САЩ са отворени за преговори за увеличаване на числеността на контингента си военни на територията на Полша. Това заяви американският министър на отбраната Джеймс Матис след срещата му във Вашингтон с полския му колега Мариуш Блащак.\r\n„Полша е съюзник на САЩ в НАТО. В Алианса разполагаме войски в съответствие с нуждите за сигурност. САЩ винаги са готови да обсъдят предложението на полската страна\", заяви Матис, в отговор на въпрос за това дали той поддържа призивите на Варшава за увеличаване на броя американските военни, разположени на територията й. Въпреки това, с оглед на подписания през март договор за доставката на противоракетни системи „Пейтриът“ в Полша, Матис заяви, че пробиването им „ще позволи полските въоръжени сили да бъдат адаптирани към изискванията на модерните времена\".\r\nНа свой ред Блащак заяви, че в рамките на преговорите си с Матис е обърнато внимание на общите интереси на двете страни в областта на отбраната, като двамата са изразили удовлетвореност от военното сътрудничество между Вашингтон и Варшава. \r\nНа Варшавската среща на върха на НАТО от лятото на 2016 г. Алиансът прие решение да разполагането на ротационен принцип на допълнителни мултинационални батальони на територията на Полша и трите балтийски страни – Литва, Латвия и Естония. На 28 март тази година Варшава подписа споразумение със САЩ за доставка на системи „Пейтриът“, които трябва да постъпят на въоръжение в полската армия през 2022 г.\r\n*** До лятото на текущата година Франция и Германия ще представят план за „презареждане“ на Европейския съюз.\r\nФинансовите министри на двете страни - Бруно Ле Мер и Олаф Шолц, обещаха да подготвят „пътна карта“ за реформи в Общността преди провеждането на юнската среща на върха в Брюксел. „Оценяваме с оптимизъм вероятността да се справим“, отбеляза Шолц.\r\nОт редакцията подчертават, че Шолц направи изявлението си за готвените промени, въпреки че Брюксел не подкрепя всички инициативи, които френският президент Еманюел Макрон настоява да бъдат въведени в ЕС.\r\nПо-рано лидерът на Париж настоя за създаването на поста финансов министър на ЕС и солидаризация на финансовите ресурси на Общността. В Бундестага обаче се опасяват, че подобна стъпка ще означава повече подкрепа за нестабилните Италия и Гърция и обвързват отделянето на средства за тях с провеждането на реформи в замяна. \r\n„Много е важно Франция и Германия да постигнат съгласие по тези въпроси“, подчерта Шолц. На свой ред френският му колега изрази увереност, че ще „постигнем компромис“ до юни.\r\nПо-рано тази седмица в рамките на среща с Макрон канцлерът на ФРГ Ангела Меркел посочи няколко области, в които може да бъдат направени промени, като например общоевропейската политика за бежанците и външните работи, икономическото сътрудичество и възможното създаване на банков съюз.\r\n*** Повече пари за Юга, по-малко за Източна Европа: След излизането на Великобритания от структурите на Общността европейският комисар по бюджета Гюнтер Йотингер планира милиарди евро да бъдат пренасочени към укрепването на границите на Европа. Йотингер ще предложи броят на служителите в  Европейска агенция за гранична и брегова охрана Фронтекс да бъде значително увеличен – от сегашните 1600 на пет хиляди души. \r\nСъответните идеи са заложени в проектобюджета на Европейския съюз за 2021-2027 г. „Целта ми е контролът по вътрешните граници и между Австрия и Германия да бъде премахнат бързо и пътуването и движението на стоки в Шенгенското пространство да не бъде трайно затруднено\", подчертава германският политик. \r\nНяколко страни от Шенгенската зона, включително Германия, въведоха контрол по вътрешните граници с аргумента, че външните граници на ЕС не са адекватно защитени. Политици от Германия, както и от много други държави-членки на ЕС, многократно призоваваха за по-голяма ангажираност на Брюксел в защитата на външните граници на ЕС.\r\nЗащитата на външните граници и миграционните въпроси са сред най-важните нововъведения в седемгодишния план Йотингер. В следващите няколко седмици ще стане ясно какви ще бъдат критериите за разпределяне на средства към регионите, които са особено засегнати от миграцията. \r\nКато цяло, Йотингер планира да увеличи разходите с до 18%. За тази цел държавите-членки на ЕС трябва да увеличат своя принос от един процент от икономическата продукция на 1,1%, става ясно от документа. По данни на редакцията, сумите ще бъдат компенсирани със съкращаване на средствата, отпускани от Брюксел за страните от Източна Европа.\r\n*** Министър-председателят на Албания Еди Рама обяви промени във воденото от него правителство.\r\nРама поясни, че през септември тази година ще има промяна на няколко министри с цел правителството да продължи успешно с реформите в страната. Той не спомена имената на онези, които трябва да напуснат, но подчерта необходимостта някои министри да бъдат заменени.\r\nСъщевременно Рама заяви, че ще има промени и в ръководството на Социалистическата партия, лидер на която е самият той.\r\n***", "date": "2018.04.29", "title": "Преглед  на международните новини до 13 часа (Агенция „Фокус“)"}
{"url": "http://www.focus-news.net/news/2018/04/29/2516322/bozhidar-mihaylov-regionalna-sluzhba-po-zaetostta-varna-turisticheskiyat-bransh-zapochna-intenzivnoto-naznachavane-na-hora-po-rano.html", "text": "Тази година туристическият бранш започна интензивното назначаване на хора по-рано. Това каза в интервю за Радио „Фокус“ – Варна Божидар Михайлов, директор на Дирекция „Регионална служба по заетостта“ във Варна. „Хотелиерите много рано подходиха към нас със свободните си работни места, много рано започнаха да се назначават хора. Целта е да се обезпечи сезонната заетост и да се подготвят обектите за приемане на гости. Празниците също бяха по-рано, хотелиерите наемаха персонал“, допълни Божидар Михайлов.\r\nПо данни на Регионалната служба по заетостта от началото на годината броят на безработните, регистрирани в бюрата по труда от област Варна, е намалял с 1028 души. Броят на регистрираните безработни в края на месец март е 10 092, което е с 2656 по-малко спрямо същия месец на 2017 година.\r\nМарияна ВАЛЕНТИНОВА", "date": "2018.04.29", "title": "Божидар Михайлов, Регионална служба по заетостта – Варна: Туристическият бранш започна интензивното назначаване на хора по-рано"}
{"url": "http://www.focus-news.net/news/2018/04/29/2516324/partiyata-edinstvena-makedoniya-zoran-zaev-ne-predpriema-nishto-za-da-razorazhi-albantsite-v-stranata.html", "text": "Министър-председателят на Македония Зоран Заев шокира обществеността с признанието, че по време на събитията в парламента от 27 април миналата година, е получил информация по мобилния си телефон, че въоръжени албанци са тръгнали към Събранието, за да защитят депутатите от „Демокрачен съюз за интеграция“ (ДСИ) и Зиядин Села. Това се казва в изявление на политическата партия „Единствена Македония“, съобщава скопското електронно издание МКД.\r\nВ разпространения текст се подчертава, че е изключително опасно, че македонският премиер не е предприел никакви мерки, за да разоръжи незаконно въоръжените албанци в страната.\r\n„Ако за такъв кратък срок съществуваща въоръжена албанска групировка се е мобилизирала да атакува парламента миналата година на 27 април, като същевременно Заев знае това и цяла една година нищо не предприема, възниква въпросът дали Заев слага всички албански партии в правителството в опит за конфронтация с македонския народ, и дали незаконното оръжие на въоръжените албанци ще послужи за тази цел\", питат от „Единствена Македония“.\r\nПолитическата партия предупреждава премиера да не влиза в опасна авнтюра срещу македонския народ, защото, както твърдят, Македония много бързо ще бъде освободена от „окупаторската марионетна власт в държавата“. \r\n\"Само Македония ще спечели и всеки, който участва в политиката на антимакедонска и антидържавна основа, ще отговаря\", се казва в изявлението на партията.Тереза Герова", "date": "2018.04.29", "title": "Партията „Единствена Македония“: Зоран Заев не предприема нищо, за да разоръжи албанците в страната"}
{"url": "http://www.focus-news.net/news/2018/04/29/2516325/plovdiv-flashmob-v-tyutyuneviya-grad-stava-chast-ot-evropeyskata-tantsova-initsiativa-work-it-out.html", "text": "Флашмоб в „Тютюневия град“ на Пловдив става част от европейската танцова инициатива Work-it-out. Това съобщиха за Радио „Фокус“ – Пловдив от Фондация „Пловдив 2019“. Точно в 16.00 часа на 1 май в новото пространство за култура „СКЛАД“ на ул. „Екзарх Йосиф” стотици млади танцьори от 10 страни в Европа ще превърнат над 30 индустриални паметници в сцена, за да отбележат Европейската година на културното наследство. В Пловдив Химна на Европа ще пресъздадат в танц повече от 30 танцьори, приобщавайки България към Норвегия, Швеция, Великобритания, Белгия, Германия, Полша, Чехия, Испания, Италия. Събитието ще продължи общо 6 минути – три минути в сградата и три минути на улицата и е отворено за участие на всички желаещи да танцуват и да се забавляват. Участниците от всички страни ще следват ритъма на електронната танцова версия на „Одата на радостта”, аранжирана от седемнадесетгодишни музиканти. Организатор на инициативата е най-голямата туристическа мрежа за индустриални паметници в Европа.\r\nМиналата седмица „Тютюневият град“ бе официално вписан в Европейския път на индустриалното наследство като проект, част от програмата на „Пловдив – Европейска столица на културата 2019“. Европейската танцова инициатива Work-it-Out ще преобрази площадките на бивши мини за добив на въглища и сребро, металургични цехове, тухларни, текстилни фабрики и пивоварни из цяла Европа, заедно с „Тютюневия град“, в танцова сцена, за да пресъздаде напредъка на технологиите чрез ритъм и въображение.", "date": "2018.04.29", "title": "Пловдив: Флашмоб в „Тютюневия град“ става част от европейската танцова инициатива Work-it-out"}
{"url": "http://www.focus-news.net/news/2018/04/29/2516323/d-r-siyka-cherneva-rzi-smolyan-zabelyazva-se-trevozhna-tendentsiya-za-otkaz-ot-imunizatsii-pri-malki-detsa.html", "text": "През последните години в страната се забелязва тревожна тенденция за отказ от имунизации при малки деца. Антиваксиналните настроения стават все по-агресивни, разпространяват се бързо и обхващат немалки групи от населението. Това каза в интервю за Радио „Фокус“ – Смолян д-р Сийка Чернева – директор на дирекция „Надзор на заразните болести” – при Регионалната здравна инспекция – Смолян. „В нашата област средно по 4-5 деца на година са неимунизирани в родилните отделения, поради отказ на родителите. За 2017г. това представлява 0.93 % от всички новородени деца, единични случаи от общините Смолян, Мадан, Рудозем. След проведени срещи и разговори с тези родители се очертават негативни нагласи, почиващи на различни предразсъдъци, заблуди, тенденциозни информации за вредата от ваксините, разпространяващи се в интернет пространството. Тази група от родители се доверява често на едностранчиво поднесена информация, според която ваксините крият риск от увреждане на здравето, без тази информация да е подкрепена с доказателства“, поясни д-р Чернева. Тя уточни, че някои от тях изразяват съмнение, че ваксините може и да не действат ефективно, но общото при всички е страхът от постваксиналните реакции и усложнения. „Повечето реакции след ваксинация обикновено са несериозни и временни, например оток на ръката или лека треска. В редки случаи, когато се съобщава за сериозен страничен ефект, веднага се прави проучване. През последните 3 години в РЗИ не е постъпвала информация за сериозни постваксинални реакции“, каза още д-р Чернева.\r\nНели ГЕРГЬОВСКА", "date": "2018.04.29", "title": "Д-р Сийка Чернева, РЗИ – Смолян: Забелязва се тревожна тенденция за отказ от имунизации при малки деца"}
{"url": "http://www.focus-news.net/news/2018/04/29/2516326/sport-razsledvat-benfika-za-uredeni-machove.html", "text": "Португалската полиция и прокуратурата са започнали разследване срещу местния гранд Бенфика, съобщава Espresso. Властите подозират орлите от Лисабон в манипулиране на резултати на мачове от последните 5 години. Прокуратурата ще разследва общо 163 срещи на тима от сезон 2013/14 насам. В този период Бенфика спечели титлата четири пъти в местната Примейра лига. \"Спокойни сме относно тези твърдения - заявиха от Бенфика, обвинявайки изданието в лъжа. - Съветваме разследване да се направи на нашите съперници, защото ние спечелихме всичко по честен начин\". Наскоро ФИФА наложи наказание на орлите заради трансферни сделки, в които има участие на трета страна или влияние на не-футболна институция. Тогава Бенфика отнесе глоба от 125 хиляди евро.\r\nВенцислав ДРАГОМАНОВ", "date": "2018.04.29", "title": "Спорт: Разследват Бенфика за уредени мачове"}
{"url": "http://www.focus-news.net/news/2018/04/29/2516320/ilir-meta-albantsite-i-makedontsite-tryabva-zaedno-da-nameryat-reshenie-na-spora-za-imeto-s-gartsiya.html", "text": "В рамките на посещението си в Струга държавният глава на Албания Илир Мета призова албанци и македонци да решат заедно спора за името с Гърция, предава скопският телевизионен канал „Алсат-М“.\r\n„Името е въпрос, за който македонците и албанците трябва да заедно да дадат съгласието си. Надявам се, че ще има решение за всички, което ще зачита както македонците, така и албанците“, подчерта Мета след среща с кмета на Струга Рамиз Мерко. \r\nПо отношение на Закона за употреба на езиците, който президентът на Македония Георги Иванов отказва да подпише, Мета изрази надежди, че проблемът ще бъде разрешене. \r\n„Този въпрос трябваше да бъде решен по-рано. Във всеки случай мисля, че това е един много добър закон, който ще се приложи за много кратък период, защото замисълът му е да се върви напред към по-добро съжителство\", подчерта Мета.Тереза Герова", "date": "2018.04.29", "title": "Илир Мета: Албанците и македонците трябва заедно да намерят решение на спора за името с Гърция"}
{"url": "http://www.focus-news.net/news/2018/04/29/2516328/tonya-hristozova-kmet-na-s-chernozemen-remontat-na-tsarkvata-sv-georgi-v-seloto-shteshe-da-struva-v-pati-po-malko-ako-be-osashtestven-navreme.html", "text": "Ремонтът на църквата „Св. Георги“ в село Черноземен щеше да струва в пъти по-малко, ако бе осъществен навреме. Това каза за Радио „Фокус“ – Пловдив кметът на населеното място Тоня Христозова, по повод аварийното състояние на храма и нуждата от спешното му укрепване. Тя припомни, че още преди пет години кметството в Калояново е спечелило проект за ремонт на църквата на стойност над 700 хиляди лева. От Пловдивската митрополия обаче не са одобрили междинните плащания и поискали крайната сума да се намали. Сроковете били изпуснати, а финансирането – изгубено. „Вече пет години сме свидетели само на прехвърляне на вината. А на мен ми е още по-болно, защото когато през 2007 година станах кмет, първата ми работа беше да вляза в храма и да видя какво е състоянието му. Повиках конструктори, като по тяхна сметка през 2007-ма ремонтът щеше да струва не по-малко 100 000 лева. Още тогава се виждаше, че църквата започва да се руши и състоянието ѝ отива към критично. Сега необходимите средства за ремонт на цялата църква са поне 300 000 лева. От Европа бяха готови да дадат 740 000 лева за обновяването на храма. Ако отецът беше подписал договора за осъществяване на проекта, сега щяхме да имаме най-златната църква в региона. Храмът заслужава това. Да няма църква е лошо“, коментира Тоня Христозова.\r\nПо думите й, на всички 400 души, които живеят в селото, им се иска отново да чуят биенето на църковната камбана. „Ние сме изключително християнско село. Празнуваме абсолютно всички празници. Родена съм тук, цялото ми семейство сме кръщавани в тази църква, а баба ми беше клисарка. Възпитана съм да уважавам религията. А сега в България това уважение към религията липсва“, смята кметът на пловдивското село Черноземен Тоня Христозова.\r\nТони МИХАЙЛОВ", "date": "2018.04.29", "title": "Тоня Христозова, кмет на с. Черноземен: Ремонтът на църквата „Св. Георги“ в селото щеше да струва в пъти по-малко, ако бе осъществен навреме"}
{"url": "http://www.focus-news.net/news/2018/04/29/2516327/sofiya-postradalite-pri-paten-intsident-politsai-sa-sastavyali-akt-kogato-sa-blasnati-ot-preminavasht-avtomobil.html", "text": "Пострадалите при пътен инцидент полицаи са съставяли акт, когато са блъснати от преминаващ автомобил, съобщиха от пресцентъра на МВР. Около 0.05 часа през изминалата нощ е получен сигнал за пътнотранспортно произшествие на околовръстния път на София. На място е установено, че патрулен автомобил е ударен от лек автомобил „Ауди“. Пострадали са намиращите се в служебния автомобил двама полицейски служители, които по време на инцидента са съставяли акт на нарушител. Транспортирани са в болнично заведение с комоцио, впоследствие единият е освободен. Водачът на аудито е тестван за употреба на алкохол, наркотични и упойващи вещества. Резултатите му са отрицателни. Точните причини за възникването на инцидента са в процес на установяване.", "date": "2018.04.29", "title": "София: Пострадалите при пътен инцидент полицаи са съставяли акт, когато са блъснати от преминаващ автомобил"}
{"url": "http://www.focus-news.net/news/2018/04/29/2516276/protothema-gratskoto-pravitelstvo-odobri-programata-za-nadgrazhdane-na-85-iztrebiteli-f-16.html", "text": "Правителственият съвет за външни работи и отбрана на Гърция одобри програмата за надграждане на 85 изтребители F-16, съобщава електронното издание Protothema.  \r\nМинистърът на отбраната Панос Каменос информира органа, че САЩ са дали принципно съгласие на предложението на Атина, което отчита фискалните ангажименти на страната през следващите години. След това Съветът единодушно одобри изпълнението на програмата, разходите по която ще достигнат до 1,5 млрд. долара, подчертават от редакцията. Агенция „Фокус“ припомня:\r\nВ светлината на продължаващата войнствена позиция на Турция, в началото на седмиата гръцкият правителственият съвет по въпросите на външните работи и отбраната (KYSEA) се събра на среща, за да обсъди надграждането на 85 изтребители F-16 и перспективата за наемане на две френски фрегати.\r\nВ началото на април стана ясно, че гръцката армия ще получи един милиард евро по програма за надграждане на отбранителните способности. Решението бе взето в рамките на заседание на парламентарната комисия и в отговор на непосредствените нужди на сухопътните, военноморските и военновъздушните сили на страната.\r\nВ дискусиите тогава участваха министърът на отбраната Панос Каменос, началникът на Генералния щаб на Гръцките въоръжени сили адмирал Евангелос Апостолакис и ръководителите на Генералното военно командване, на Генералния щаб на ВВС и на ВМС. \r\nСред важните приоритети на ВВС на Гърция е модернизацията в САЩ на 85 от изтребителите F-16. Правителството се опитва да финализира сделката до 30 април, така че разходите да не надвишават тавана от 1,1 милиарда евро, определен от правителството. Друг основен приоритет на ВВС е поддържането на флота от френските „Мираж“.\r\nПриоритетите на ВМС включват, наред с другото, незабавното обновяване на флотата от фрегати.\r\nУсилията за надграждане на отбранителните способности на армията се предприемат на фона на засиленото напрежение с Турция през последните седмици. Влошаването на гръцко-турските отношения и втвърдяването на позицията на Атина се очаква да доминират на заседанието на кабинета във вторник, председателствано от премиера Алексис Ципрас..Тереза Герова", "date": "2018.04.29", "title": "Protothema: Гръцкото правителство одобри програмата за надграждане на 85 изтребители F-16"}
{"url": "http://www.focus-news.net/news/2018/04/29/2516331/gd-granichna-politsiya-intenziven-e-trafikat-na-gkpp-kapitan-andreevo-i-gkpp-lesovo-na-izhod-za-tovarni-avtomobili.html", "text": "На българо-турската граница на ГКПП \"Капитан Андреево\" и ГКПП \"Лесово\" трафикът е интензивен на изход за товарни автомобили. Това съобщиха от пресцентъра на ГД \"Гранична полиция\". На границите със Сърбия, Македония, Гърция и Румъния трафикът е нормален на всички гранични контролно-пропускателни пунктове.", "date": "2018.04.29", "title": "ГД \"Гранична полиция\": Интензивен е трафикът на ГКПП \"Капитан Андреево\" и ГКПП \"Лесово\" на изход за товарни автомобили"}
{"url": "http://www.focus-news.net/news/2018/04/29/2516332/blagoevgrad-festival-detski-usmivki-shte-se-provede-v-simitli-na-30-april.html", "text": "Фестивал „Детски усмивки“ ще се проведе в Симитли на 30 април. Това съобщи за Радио „Фокус“ – Пирин Таня Тасева, експерт „Връзки с обществеността“ към Общината. Събитието ще започне в 10.00 часа на площад „Септември“ в Симитли. „По традиция фестивалът „Детски усмивки” показва невинността, красотата, добротата, талантът, чистотата на най-малките. Децата от всички градини и ясли се събират на голямата сцена, за да покажат какво са научили през годината като танци, песни и стихове“, каза още Тасева. От Общината поканиха всички, които имат желание да бъдат в Симитли в понеделник, за да видят колко талантливи са децата на общината, които са ѝ нейното бъдеще.\r\nЛивия НИНОВА", "date": "2018.04.29", "title": "Благоевград: Фестивал „Детски усмивки“ ще се проведе в Симитли на 30 април"}
{"url": "http://www.focus-news.net/news/2018/04/29/2516333/bportalba-bosna-i-hertsegovina-sadat-shte-se-proiznese-za-zadarzhaneto-na-atif-dudakovich.html", "text": "Предстои съд в Босна и Херцеговина да обяви решението си относно настояването на Главния прокурор на страната за определяне мярка един месец лишаване от свобода на бившия Атиф Дудакович и още 12 членове на ръководения от него Пети корпус, които бяха арестувани за предполагаеми военни престъпления, извършени през 1994 г. и 1995 г., предава Bportal.ba.\r\nИзслушването по делото продължи до късно в събота, а защитата на Дудакович отхвърлиха задържането му като неоснователно. Адвокатите бяха категорични, че Прокуратурата умишлено манипулира съда, като настоява да получи още време, за да изслуша 15 защитени свидетели. \r\n„Разследването продължава 12 г., през изминалата година Прокуратурата изслуша около 400 свидетели, а умишлено остави тези 15, за да има алиби за арест“, заявиха двамата адвокати по делото срещу задържаните. \r\nЧленове на босненската Агенция за разследване и защита (СИПА) арестуваха в петък сутрин в град Бихач бившия командир от армията на Босна и Херцеговина Атиф Дудакович по подозрение, че е извършил военни престъпления срещу сръбски цивилни и пленници. Заедно с него бяха задържани и 12 други лица. Тереза Герова", "date": "2018.04.29", "title": "Bportal.ba (Босна и Херцеговина): Съдът ще се произнесе за задържането на Атиф Дудакович"}
{"url": "http://www.focus-news.net/news/2018/04/29/2516334/d-r-mariya-manolova-rim-varna-posledniyat-arheologicheskiya-sezon-beshe-izklyuchitelno-uspeshen.html", "text": "Последният археологическия сезон беше изключително успешен. Това каза в интервю за Радио „Фокус“ – Варна гл. асистент, д-р Мария Манолова, завеждащ отдел „Археология“ към Регионалния исторически музей – Варна. „По време на изкопни дейности, се проучиха два парцела, които бяха в центъра на резерват „Одесос“, и в единия от тях намерихме неподозиран за нас ранен занаятчийски квартал – с пещи за производство на керамика, който датира от 2-рата половина на II век. Освен това, там успяхме да локализираме една голяма сграда, която може би е била хореум в III век т.е. голямо складово помещение за зърно. Много интересни бяха резултатите и от още два обекта, които се проучваха в „Одесос“. Единият от тях е парцел, който е в непосредствена близост до Римските терми. Обектът беше много интересен, тъй като се оказа, че там има сакрално място с много ритуални тракийски ями“, допълни д-р Мария Манолова. Тя каза още, че е била проучена и сграда, от по-късно време, която е имала резиденциални функции през ранновизантийския период. „Средновековието също беше застъпено с останки от различни постройки, стопански ями и други. Оказа се, че обитаването на резерват „Одесос“ още веднъж беше потвърдено и е без прекъсване от IV-III век пр.н.е. до края на османския и възрожденски период“, каза още експертът. Д-р Манолова допълни, че още преди началото на активния археологически сезон в хода на строителните дейности в резервата е открита кула от ранновизантийската крепостна стена. Тя добави, че при започване на летния сезон експертите са имали шанс да попаднат на много интересни резултати. „Освен по тези находки продължиха и редовните археологически разкопки на двете средновековни крепости – „Кастрици“ и „Петрич кале“, на ранновизантийския манастир „Джанавара“, на халколитното селище, което се намира в близост до село Суворово, което е също проект на Варненския музей, който се осъществява вече 5-та година. Продължиха и проучванията на средновековния манастир „Караач теке“. От всички обекти имаме много интересни резултати и находки“, подчерта д-р Мария Манолова.\r\nМилена СТОЕВА", "date": "2018.04.29", "title": "Д-р Мария Манолова, РИМ – Варна: Последният археологическия сезон беше изключително успешен"}
{"url": "http://www.focus-news.net/news/2018/04/29/2516316/ivitsa-dachich-ne-e-nuzhno-sarbiya-i-harvatiya-da-otteglyat-za-konsultatsii-poslanitsite-si.html", "text": "На фона на дипломатическата война между Белград и Загреб, министърът на външните работи на Сърбия Ивица Дачич подчерта, че не е необходимо двете страни да стигнат до оттегляне за консултации на посланиците си, предава Tanjug,  държавната информационна агенция на западната ни съседка.\r\n„Не искаме нашите отношения с Хърватия да се развиват в тази посока“, увери първият дипломат на Белград. Агенция „Фокус“ припомня:\r\nДвустранните отношения между Сърбия и Хърватия винаги са били съпроводени с трудности заради бремето на историята, но в последно време се изостриха допълнително заради серия инциденти. След скандала, при който лидерът на сръсбките радикали Войслав Шешел нагруби делегацията на Загреб, която бе на двудневно посещение в Белград, и направи опит да разкъса националното знаме на Хърватия, кабинетът на Андрей Пленкович изостри тона срещу западната ни съседка.\r\nПоследва забрана за влизане в Хърватия на сръбския министър на отбраната Александър Вулин, който планираше посещение в концентрационния лагер Ясеновац. Хърватия остава отворена за сътрудничество със Сърбия, но тя все още е твърдо ангажирана да защитава достойнството и националните интереси на страната, увери министър-председателят й Пленкович, като подчерта, че забраната за влизане в страната на Вулин остава в сила. „Смятахме, че пристигането му няма да допринесе за намаляване на напрежението и за изграждане на добри съседски отношения. Това съобщение беше ясно. Искаме да си сътрудничим, доказахме това“, подчерта хърватският премиер. \r\nБелград се закани с контрамерки на решението на Загреб. В отговор държавният глава на Хърватия Колинда Грабар-Китарович заяви, че не се интересува от ответните мерки, които Сърбия ще въведе. „Не се интересувам от отговора на Сърбия, а само как ще продължи диалогът. Сърбия трябва да реши какво да направи по-нататък\", поясни Грабар-Китарович. \r\nВ четвъртък официален Белград обяви контрамерките срещу Загреб. Правителството на Сърбия прие решение за забрана за влизане в страната на хърватския министър на отбраната Дамир Кръстичевич.Тереза Герова", "date": "2018.04.29", "title": "Ивица Дачич: Не е нужно Сърбия и Хърватия да оттеглят за консултации посланиците си"}
{"url": "http://www.focus-news.net/news/2018/04/29/2516336/kyustendil-13-dka-ot-vekovnata-bukova-gora-kray-selo-granitsa-e-obyavena-za-zashtitena-mestnost.html", "text": "13 дка от вековната букова гора край село Граница е обявена за защитена местност. Това каза пред Радио „Фокус” – Кюстендил Силвия Михова, секретар на Туристическо дружество „Осогово”. По думите й защитената местност се намира в близост до манастира „Свети Лука”, а насаждението се състои от 150-годишни букови дървета от естествен произход. „Ние успяхме да монтираме информационна табела, която дава повече подробности за защитената местност и за опазването й”, каза Михова. Статутът е определен през 1995 година с цел опазване на буковата гора. В нея са забранени дейности, променящи естествения облик на местността. Освен това е забранено увреждане, изкореняване и унищожаване на естествената растителност, бране на цветя за букети, събиране на билки, забранена е и пашата. Силвия Михова даде пример за Осоговска планина, където има и много защитени растителни видове. „Много богат е и животинският свят на Кюстендилския регион. В Осоговската планина са установени 11 вида земноводни и 18 вида влечуги. Осем вида от земноводните и петнадесет вида от влечугите, които се срещат в Осогово, са защитени от Закона за биологичното разнообразие”, каза Силвия Михова. По думите й в Осоговска планина са установени 196 вида от всичките 428 вида птици, срещащи се в България. Много от видовете са включени в международни конвенции и директиви за тяхното опазване.\r\nВенцеслав ИЛЧЕВ", "date": "2018.04.29", "title": "Кюстендил: 13 дка от вековната букова гора край село Граница е обявена за защитена местност"}
{"url": "http://www.focus-news.net/news/2018/04/29/2516329/dots-d-r-margarita-bakracheva-psiholog-ne-zalagame-tolkova-za-da-spechelim-kolkoto-da-izbegnem-neudobstvoto-da-nyamame-neshto.html", "text": "Не залагаме толкова, за да спечелим, колкото да избегнем неудобството да нямаме нещо. Това каза в интервю за Агенция „Фокус” доц. д-р Маргарита Бакрачева, психолог от Департамента по психология към Института за изследване на населението и човека при Българската академия на науките (БАН),  във връдка със соициологическо проучване на „Галъп интернешънъл“, според което 57% от запитаните се оказват играещи на различни хазартни игри. „Когато говорим за хазартния принцип като цяло, хората са много по склонни да заложат, когато има опасност да изгубят това, което имат. Ако имаме 1000 лева и възможността да станат 2000 е 50%, тогава по-нисък процент, около 30% от хората, биха заложили парите. Но ако условието на задачата е, че имаме 1000 лева и ако не ги заложим има 50% шанс да останем без нищо, изведнъж процента хора, които са склонни да рискуват много се увеличава. Колкото повече хора са склонни да залагат показва, че те по-скоро се стремят да избегнат опасността и това е показателно, че не залагаме толкова, за да спечелим, колкото да избегнем неудобството да нямаме нещо“, допълни още тя. „Тоест ние се стремим да се съхраним и да се запазим, не толкова да спечелим нещо. И втората линия, която може да обясни този висок процент склонност е, че когато нямаш стабилност и гаранция, че можеш да имаш постоянен източник на доходи се ориентираш към външни фактори, които могат да ти донесат късмета ако деня е подходящ. И в двата случая факторите на средата и това, че сме неудовлетворени от условията, в които живеем може да бъде предпоставка за повишаване на процента хора, които са склонни да търсят нещо, което да се случи чрез външна намеса. Това се дължи на липсата на метод и сигурен начин, че със собствени усилия могат да получат това, което искат“, каза още доц. Бакрачева. \"Ние не сме изгубили съвсем вярата, че от нас зависят нещата, но и не преставаме да се надяваме, че някакво чудо ще се случи и нещата ще се променят в нашата полза. И в двете линии има един оптимизъм, който е хубаво, че не сме изгубили, така че аз по скоро бих разгледала резултатите от изследването в положителна гледна точка, отколкото само в негативна\", отбеляза тя. \r\nЦветелин ДИМИТРОВ", "date": "2018.04.29", "title": "Доц. д-р Маргарита Бакрачева, психолог: Не залагаме толкова, за да спечелим, колкото да избегнем неудобството да нямаме нещо"}
{"url": "http://www.focus-news.net/news/2018/04/29/2516330/ramush-haradinay-ministerstvoto-na-vatreshnite-raboti-na-sarbiya-arestuva-sarbin-ot-kosovskite-sili-za-sigurnost.html", "text": "Министър-председателят на Косово Рамуш Харадинай написа в своя профил в социалната мрежа „Фейсбук“, че се тревожи за залавянето на представители на сръбската етническа общност, отбелязва белградската медийна компания B92. \r\nСъгласно думите на Харадинай, полицейски служител е бил арестуван на граничния пункт край сръбското село Кончул. Лидерът на кабинета в Прищина твърди, че арестуваният е от сръбски произход и е член на Косовските сили за сигурност. \r\nХарадинай пише, че подобна практика „напълно противоречи на всички задължения, които правителството на Косово, заедно с международната общност, е изпълнило през последните две десетилетия за пълното интегриране на сръбската общност в косовските институции\".\r\nПо-рано Белград заплаши, че представители на сръбската общност, които решат да се включат в редиците на бъдещата армия на Косово, ще бъдат преследвани от сръбското правосъдие. Проектозаконът за създаването на армията ще бъде внесен в парламента в Прищина в понеделник. Тереза Герова", "date": "2018.04.29", "title": "Рамуш Харадинай: Министерството на вътрешните работи на Сърбия арестува сърбин от Косовските сили за сигурност"}
{"url": "http://www.focus-news.net/news/2018/04/29/2516337/sport-kayzerslautern-izpadna-v-treta-liga-za-prav-pat-v-118-godishnata-si-istoriya.html", "text": "Един от най-обичаните клубове в Германия - Кайзерслаутерн, изпадна в Трета лига за пръв път в 118-годишната си история. В петък лаутерите отстъпиха с 2:3 при гостуването си на Арминия Билефелд и два кръга преди края на сезона във Втора Бундеслига нямат шансове да се спасят. Две попадения на Себастиан Андерсон вдъхнаха искрица надежда на феновете на Кайзерслаутерн, но последва пълен обрат, който само показа защо тимът е на дъното в класирането. Третият гол за Арминия падна в последната минута и бе дело на Фабиан Клос, който официално прати лаутерите в третото ниво. За последно Кайзерслаутерн беше част от елита през сезон 2011/12. Клубът е четирикратен шампион на Германия, а през 1998 година част от състава, който ликува с титлата, бе Мариян Христов.", "date": "2018.04.29", "title": "Спорт: Кайзерслаутерн изпадна в Трета лига за пръв път в 118-годишната си история"}
{"url": "http://www.focus-news.net/news/2018/04/29/2516341/na-1-may-bsp-organizira-protest-sreshtu-koruptsiyata-i-bednostta.html", "text": "На 1 май (вторник) БСП организира протест срещу корупцията, мизерията и бедността, съобщиха от пресцентъра на партията. В София, в 11.00 часа, се очаква  пред паметника на Незнайния войн (площад „Александър Невски”)  да се съберат хиляди, за да изразят своето желание за достойни доходи, както и срещу корупцията, която ограбва труда им. Протестното шествие ще мине по маршрута пл. „Ал. Невски” – ул. „Г.С.Раковски” – бул. „Дондуков” – пл. „Независимост” (пред Министерски съвет). В 12.00 часа е началото на митинга. \r\nСлед края на митинга, група „Сигнал“ ще даде старта на Празник на свободното слово и свободните медии пред Народния театър „Иван Вазов”. В събитието участие ще вземат млади актьори, както и групата No more many more.", "date": "2018.04.29", "title": "На 1 май БСП организира протест срещу корупцията и бедността"}
{"url": "http://www.focus-news.net/news/2018/04/29/2516338/gimnastichkite-ni-boryana-kaleyn-i-katrin-taseva-specheliha-srebarni-medali-na-svetovnata-kupa-v-baku.html", "text": "Гимнастичките ни Боряна Калейн и Катрин Тасева спечелиха сребърни медали на Световната купа по художествена гимнастика в азербайджанската столица Баку. Боряна Калейн спечели сребърен медал за съчетанието си с бухалки. Гимнастичката ни получи оценка от 17.800 и така донесе първи медал за България от финалите на отделните уреди. Най-висока оценка за съчетанието с бухалки получи украинката Влада Николченко. Бронзовият медал спечели Мария Сергеева от Русия със 17.700. Катрин Тасева донесе втори медал за България от последния ден на Световната купа по художествена гимнастика със съчетанието си на лента. Тя получи оценка от 16.400 точки. Златният медал спечели рускинята Мария Сергеева с 16.800 точки, а бронзовото отличие- украинката Влада Николченко с 16.050 точки.", "date": "2018.04.29", "title": "Гимнастичките ни Боряна Калейн и Катрин Тасева спечелиха сребърни медали на Световната купа в Баку"}
{"url": "http://www.focus-news.net/news/2018/04/29/2516340/stoyna-mladenova-obshtina-veliko-tarnovo-pet-sa-osnovnite-printsipi-za-otglezhdane-na-domashno-kuche.html", "text": "Пет са основните принципи за отглеждане на домашно животно на територията на старопрестолната община. Те са вписани в Наредбата за придобиване, притежаване и отглеждане на кучета, обясни за Радио „Фокус“ – Велико Търново Стойна Младенова, главен експерт Отдел „Околна среда“ в местната администрация. Тя уточни, че правилата са наречени още принципи на петте свободи. „Те са освободеност от дискомфорт, освободеност за това животните да проявяват естественото си поведение, освободеност от глад и жажда, освободеност от страх и стресови ситуации, освободеност от болка, наранявания и заболявания. Нека тези принципи ни водят при отглеждането на домашни животни“, призова експертът. По думите й до момента не е имало случаи на отнети кучета, заради нехуманно отношение на територията на общината. Последната жалба, подадена през настоящата година, се е оказала неоснователна. До това заключение е стигнала специално свикана комисия от общински експерти, неправителствена организация за защита на животните, представители на Областната дирекция по безопасност на храните, отговарящи за хуманно отношение. Освен това Младенова поясни, че Общината няма правомощия да отнема кучета, но след издаване на предписание, това могат да направят органите на МВР.\r\nЛуиза ТРАНЧЕВА", "date": "2018.04.29", "title": "Стойна Младенова, Община Велико Търново: Пет са основните принципи за отглеждане на домашно куче"}
{"url": "http://www.focus-news.net/news/2018/04/29/2516335/faz-stachki-otnovo-paraliziraha-dvizhenieto-na-zhelezopatniya-transport-vav-frantsiya.html", "text": "Стачка на служителите на железниците отново парализираха движението на железопътния транспорт във Франция, съобщава германският национален ежедневник Die Frankfurter Allgemeine Zeitung.\r\nПо данни на редакцията движението на около половината от планираните по разписание високоскоростни влакове е отменено, включително към Германия, но по-голямата част от влаковете, свързващи Франция със съседните й страни, се движат по разписание. Тереза Герова", "date": "2018.04.29", "title": "FAZ: Стачки отново парализираха движението на железопътния транспорт във Франция"}
{"url": "http://www.focus-news.net/news/2018/04/29/2516339/yens-stoltenberg-turtsiya-ima-pravo-da-se-bori-sreshtu-organizatorite-na-prevrata-ot-2016-godina.html", "text": "Генералният секретар на НАТО Йенс Столтенберг заяви, че Турция има право да се бори срещу организаторите на опита за преврат от лятото на 2016 г., добавяйки, че страната има професионална армия с подготвени служители, пише вестник Hurriyet.\r\n„Неуспешният опит за преврат беше брутална атака срещу демократичните институции в Турция\", подчерта Столтенберг, припомняйки, че още тогава е осъдил пуча и е изразил солидарност с турското правителство.\r\nИзвестно е, че някои служители и някои елементи от турската армия са участвали в опита за преврат, тъй като F-16 са бомбардирали парламента и някои офицери са отвлекли началника на генералния щаб ген. Хулуси Акар, припомни норвежкият политик. \r\n„Значи е имало елементи от армията, участвали в преврата. Но в същото време знам, че въпреки факта, че някои елементи са участвали в опита за преврат, Турция има професионална армия с професионални войници и подготвени офицери\", бе заключението на генералния секретар на НАТО. \r\n„Виждам ги в операциите на НАТО. Виждам също какво може да направи Турция, когато става дума за участие в операции и мисии на НАТО\", каза Столтенберг. \r\nНа въпрос кой може да стои зад опита за преврат в Анкара, Столенберг заяви, че това е въпрос, с който се занимава съдебна система на Турция. \r\n„Не зависи от генералния секретар на НАТО да поеме отговорност за разследването или за каквото и да било съдебно производство. Турция има право да преследва тези, които стоят зад преврата, основано на върховенството на закона и независимата съдебна власт\", категоричен бе генералният секретар на Алианса. Тереза Герова", "date": "2018.04.29", "title": "Йенс Столтенберг: Турция има право да се бори срещу организаторите на преврата от 2016 година"}
{"url": "http://www.focus-news.net/news/2018/04/29/2516343/plovdiv-s-fotodokumentalna-izlozhba-i-folkloren-kontsert-v-klisura-prodalzhava-programata-po-otbelyazvane-na-142-godini-ot-aprilskata-epopeya.html", "text": "С  фотодокументална изложба и фолклорен концерт в Клисура продължава програмата по отбелязване на 142 години от Априлската епопея. Това каза за Радио „Фокус“ – Пловдив Стоян Иванов, директор на Историческия музей в Клисура. От 19.00 часа на 30 април в Историческия музей в Клисура ще бъде открита фотодокументална изложба „Христо Ботев. Живот и дело“. В същия ден, на пл. „20-ти април“, ще се състои концерт на фолклорен ансамбъл „Розова долина“. Началото му ще бъде дадено в 19.30 часа, а от 20.15 часа ще се състои тържествен митинг-заря. Преди това, от 18.00 часа, в храм „Св. Успение Богородично“ ще бъде отслужена заупокойна панихида за загиналите в Априлското въстание.\r\nКулминацията на тържествата по повод навършването на 142 години от Априлската епопея е на 1 май на пл. „20-ти април“. Официалното откриване ще се състои от 10.30 часа, като е предвидена богата културна програма. В 10.45 часа присъстващите ще имат възможността да наблюдават поетичен рецитал на актьора Янко Лозанов, а от 11.00 часа – музикален рецитал на Мъжки хор „Стефка Благоева“ – Пловдив. В 11.30 часа ще започне гвоздеят на тържествата на 1 май – историческа възстановка, пресъздаваща моменти от епичния бой на клисурци срещу вековния поробител. Тържествата завършват на същия ден с народно веселие.\r\nТони МИХАЙЛОВ", "date": "2018.04.29", "title": "Пловдив: С фотодокументална изложба и фолклорен концерт в Клисура продължава програмата по отбелязване на 142 години от Априлската епопея"}
{"url": "http://www.focus-news.net/news/2018/04/29/2516344/ansambalat-ni-po-hudozhestvena-gimnastika-specheli-zlaten-medal-na-svetovnata-kupa-v-baku.html", "text": "Българският ансамбъл по художествена гимнастика спечели златен медал на Световната купа по художествена гимнастика в азербайджанската столица Баку. Отборът ни е в състав Симона Дянкова, Елена Билева, Лаута Траатс, Мадлен Радуканова и Стефани Кирякова. Като Кирякова влезе в състава на мястото на контузената Теодора Александрова. Грациите ни получиха оценка от 19.800 за съчетанието си с пет обръча. Втори с 18.000 е ансамбълът на Италия, а трети този на Азербайджан със 17.600.", "date": "2018.04.29", "title": "Ансамбълът ни по художествена гимнастика спечели златен медал на Световната купа в Баку"}
{"url": "http://www.focus-news.net/news/2018/04/29/2516348/plovdiv-festival-na-eko-i-bio-proizvoditelite-shte-se-provede-v-kraya-na-mesets-may-v-grad-sadovo.html", "text": "Фестивал  на еко и био производителите ще се проведе в края на месец май в град Садово. Това каза за Радио „Фокус“ – Пловдив Нели Дакова, организатор на събитието. Фестивалът ще се проведе от 24 до 26 май (четвъртък, петък и събота). „24 май е празникът на град Садово и тази година ще съчетаем двата празника. Ще има и фолклорна програма от страна на Община Садово плюс фестивала. Ще имаме и много занимания за деца“, каза Нели Дакова. Тази година акцент на фестивала ще бъдат детските работилници. По думите на Дакова на специално оформено пространство, на зелена площ и в близост до Общината ще бъдат разположени шатрите и детските работилници. В детските работилници ще се насочи поглед върху опазването и грижата за природата, природосъобразния начин на живот и здравословното хранене. „Ще правим еко торбички, пликчета с шлюпки от лимец, които могат да се използват за декорация, билкови торбички, ще забъркаме ядков сладолед, ще месим хляб от лимец, ще правим малки сандвичи, които са здравословни и лесни за приготвяне, за да видят децата, а и техните родители, че здравословното не е винаги трудно, лесно е, а и е много вкусно“, каза Нели Дакова. Тя добави, че децата ще имат възможност да посеят семена от лимец, ще им бъде показан цикълът на растеж на лимеца – най-древното зърно, което е и с много добри вкусови качества, освен това няма глутен и е много подходящ за хора, които имат алергии. Участниците ще могат да рисуват на едно триметрово пано, което е наречено „Седемте цвята на дъгата“. „Там децата ще могат да проявят своето творчество и да нарисуват каквото пожелаят“, каза Нели Дакова. Тя коментира, че във връзка с 24 май, празникът на българската просвета и култура, ще има работилници за децата, където ще могат да изписват имената си на кирилица, ще им бъде показана и глаголицата.\r\nФестивалът на еко и био производителите ще се състои от две части – изложбена част с разположени шатри в центъра на града и лекционна част, която ще се проведе в залата на читалището. „Ще има презентации и най-различни лектори ще говорят за природосъобразно земеделие, за почвеното плодородие и вероятно ще засегнат и темата за хомеопатията в земеделието“, каза Нели Дакова.\r\nФестивалът на еко и био производителите в град Садово ще се проведе за втора поредна година.\r\nВесела КРЪСТЕВА", "date": "2018.04.29", "title": "Пловдив: Фестивал на еко и био производителите ще се проведе в края на месец май в град Садово"}
{"url": "http://www.focus-news.net/news/2018/04/29/2516349/sestri-stoevi-specheliha-istoricheska-titla-ot-evropeyskoto-parvenstvo-po-badminton.html", "text": "Стефани и Габриела Стоеви спечелиха титлата на двойки жени от Европейското първенство по бадминтон в Уелва (Испания). В мач за трофея те победиха шестите поставени в схемата Емили Лефел и Ан Тран от Франция с 21:12, 21:10 за 43 минути игра. В първия гейм те поведоха с 10:5 и 19:11, а във втория взеха аванс от 10:3 и доминираха до края. Това е първа титла на Стария континент за сестрите от Хасково. Миналата година те спечелиха сребърните медали на Евро 2017 в Казан. Освен двата медала от Европейско, българките имат златно отличие от Европейските игри през 2015 година. Сестри Стоеви заемат 12-а позиция в световната ранглиста в момента.", "date": "2018.04.29", "title": "Сестри Стоеви спечелиха историческа титла от Европейското първенство по бадминтон"}
{"url": "http://www.focus-news.net/news/2018/04/29/2516347/sport-evropeyska-titla-za-sestri-stoevi-v-ispaniya.html", "text": "Стефани и Габриела Стоеви спечелиха титлата на двойки жени от Европейското първенство по бадминтон в Уелва (Испания). В мач за трофея те победиха шестите поставени в схемата Емили Лефел и Ан Тран от Франция с 21:12, 21:10 за 43 минути игра. Стефани и Габриела нямаха никакви проблеми в двубоя. В първия гейм те поведоха с 10:5 и 19:11, а във втория взеха аванс от 10:3 и доминираха до края.\r\nТова е първа титла на Стария континент за сестрите от Хасково. Миналата година те спечелиха сребърните медали на Евро 2017 в Казан. Освен двата медала от Европейско, българките имат златно отличие от Европейските игри през 2015 година. Сестри Стоеви заемат 12-а позиция в световната ранглиста в момента.\r\nВенцислав ДРАГОМАНОВ", "date": "2018.04.29", "title": "Спорт: Европейска титла за сестри Стоеви в Испания"}
{"url": "http://www.focus-news.net/news/2018/04/29/2516345/ruskiyat-patriarh-kiril-moeto-poseshtenie-v-albaniya-e-nova-glava-v-otnosheniyata-mezhdu-vsichki-bratski-tsarkvi.html", "text": "Патриархът на Москва и цяла Русия Кирил и предстоятелят на Албанската афтокефална православна църква Анастас Янулатос изнесоха съвместна литургия в съборния храм „Възкресение Христово\" в Тирана, предава скопският телевизионен канал A1 On. \r\nПо време на богослужението храмът бе пълна с вярващи, а засилените мерки за сигурност бяха очевидни, отбелязва македонската телевизия. \r\nВ рамките на историческото си пътуване в Албания, руският патриарх Кирил заяви, че посещението му отваря нова глава в приятелските отношения между църквите. В разговорите си си той отдели внимание и на темата за преследването на свещеници в годините на комунистическия режим в Албания.\r\n„Но противно на намеренията на преследвачите, религията възкръсна, върна се към живот, защото в кръвта на мъчениците е семето на християнството. Господ ни изпрати своята доброта и автокефалната църква на Албания напълно разрушена в миналото, днес е с нова слава, благодарение на саможертвената работа на нейния предстоятел Анастас. Надявам се, че с помощта на Бога, моето посещение ще отвори нова глава в отношенията между нашите и всички братски православни църкви“, заяви патриарх Кирил.\r\nВ понеделник патриарх Кирил ще проведе официални срещи с държания глава и премиера на Албания, съответно Илир Мета и Еди Рама. \r\nВ събота руският патриарх Кирил пристигна на първо по рода си тридневно посещение в Албания по покана на Албанската православна църква, което бе определено от като историческо събитие. \r\nМестните медии съобщиха по-рано, че Министерството на вътрешните работи в Тирана ще предприеме строги мерки за сигурност по време на посещението на руския патриарх, а по време на престоя си в Албания Кирил ще бъде пазен и от руски охранители. Тереза Герова", "date": "2018.04.29", "title": "Руският патриарх Кирил: Моето посещение в Албания е нова глава в отношенията между всички братски църкви"}
{"url": "http://www.focus-news.net/news/2018/04/29/2516351/smolyan-mezhdu-8-i-10-rast-na-turistite-prez-zimniya-sezon-otchitat-hotelierite-v-pamporovo.html", "text": "Между 8 и 10 % ръст на туристите през зимния сезон отчитат хотелиерите в Пампорово. Това каза за Радио „Фокус“ – Смолян Пантелей Мемцов – председател на Регионална туристическа асоциация „Родопи“ и зам.-кмет на Чепеларе. Той уточни, че има ръст и на всички съпътстващи услуги, като е увеличена и посещаемостта на лифтовете и ски-пистите в зоната Пампорово – Мечи чал. „Ръстът се наблюдава като тенденция от година на година и това означава, че ни очаква един добър цикъл през следващите години. Това се дължи и на сериозните инвестиции в ски-инфраструктурата на курорта, както и общините Чепеларе и Смолян, които също се опитват да създават добри условия за туристите. Всяка година това, което постъпва по линията на туристически данък и ние сме задължени да го връщаме, специално от Община Чепеларе правим доста неща с тези средства. Обновяваме тротоари, правим пешеходни алеи, сега стартираме с поставяне на осветление в централната част на Пампорово и други неща, свързани с озеленяване и атракции в курорта“, поясни Мемцов.\r\nТой отбеляза, че през последните години българите са преоткрили Пампорово и се наблюдава сериозен процент на български туристи. „Наблюдава се обаче и ръст на туристите от съседните държави, като Турция и Македония. Особено туристите от Македония, които до преди няколко години идваха на почивки през зимата основно в Банско, вече резервират дълготрайни седмични почивки които са на Пампорово и са доста внушителна цифра като ръст. Достъпът на Македония е съвсем близък до Банско, а до Пампорово те пътуват още толкова километри и това, че се наблюдава ръст е похвално. Това означава, че хората избират курорт, в който получават една качествена услуга. Това на базата на сравнението през годините ще даде отражение и ще се увеличи туристопотока при нас“, каза още Мемцов.\r\nНели ГЕРГЬОВСКА", "date": "2018.04.29", "title": "Смолян: Между 8 и 10 % ръст на туристите през зимния сезон отчитат хотелиерите в Пампорово"}
{"url": "http://www.focus-news.net/news/2018/04/29/2516353/pleven-rumen-petkov-vze-uchastie-v-chestvaniyata-posveteni-na-200-godishninata-ot-rozhdenieto-na-tsar-osvoboditel-aleksandar-.html", "text": "Румен Петков, член на ИБ на АБВ, взе участие в честванията, посветени на 200-годишнината от рождението на Цар Освободител Александър ІІ, които се проведоха в Плевен. Това съобщиха от пресцентъра на ПП АБВ. Заедно с директора на Руския културно-информационен център Павел Журавлев и кмета на града  Георг Спартански Петков поднесе цветя и венци пред паметниците на Цар Освободител и ген. Тотлебен. По-рано през деня той присъства и на панихида, посветена на паметта на руския император. Веднага след събитието Румен Петков проведе разговор с плевенския митрополит Игнатий. Двамата обсъдиха възможността дарените на църквата „Св.Николай“ от руския император Николай II позлатено евангелие и златен кръст да бъдат изложени пред гражданите и гостите на областния град.", "date": "2018.04.29", "title": "Плевен: Румен Петков взе участие в честванията, посветени на 200-годишнината от рождението на Цар Освободител Александър ІІ"}
{"url": "http://www.focus-news.net/news/2018/04/29/2516352/ansambalat-ni-specheli-vtori-zlaten-medal-na-svetovnata-kupa-v-baku.html", "text": "Българският ансамбъл по художествена гимнастика спечели втори златен медал на Световната купа по художествена гимнастика в азербайджанската столица Баку. Отборът ни е в състав Симона Дянкова, Елена Билева, Лаута Траатс, Мадлен Радуканова и Стефани Кирякова. Грациите ни получиха най-високата оценка от 19.050 за съчетанието си с 3 топки и 2 въжета. Втори и трети се наредиха гимнастичките от Украйна и Япония с резултат от 18.000.\r\nТова е трето отличие за грациите ни в Баку, след златния медал за съчетанието с обръчи и сребърния медал от многобоя вчера. Българските гимнастички си тръгват от столицата на Азербайджан с 5 медала- трите на ансамбъла и двата сребърни на Боряна Калейн и Катрин Тасева.\r\nВижте награждаването на гимнастичките:", "date": "2018.04.29", "title": "Ансамбълът ни спечели втори златен медал на Световната купа в Баку"}
{"url": "http://www.focus-news.net/news/2018/04/29/2516354/zadava-se-nova-burya-v-otnosheniyata-mezhdu-belgrad-i-prishtina-obzor.html", "text": "В понеделник, 30 април, в парламента в Прищина предстои да бъде внесен законопроект за създаването на армия на Косово – ход, който обещава нова буря в отношенията между най-младата държава на Балканите и Сърбия. \r\n„Министерството на косовските сили за сигурност (МКСС) изпълнява своите дейности и задължения в съответствие с парламента. В момента изчакваме финансовия доклад за бюджетните разходи от Министерството на финансите, както и съгласие от Министерството за европейска интеграция с цел да се съгласува проектозакона със законодателството на Европейския съюз. В съответствие със законодателната стратегия на парламента на Република Косово и плана за действие на МКСС, ние ще изпратим проектозакона до парламента на 30 април“, бе казано в съобщение от управляващите в Прищина. \r\nВ начинанието си Косово може да разчита на подкрепа от страна на САЩ, които дадоха множество сигнали, че възприемат позитивно идеята. По-рано, в рамките на посещение в Прищина, помощник-държавният секретар на САЩ за Европа и Евразия Уес Мичъл подчерта, че трансформирането на Косовските сили за сигурност в армия на Косово трябва да бъде направено в съответствие с основния закон на страната. Американският дипломат подчерта, че Косово има право да формира професионална армия и бе категоричен, че тя няма да представлява заплаха за Сърбия и сърбите, живеещи в най-младата държава на Балканския полуостров. \r\nВ Москва обаче не са съгласни. Още преди седмици говорителят на Министерството на външните работи на Руската федерация Мария Захарова разкритикува плановете за създаване на Въоръжени сили на Косово.„Създаването на армия в Косово, структура, която по никакъв начин не се доближава до държавната, още повече нагнетява вече напрегнатата ситуация\", предупреди Захарова.\r\nНай-напрегната обаче е ситуацията в Белград, където управляващите се противопоставят категорично на идеята за създаване на косовска армия. Ръководителят на сръбската Служба за Косово и Метохия Марко Джурич призова косовските сърби да не се присъединяват към армията на Прищина и – позовавайки се на законодателството на Белград, заплаши с налагането на тежки наказания с до 10 г. лишаване от свобода на онези, които решат да станат част от бъдещата армия на най-младата държава на Балканите (ако бъде създадена). \r\nДжурич заяви, че създаването на косовска армия е незаконно и е в нарушение на Резолюция 1244 на Съвета за сигурност на ООН и на споразумението от Куманово, което слага край на войната в Косово през 1999 г.\r\nКосово полага усилия да превърне Косовските сили за сигурност (KSF) в армия на Косово чрез конституционни изменения. За да може Прищина да промени конституцията, гласовете на сръбските депутати са от решаващо значение, припомниха от Белград.\r\nВъв връзка с изявлението на Джурич, министър-председателят на Косово Рамуш Харадинай написа в своя профил в социалната мрежа „Фейсбук“, че се тревожи за залавянето на представители на сръбската етническа общност. Харадинай написа, че подобна практика „напълно противоречи на всички задължения, които правителството на Косово, заедно с международната общност, е изпълнило през последните две десетилетия за пълното интегриране на сръбската общност в косовските институции\".\r\nХарадинай приведе информация, съгласно която полицейски служител е бил арестуван на граничния пункт край сръбското село Кончул. Лидерът на кабинета в Прищина твърди, че арестуваният е от сръбски произход и е член на Косовските сили за сигурност. Тереза Герова", "date": "2018.04.29", "title": "Задава се нова буря в отношенията между Белград и Прищина (ОБЗОР)"}
{"url": "http://www.focus-news.net/news/2018/04/29/2516356/plovdiv-nad-40-novi-osvetitelni-tela-sa-postaveni-na-strategicheski-mesta-v-rayon-severen-ot-nachaloto-na-godinata.html", "text": "43 нови осветителни тела са поставени на стратегически места в район „Северен“ в Пловдив от началото на годината. Това съобщи за Радио „Фокус“ – Пловдив районният кмет инж. Ральо Ралев. По думите му през 2018 година е поставено ново осветление на източната страна на ул. „Победа” №2 и северната страна на бул. „Марица” №51-53 с общо 10 броя новоизградени стълба с 15 на брой лед осветителни тела. 9 броя паркови осветителни тела са поставено на ул. „Ален Мак” пред южния вход на СУ „Христо Груев Данов”, а 14 броя паркови осветителни тела – на ул. „Братя Търневи” от №3 до №29. На ул. „Харитон Куев”№5 до №12 са поставени 5 броя паркови осветителни тела.\r\n„Новите осветителни тела са изградени от Община Пловдив по предложение на районната администрация до детски и учебни заведения, както и на места, където осветеността е била крайно недостатъчна“, каза Ралев.\r\nТони МИХАЙЛОВ", "date": "2018.04.29", "title": "Пловдив: Над 40 нови осветителни тела са поставени на стратегически места в район „Северен“ от началото на годината"}
{"url": "http://www.focus-news.net/news/2018/04/29/2516346/panagyurishte-srednovekovieto-e-aktsent-v-tazgodishnoto-izdanie-na-festivala-zhivata-istoriya-v-panagyurishte.html", "text": "Фестивалът „Живата история” в Панагюрище се провежда в рамките на честванията на 142-ата годишнина от Априлското въстание. Това каза за Радио „Фокус“ – Пазарджик Методи Навущанов, председател на Регионален клуб „Традиция“ в Панагюрище. Той обясни, че в него са предвидени различни дейности. „В раздел Средновековна България, показваме ежедневно болярско и царско облекло, стрелба с лък, средновековно училище, средновековна кухня, сечене на монети, средновековна фехтовка. Общо взето мирния и военния живот на Средновековна България от времето на Второто българско царство. Във всички тези дейности участват реконструктори от клубовете „Традиция” в Панагюрище, Шумен и Велико Търново, а също и наемна дружина „Барадж“, град Пазарджик“, каза също Наущанов. Той допълни, че на територията на Градския парк са показани и занаяти, демонстрирани са и различни военни униформи, въоръжение от периода XII – XIV век.\r\nВаня НИКОЛОВА", "date": "2018.04.29", "title": "Панагюрище: Средновековието е акцент в тазгодишното издание на фестивала „Живата история“ в Панагюрище"}
{"url": "http://www.focus-news.net/news/2018/04/29/2516358/veliko-tarnovo-desetki-detsa-zaribiha-r-yantra-sled-riboloven-turnir.html", "text": "Десетки деца участваха в риболовния турнир „Хвани и пусни“, който се проведе през уикенда във Велико Търново. Арена на надпреварата бе езеро \"Света гора\", намиращо се непосредствено до едноименните хълм и паркова зона. Малчуганите уловиха шаранчета, които след това пуснаха в Янтра, а целта на добрата инициатива бе зарибяване на реката. Това съобщиха от пресцентъра на Община Велико Търново.\r\nТурнирът бе открит от кмета на Велико Търново Даниел Панов. Градоначалникът връчи награди на най-сръчните с въдиците деца, както и грамоти за всички участници.", "date": "2018.04.29", "title": "Велико Търново: Десетки деца зарибиха р. Янтра след риболовен турнир"}
{"url": "http://www.focus-news.net/news/2018/04/29/2516342/tass-vladimir-putin-potvardi-gotovnostta-na-rusiya-da-sadeystva-za-otslabvane-na-naprezhenieto-na-koreyskiya-poluostrov.html", "text": "Държавният глава на Руската федерация Владимир Путин потвърди готовността на Москва да съдейства за отслабване на напрежението на Корейския полуостров и за продължаването на сътрудничеството между Сеул и Пхенян. Това се казва в съобщение от пресслужбата на Кремъл, разпространено след телефонен разговор между Путин и южнокорейския му колега Мун Дже-ин, предава TACC. \r\n„Президентът на Руската федерация Владимир Путин потвърди готовността на Русия и занапред да съдейства за практическото сътрудничество между Република Корея и КНДР, в частност – за изпълнението на крупни тристранни инфраструктурни и енергийни проекти. Владимир Путин подчерта важността от продължаването на усилията на всички замесени страни по политическото и дипломатическо решение на проблема на Корейския полуостров, в това число с оглед на ориентирите, съдържащи се в руско-китайската „пътна карта“ за разрешаване на въпроса“, се казва в разпространеното от Кремъл съобщение. Тереза Герова", "date": "2018.04.29", "title": "ТАСС: Владимир Путин потвърди готовността на Русия да съдейства за отслабване на напрежението на Корейския полуостров"}
{"url": "http://www.focus-news.net/news/2018/04/29/2516355/veliko-tarnovo-415-mladi-artisti-se-predstavyat-na-teatralnata-stsena-v-grada.html", "text": "В Музикално-драматичен театър „Константин Кисимов“ – Велико Търново от 27 до 30 април се провежда поредното XIII издание на Националния фестивал за детско-юношеско театрално творчество „Малкият принц“, организиран от Община Велико Търново и Народно читалище „Извор – 1873” с. Самоводене. В петък и събота пред търновската публика и авторитетното жури, председателствано от Николай Априлов, се представиха 17 детски (до 14 год.) театрални състава от всички краища на страната. Това съобщиха от пресцентъра на Община Велико Търново.\r\nГолямата награда на Община Велико Търново – статуетка, грамота и парична награда от 350 лв. спечелиха най-малките участници във фестивала, родени през 2012 и 2013 г., Театрално студио „Детелина“ при Детска градина „Радост“ – София, за спектакъла „Цветята на малката Ида“ по Х. Кр. Андерсен. Първа награда за спектакъл и 300 лв. получиха „Самодейни таланти“ при НЧ „Св. Климент Охридски“ – Стара Загора, които представиха „Малкият принц“. Втора награда бе отредена за спектакъла „Тримата братя и грозната мома“ на ДТС „Развитие“ при Народно читалище „Развитие – 1870“ гр. Севлиево, а Никола Лукянов и Стефан Симеонов от същия състав си разделиха наградата за поддържаща мъжка роля. Трета награда получи ТС „Светулки“ при ОУ „Св. Никола“ – гр. Стара Загора за „Пепеляшка“. Поощрителна награда получи спектакъла „вълкът и седемте вълчета“ на ТГ „Витаминки“ от гр. Кнежа.\r\nИндивидуалният приз за главна женска роля в тази категория, плакет и награда от 80 лв. взе Кристина Петрова от Театрална формация „Звезден прах“ - Монтана за ролята на Гаргата от „Случки стари за гори и за пожари“, а Никол Георгиева от същата формация получи поощрителна награда за актьорско майсторство. Наградата за главна мъжка роля спечели Никола Маринов от гр. Дебелец за ролята на Перко от „Яйцето“ от Борис Априлов. Наградата за поддържаща женска роля и 50 лв. от наградния фонд бе присъдена на Виктория Костадинова от ТС „Дионисий“ с. Шемшево за ролята на Пчелата от „Чими“.\r\nМалките участници във фестивала посетиха безплатно крепостта Царевец и гледаха спектакъла „Звук и светлина“ – подарък за тях и техните ръководители и родители от Кмета на Община Велико Търново. \r\nВ неделя и понеделник богатата програма на фестивала продължава с още 17 представления на юношеските (до 19 г.) състави, а награждаването им и закриването на фестивала е от 21.00 часа на 30 април, понеделник.\r\nОбщина Велико Търново кани всички търновци и гости на града да подкрепят и да се насладят на младите български театрални таланти в голямата зала на МДТ „Константин Кисимов“. Входът е свободен, а програмата е достъпна , както и във .", "date": "2018.04.29", "title": "Велико Търново: 415 млади артисти се представят на театралната сцена в града"}
{"url": "http://www.focus-news.net/news/2018/04/29/2516357/ministar-nikolay-nankov-ekspertna-grupa-shte-vzeme-reshenie-po-kazusa-s-razkopkite-po-traseto-na-am-struma-kray-blagoevgrad-ako-e-neobhodimo-shte-izmestim-traseto.html", "text": "Сформирана е експертна група, която предстои да вземе решение по казуса с разкопките по трасето на АМ „Струма“ край благоевградското село Покровник. Това каза пред журналисти в Благоевград министърът на регионалното развитие и благоустройството Николай Нанков, който бе в града за втория кръг от Националния шампионат на България „Планинско изкачване Благоевград“, предаде репортер на Радио „Фокус“ – Пирин. Нанков заяви, че едва ли има други хора като премиера Бойко Борисов и самия той, които да полагат толкова усилия за историята и археологията, както и за екологията. „В случая с разкопките край село Покровник в никакъв случай не искаме да сблъскаме двата интереса – бързото и скоростно строителство на магистралата с консервирането, експонирането и социализирането на ценните находки от античния римски град. Затова сме осигурили финансов ресурс в размер на малко над 8 млн. за разкопките по цялото протежение на автомагистрала „Струма“ в участъците Лот 3.1 и Лот 3.3“, каза още Нанков. Той добави, че към момента проучванията вървят изключително добре и са в график. „Над 150 човека работят на терен, от тях 31 са членовете на археологическия екип. От около седмица сме в постоянна връзка с министъра на културата Боил Банов, тъй като аз като обикновен човек и неексперт по темата е нормално да се вслушвам в гласа на експертите. Те ще преценят какво следва оттук нататък“, коментира министър Нанков. Той обясни, че на обекта са открити две римски гробници. „Първата от тях е ограбена още през средновековието, а експонатите от втората са в Регионален исторически музей – Благоевград за консервация. Експертна група още миналата седмица се събра в Министерството на културата, тъй като такова е изискването. Следващата седмица тя ще продължи работа, затова споменах, че с колегата Банов сме в постоянен контакт. Ще се доверя изцяло на мнението както на директора на Националния археологически институт с музей към Българската академия на науките – доц. д-р Людмил Вагалински, така и с това на останалите експерти“, подчерта Нанков. Регионалният министър каза, че винаги се съобразява с мнението на експертите и на академичната общност. Той добави, че е хубаво, че при строенето на магистрали се откриват такива ценни находки. „Едва ли ако я нямаше магистрала „Струма“ щяхме да попаднем на нещо подобно“, отбеляза Нанков. По думите му затова и при строителството на магистрали се залагат такива големи бюджети, за да може историята и културата да бъде експонирана. „Днес ще посетя мястото. След като бъде взето решението за обекта и за ценните находки от него, ще посетим разкопките заедно с колегата Банов. И пак казвам по никакъв начин няма да сблъскваме интересите за по-бързото и скоростно строителство на магистралата с консервирането, експонирането и социализирането на ценните находки от античния римски град“, допълни Нанков. Той добави, че след като експертите се произнесат по темата, Министерството на регионалното развитие и благоустройството е готово да осигури финансов ресурс, независимо от решението – дали ще бъде консервация, дали ще бъде социализация, дали ще бъде изместване на трасето на магистралата.\r\nЛивия НИНОВА", "date": "2018.04.29", "title": "Министър Николай Нанков: Експертна група ще вземе решение по казуса с разкопките по трасето на АМ „Струма“ край Благоевград, ако е необходимо ще изместим трасето"}
{"url": "http://www.focus-news.net/news/2018/04/29/2516306/ria-novosti-demonstranti-otnovo-blokiraha-tsentara-na-erevan.html", "text": "Демонстранти отново блокираха достъпа до площад „Република“ в арменската столица Ереван, предава кореспондент на руската информационна агенция РИА Новости.\r\nНяколкостотин протестиращи стоят на пешеходните пътеки, блокирайки движението. Други са в автомобили, развявайки националните знамена и скандирайки лозунги. Прилежащите към площада централни улици също са блокирани. В центъра на Ереван се наблюдават полицейски служители, но те не предприемат действия срещу протестиращите. \r\nПротестите в Армения започнаха на 13 април. Опозицията се противопостави на избора на Серж Саркисян, бивш президент, за министър-председателския пост, като го обвини в неефективно управление и влошаване на икономическата ситуация в страната.\r\nВъпреки това на 17 април парламентът утвърди Саркисян за премиер на Армения. В отговор опозицията обяви началото на „Кадифена революция“. Едва седмица по-късно, на 23 април, Саркисян подаде оставка.Тереза Герова", "date": "2018.04.29", "title": "РИА Новости: Демонстранти отново блокираха центъра на Ереван"}
{"url": "http://www.focus-news.net/news/2018/04/29/2516361/plovdiv-festivalat-na-balkanskata-kultura-i-kulinariya-plovdivmezi-shte-se-provede-v-park-lauta-za-vtora-poredna-godina.html", "text": "Фестивалът на балканската култура и кулинария „PlovdivMezi“ ще се проведе в парк „Лаута“ в Пловдив за втора поредна година. Това съобщиха за Радио „Фокус“ – Пловдив от Дирекция „Култура и културно наследство“ към Общината. Събитието ще се проведе в дните от 30 май до 3 юни. То е комбинация от големи музикални концерти, спортни и кулинарни събития, включително зона за семейства, мини лунапарк, детски атракциони, турнири по футбол, баскетбол, табла и белот, улични уроци по български фолклор, за по-възрастните и множество спортни състезания в комбинация с типичните за фестивала кулинарни изложители от балканските държави.\r\nТази година събитието поставя като акцент в програмата и цялостната визия патриотизмът и любовта към българската история и култура. За първи път на фестивала ще има мобилно читалище и музей за българска история с автентични оръжия, носии, исторически документи и други артефакти. Посетителите ще могат да се пренесат назад във времето като си направят снимка на специален фотокорнер с хайдушки дрехи или традиционни носии от различни български региони.\r\nЗа най-малките е предвидено „Училище за юнаци”, където децата ще се учат на безопасност на движението, под формата на игра ще бъдат запознати с бойната подготовка на едновремешните хайдути, ще се научат как да оцеляват в планината и какво им е нужно, за да бъде природата техен приятел, момичетата пък ще се учат да тъкат на автентични станове или да пластят вълна, също като едно време, а в модулът „Познавам ли моята България” малчуганите ще научават интересни факти от нашето минало и ще строят макети на исторически забележителности.\r\nВсеки ден на сцената ще се провежда „Час по родолюбие” – забавна и образователна игра за гостите на фестивала с исторически въпроси, в която взимат участие желаещи от публиката и победителят печели голяма награда. В модулът „Най-доброто от Пловдив” отново на сцената ще се изявяват младите таланти на града, а вечер програмата ще завършва с големи концерти на любими балкански изпълнители.\r\nФестивалът на балканската култура и кулинария PlovdivMezi се осъществява с финансовата подкрепа на Община Пловдив и е част от Културния календар на града за 2018 година.\r\nТони МИХАЙЛОВ", "date": "2018.04.29", "title": "Пловдив: Фестивалът на балканската култура и кулинария „PlovdivMezi“ ще се проведе в парк „Лаута“ за втора поредна година"}
{"url": "http://www.focus-news.net/news/2018/04/29/2516359/nova-tv-makedoniya-okonchatelnoto-reshenie-za-imeto-mozhe-da-se-svarzhe-s-chlenstvoto-v-es.html", "text": "Премиерът на Македония Зоран Заев смята, че окончателното решение на спора за името с Гърция може да бъде вързано с влизането на Македония в Европейския съюз, когато с даването на суверенитета на страната на Съзюа се отваря и Конституцията, предава скопският телевизионен канал „Нова ТВ“.\r\n„Може би крайното решение ще бъде вързано с гласуването на Македония, на гражданите й, за даване на нашия суверенитет на ЕС, на който искаме да бъдем членка и тогава ще бъде отворена и Конституцията и може би тук е и решението, защото знаете, че Гърция иска и промяна на Конституцията заради промяната на конституционното име. Аз съм убеден, че креативността ще намери тези решени“, заяви Заев в интервю пред Радио „Свободна Европа“.\r\nТой не пожела да поясни кои са нерешените въпроси в преговорите за името, поради, както той е заявил, чувствителността на въпроса, но изтъкна, че всичко, за което се преговаря е условно и ако не се постигне крайно решение, нищо от досега договореното няма да важи.\r\nПо отношение на информациите, че всъщност обсегът на употребата на новото име е това, върху което сега са фокусирани преговорите, Заев обясни коя всъщност е пречката.\r\n„Сега името за всички употреби се появи допълнително и за вътрешна употреба, но се работи политически въпрос. Защо политически? Защото двете страни трябва да излязат с решение, което е взаимно приемливо, за да мине през институциите на двете страни. Накрая Зоран Заев и Алексис Ципрас могат да си подадат ръце, за да постигнат договор Никос Коцияс и Никола Димитров също, но институциите са тези, които носят крайната отговорност и взимат решенията, както и гражданите на двете държави. Така че трябва да имаме грижа да бъдем креативни в изготвянето на решение, което ще задоволи най-малкото минималните изисквания на двете страни, а това е да има достойно решение и да се отчита идентичността на двете държави“, посочи Заев.\r\nСлед ясна руска позиция, предадена чрез руския посланик в страната, на въпроса какво може да направи Русия с членството ни в НАТО, Заев е уверен, че Москва не може да направи нищо, за да го спре.\r\n„Те имат свои собствени възгледи. Македония е малка страна, която е приятел на Руската федерация и иска да бъде приятелка. Членството ни в НАТО не е, за да атакуваме, а за да запазим мира, което означава стабилност в икономически смисъл“, обясни Заев.\r\nПо отношение на икономическата ситуация и прогнозите на експертите, че за икономически напредък на страната е необходим ръст от 5%, Заев признава, че те са прави, и че е оптимист, че Македония годината ще завърши с ръст от 4%, а прогнозите предвиждат 3.2%.\r\nЗапитан за избирателното обещание, че на входа на Македония ще бъде инсталирана табелка, който показва откраднатите пари от предишното правителство, Заев казва, че ще го изпълни, но трябва да има правни решения за заподозрените.\r\n„За да може някой да върне откраднатите пари и да конфискува имуществото, трябва да има законоустановена присъда, след което започва процедурата за връщане на откраднатите пари, имущество и обезщетение на държавата. Тогава казах, защото държавата няма пари, че аз лично ще поставя табло, което струва около 5-6 хиляди долара, което вече проверих. Това не е заради суетата, а да остане спомен за следващите поколения, че този, който краде от държавата, ще бъде заловен и ще трябва да върне откраднатите пари“, заяви македонският премиер в интервю за РСЕ.", "date": "2018.04.29", "title": "„Нова ТВ“ (Македония): Окончателното решение за името може да се свърже с членството в ЕС"}
{"url": "http://www.focus-news.net/news/2018/04/29/2516365/veliko-tarnovo-vodach-na-dzhip-e-napadnal-britanets-zaradi-zabelezhka-za-riskovo-shofirane.html", "text": "Видео с агресия на пътя обикаля социалните мрежи. Клипът бе пуснат днес около обяд и на него е заснет инцидент между двама шофьори на улица „Магистрална“ в града, предаде репортер на Радио „Фокус“ – Велико Търново. Героите във видеото са шофьор на джип и моторист, като първият напада втория, след забележка за рисково шофиране. Клипът породи остри коментари и недоволство във „Фейсбук“. Според очевидци мъжът, който управлявал джипа, изложил на риск останалите участници в движението, след като изпреварвал неправилно и с доста висока скорост. Поради това възрастен англичанин, който пътувал с мотор, му направил забележка и така се стигнало до побоя. \r\nГоворителят на Областна дирекция на МВР – Велико Търново Марияна Христова уточни, че след получен сигнал за инцидента в Районното полицейско управление са предприети необходимите действия.  Нападателят е установен и му е връчена призовка. Утре той ще се яви в полицията да даде показания. Авторът на клипа също ще даде показания. Органите на реда работят по откриване на потърпевшия и още очевидци. По случая е образувана преписка. От Областната дирекция апелират към гражданите, когато станат свидетели на извършени нередности незабавно да сигнализират на телефон 112. \r\nЛуиза ТРАНЧЕВА", "date": "2018.04.29", "title": "Велико Търново: Водач на джип е нападнал британец заради забележка за рисково шофиране"}
{"url": "http://www.focus-news.net/news/2018/04/29/2516366/sofiya-okolo-2-km-e-zadrastvaneto-po-avtomagistrala-hemus-v-posoka-stolitsata.html", "text": "Около 2 км е задръстването по автомагистрала „Хемус” в посока столицата, предаде репортер на Агенция „Фокус”. Движението е интензивно. Колоната започва от 38-и км до 36-и км от автомагистралата. Причината за огромното задръстване е стеснение на пътен участък заради ремонтни дейности. \r\nАгенция и Радио „Фокус” призовават шофьорите да спазват дистанция, да проявят търпение и да карат внимателно.", "date": "2018.04.29", "title": "София: Около 2 км е задръстването по автомагистрала „Хемус” в посока столицата"}
{"url": "http://www.focus-news.net/news/2018/04/29/2516364/burgas-dvizhenieto-po-pat-burgas-slanchev-bryag-e-natovareno-poradi-remont-na-patnoto-platno.html", "text": "Започва реконструкция на пътя Слънчев Бряг – Бургас с изграждане на второ платно, в участъка Поморие-Ахелой. Това съобщи за Радио „Фокус“- Бургас говорителят на ОДМВР - Бургас Цветелина Рандева. Движението на автомобили ще бъде отклонено по алтернативните маршрути както следва: Бургас – Ахелой през Каблешково; Поморие – Ахелой през Каменар. Съгласно графика на фирмата изпълнител, ремонтите трябва да приключат до 18 юни 2018г. Ще бъдат взети всички мерки за осигуряване на безопасност като стриктна сигнализация, пренасочване на движението.\r\nЯнислава КРЪСТЕВА", "date": "2018.04.29", "title": "Бургас: Движението по път Бургас – Слънчев бряг е натоварено поради ремонт на пътното платно"}
{"url": "http://www.focus-news.net/news/2018/04/29/2516362/ministar-nikolay-nankov-dokato-am-struma-ne-bade-gotova-problemat-s-trafika-prez-kresnenskoto-defile-shte-sashtestvuva.html", "text": "Докато АМ „Струма“ не бъде готова, проблемът с трафика през Кресненското дефиле и останалите натоварени пътни участъци в областта ще съществува. Това каза пред журналисти в Благоевград министърът на регионалното развитие и благоустройството Николай Нанков, който бе в града за втория кръг от Националния шампионат на България „Планинско изкачване Благоевград“, предаде репортер на Радио „Фокус“ – Пирин. Той отбеляза, че в района има и други тежки участъци. За пример министър Нанков посочи района на село Железница между Благоевград и Симитли. „В тези участъци имаме максимално добър контрол от страна на КАТ „Пътна полиция“, добави той. По думите на министър Нанков е необходимо да се приключи с палиативните ремонти за кърпенето на дупки и мостови съоръжения по протежението на АМ „Струма“. „Мостовите съоръжения преди Кресна, Железница и Крупник са в много тежко състояние. Ще се постараем максимално бързо и без да затрудняваме трафика към Гърция да оправим фугите по протежението на мостовите съоръжение“, допълни Нанков. Той каза още, че ще се постараят максимално бързо да приключат с изграждането на АМ „Струма“, за да се облекчи трафика в област Благоевград.\r\nЛивия НИНОВА", "date": "2018.04.29", "title": "Министър Николай Нанков: Докато АМ „Струма“ не бъде готова, проблемът с трафика през Кресненското дефиле ще съществува"}
{"url": "http://www.focus-news.net/news/2018/04/29/2516360/ministar-nikolay-nankov-s-okolo-dve-godini-shte-se-zabavi-izgrazhdaneto-na-am-struma-kray-blagoevgrad-ako-se-nalozhi-izmestvane-na-traseto.html", "text": "С около две години ще се забави изграждането на АМ „Струма“ край Благоевград ако се наложи изместване на трасето заради археологическите проучвания в района на село Покровник. Това каза пред журналисти в Благоевград министърът на регионалното развитие и благоустройството Николай Нанков, който бе в града за втория кръг от Националния шампионат на България „Планинско изкачване Благоевград“, предаде репортер на Радио „Фокус“ – Пирин. Той подчерта, че ако експертите преценят, че това е необходимо, то Министерството на регионалното развитие и благоустройството ще се съобрази с решението им. „Процедурата ще бъде дълга и ще се забавим, тъй като ще трябва да минем през нови имоти, които нямат парцеларен план и отчуждаване. Това обаче няма да е фатално, тъй като ще се забавим с около 2 години, тоест до 2023 ще бъде готов и този Лот 3.1. Ще се забавим във времето, ще направим новите процедури, което ще ни коства голям финансов ресурс, но не можем да пренебрегваме историята, заради няколко милиона лева допълнително за бъдещото изместване“, подчерта министър Нанков. Той отбеляза, че това обаче е само едната хипотеза. Според регионалния министър няма гаранция, че при изместването на трасето няма отново да се попадне на археология. „Ролята ни е много тежка в случая, защото трябва да сме балансьори, но няма да сблъскваме нито един интерес. Нека изчакаме колегите от Министерството на културата, заедно с академичната общност и археолозите да си кажат мнението, а ние ще действаме спрямо него“, добави министър Нанков. Във връзка със сформирания инициативен комитет за опазването на обекта, министърът заяви, че уважава подобни инициативи и винаги се съобразява с мнението на местната общност, но водещо би трябвало да е мнението на експертите и специалистите в дадените области. „Смятам, че мнението на експертите в най-голяма степен защитава обществения интерес, така че при цялото ми уважение, то аз ще се съобразя с решението на сформираната експертна група“, допълни Нанков. По думите на регионалния министър решението по казуса би трябвало да стане ясно през следващата седмица.\r\nЛивия НИНОВА", "date": "2018.04.29", "title": "Министър Николай Нанков: С около две години ще се забави изграждането на АМ „Струма“ край Благоевград, ако се наложи изместване на трасето"}
{"url": "http://www.focus-news.net/news/2018/04/29/2516369/vitseprezidentat-iliyana-yotova-nash-dalg-e-da-varnem-detsata-v-balgariya.html", "text": "Дълг на всички държавници е да изпълнят посланието от песента на Мими Иванова – „Българийо, децата ни върни“. Това каза вицепрезидентът Илияна Йотова на гала концерта на VI Национален младежки конкурс „Петнадесет лалета“, съобщиха от прессекретариата на държавния глава. Вицепрезидентът е патрон на конкурса за втора поредна година. \r\nИлияна Йотова определи инициативата като чудесна традиция - да събира таланти и усмивки на стотици деца от цяла България. Тази година участниците във фестивала са рекорден брой – 400. „Мотото на този конкурс трябва да бъде България вече намери своите таланти“, заяви вицепрезидентът.\r\n„Учете и разпространявайте не само музиката, не само древната култура на България, а и пейте повече песни на красивия ни български език. Учете се от красивите послания, които срещате в песните“, призова вицепрезидентът младите даровити деца и пое ангажимент техните таланти да представят България и на международна сцена. \r\nИлияна Йотова благодари на родителите и на музикалните педагози за това, че окуражават децата да развиват таланта си. „Не  ги оставяте изцяло на интернет и пред компютъра“, допълни Илияна Йотова.\r\nНационален младежки конкурс „Петнадесет лалета“ в град Хисаря се организира от Сдружение „Петнадесет лалета“, Община Хисаря и Читалище „Иван Вазов“. Илияна Йотова се срещна и с вдъхновителите на фестивала - Мими Иванова и Развигор Попов.", "date": "2018.04.29", "title": "Вицепрезидентът Илияна Йотова: Наш дълг е да върнем децата в България"}
{"url": "http://www.focus-news.net/news/2018/04/29/2516372/ministar-nikolay-nankov-imame-reshenie-po-kazusa-s-gkpp-klepalo-sled-9-may-zapochvame-rehabilitatsiya-na-19-km-ot-sashtestvuvashtiya-pat.html", "text": "Имаме решение по казуса с ГКПП „Клепало“ между Берово и Струмяни. Това каза пред журналисти в Благоевград министърът на регионалното развитие и благоустройството Николай Нанков, който бе в града за втория кръг от Националния шампионат на България „Планинско изкачване Благоевград“, предаде репортер на Радио „Фокус“ – Пирин. Той отбеляза, че след 9 май ще започне рехабилитацията на 19 км от съществуващия път. „Работим по всички необходими процедури, за да извадим строително разрешение за оставащите около 9 км, които към момента са горски път. Целта е до година, след тръжна процедура, да възложим и изградим участъка от българска страна. 2020 година е ангажиментът, който поехме на съвместното заседание на правителствата на България и Македония, което се проведе в Струмица миналата година, за отварянето на пункта“, каза още министър Нанков. Според него срокът е напълно реален. „Към момента липсват около 100 км от Македонска страна от Делчево – Станке Лисичково до Златарево – Ново село“, добави регионалният министър. По думите му финансирането ще бъде само държавно от бюджета на страната.\r\nМинистър Нанков коментира също, че има още няколко проблемни пътни участъка. Той отбеляза, че около 8 хил. км са пътищата в страната, които са в трагично състояние.\r\nЛивия НИНОВА", "date": "2018.04.29", "title": "Министър Николай Нанков: Имаме решение по казуса с ГКПП „Клепало“, след 9 май започваме рехабилитация на 19 км от съществуващия път"}
{"url": "http://www.focus-news.net/news/2018/04/29/2516370/dzhon-boltan-donald-tramp-ne-e-vzel-reshenie-za-yadrenata-sdelka-s-iran.html", "text": "Президентът на САЩ Доналд Тръмп не е взел решение дали да изкара Вашингтон от ядрената сделка с Иран, заяви съветникът по национална сигурност на Белия Дом Джон Болтън в неделя, цитиран от AFP.\r\n„Той не е взел решение дали да излезе от ядрената сделка или да остане в нея“, заяви Болтън в интервю пред Fox News.\r\nПревод и редакция:", "date": "2018.04.29", "title": "Джон Болтън: Донълд Тръмп не е взел решение за ядрената сделка с Иран"}
{"url": "http://www.focus-news.net/news/2018/04/29/2516350/redzhep-taiyp-erdogan-gartsite-izgoriha-izmir-prez-1922-godina-a-ne-turtsite.html", "text": "Президентът на Турция Реджеп Таийп Ердоган заяви по време на предизборната си кампания за президентския вот на 24 юни, че гърците за изгорили град Измир (на гръцки – Смирна) през 1922 година, а не турците, пише електронното издание на гръцкия вестник Protothema.\r\n„Най-големият удар срещу нашия красив град бе нанесен от гръцките войници, които изгориха Измир, когато се изтегляха от него. Не обръщайте внимание на това, че те казват, че турците са го направили. Най-големите изстъпления бяха направени от тези, които се смятат за най-цивилизовани в този географски район“, са били думите на Ердоган, изказани в търговската палата в Измир, според цитата на кореспондента на ANT1 в Турция Мария Захараки, предаден от „Прототема“.\r\n„Нашите предци“, продължи турският президент. „те не са искали да унищожават или опожаряват, те са искали да градят, да създават и това стана ясно с развитието на Измир след войната за независимост“.Агенция „Фокус“ припомня:\r\nПревод и редакция:", "date": "2018.04.29", "title": "Реджеп Таийп Ердоган: Гърците изгориха Измир през 1922 година, а не турците"}
{"url": "http://www.focus-news.net/news/2018/04/29/2516373/tass-sadat-v-irak-osadi-na-dozhivoten-zatvor-19-grazhdanki-na-rusiya-za-prinadlezhnost-kam-islyamska-darzhava.html", "text": "Наказателният съд в Ирак осъди в неделя на доживотен затвор 19 гражданки на Русия за принадлежност към терористичната групировка „Ислямска държава“. Това съобщи иракският телевизионен канал Al Sumaria, предава ТАСС.\r\nВ момента руската агенция не разполага с коментар от руското посолство в Багдад.\r\nПревод и редакция:", "date": "2018.04.29", "title": "ТАСС: Съдът в Ирак осъди на доживотен затвор 19 гражданки на Русия за принадлежност към „Ислямска държава“"}
{"url": "http://www.focus-news.net/news/2018/04/29/2516375/plovdiv-zhitelite-i-gostite-na-grada-shte-mogat-da-opitat-ot-italianska-altamura-do-topal-simid-po-vreme-na-panaira-na-kulinarnoto-izkustvo-prez-may.html", "text": "Жителите и гостите на Пловдив ще могат да опитат от италианска алтамура до топъл симид по време на Панаира на кулинарното изкуство „Етно кухня на колела“, който ще се проведе в града от 11 до 15 май. Това съобщиха за Радио „Фокус“ – Пловдив организаторите на събитието. Тази година „Етно кухня на колела“ е посветена на хляба –  свещената храна и основно ястие на трапезата на народите по целия свят. „Всеки ден от 18.00 до 20.00 часа представителите на различните етноси в Пловдив ще приготвят своите характерни ястия, като освен вкусните гозби, всеки кулинарен любител ще има възможността да опита и истинския домашен хляб на народностите с най-древна история в най-стария жив град в Европа. В живота на българите той се приема като символ за добруване – затова посрещаме с хляб и сол“, обясниха организаторите.\r\n„Италианската алтамура се споменава от различни писатели и пътешественици още през първи век. Рецептата за него не се е променила и до днес. Хлябът носи названието си от град Алтамура в Южна Италия, където от години наред се смята, че се приготвя най-вкусният хляб. „Pane di Altamura“ e първият хляб в ЕС със защитен произход и наименование. В Русия пък хлябът символизира благосъстоянието на хората и е типично той да се приготвя от ръж.  Това е хлябът, известен още от най-ранните времена като „черен“, познат днес по целия свят. Почитателите на Етно паниара вече са опитвали „лаваш“ – традиционният хляб на арменците, с над 3000-годишна история, който се приготвя само от брашно, вода и сол. От 2014 г. той е част от Световното нематериално културно наследство на „Юнеско“. Безквасният еврейски хляб „Маца“ се меси традиционно за празника Пасха. За направата на тестото се използват само вода и сол, а през останалото време от годината се добавят и подправки като чесън, лук и разнообразни семена. Един от символите на Истанбул, както твърдят турците, е гевречето, наречено „симид“. Това автентично хлебче е част от културата на народа векове наред и присъства на трапезата на бедни и богати“, разказаха организаторите на събитието.\r\nПанаирът на кулинарното изкуство ще бъде открит официално на 11 май на пл. „Аптека Марица” с традиционна италианска вечер.", "date": "2018.04.29", "title": "Пловдив: Жителите и гостите на града ще могат да опитат от италианска алтамура до топъл симид по време на Панаира на кулинарното изкуство през май"}
{"url": "http://www.focus-news.net/news/2018/04/29/2516377/ministar-nikolay-nankov-vtoriyat-opit-za-konsolidatsiya-na-vik-asotsiatsiyata-v-blagoevgrad-shte-bade-uspeshen.html", "text": "Смятам, че вторият опит за консолидация на ВиК асоциацията в Благоевград ще бъде успешен. Това каза пред журналисти в Благоевград министърът на регионалното развитие и благоустройството Николай Нанков, който бе в града за втория кръг от Националния шампионат на България „Планинско изкачване Благоевград“, предаде репортер на Радио „Фокус“ – Пирин. Той отбеляза, че за целта са били положени необходимите усилия. „Община Кресна, които блокираха и забавиха процеса, сега са доста по-големи радетели, но както знаете Община Сандански излезе от асоциацията след първо решение. Там ни предстоят разговори, но аз съм оптимист“, каза още Нанков. Той добави, че като цяло няма срок, в който да се случи консолидацията, но е препоръчително това да се случи до края на лятото. Нанков обясни, че би било безсмислено ВиК дружествата да минат под „шапката“ на държавата, ако те не се възползват от европейското финансиране. „През месец септември, по покана на Министерството на околната среда и водите се очаква да възложим новите предпроектни проучвания за 7-те, дано Благоевградска да стане 8-та област, за да може да получи европейско финансиране, чрез което в този програмен период ще бъде подменена ВиК инфраструктурата за питейна вода, тоест водопроводите“, подчерта министър Нанков. По думите му, ако консолидацията на ВиК мрежата в Благоевград се случи, то ще има гарантирано финансиране, което ще позволи обновяване на ВиК инфраструктурата, което ще гарантира на хората, че ще имат едно добро качество на питейната вода за в бъдеще.\r\nЛивия НИНОВА", "date": "2018.04.29", "title": "Министър Николай Нанков: Вторият опит за консолидация на ВиК асоциацията в Благоевград ще бъде успешен"}
{"url": "http://www.focus-news.net/news/2018/04/29/2516378/varna-tyalo-na-35-godishen-mazh-e-bilo-otkrito-v-rayona-na-mladezhkiya-dom-v-grada.html", "text": "Тяло на 35-годишен мъж е било открито в района на Младежкия дом, в непосредствена близост до дома му. Това съобщиха за Агенция „Фокус“ от ОД МВР-Варна. Сигналът за инцидента е получен в 16.00 часа. Работи се по детайли около изясняване на случая. Изясняват се причините и обстоятелствата за настъпване на смъртта. Към момента няма данни за извършено престъпление над починалия мъж.", "date": "2018.04.29", "title": "Варна: Тяло на 35-годишен мъж е било открито в района на Младежкия дом в града"}
{"url": "http://www.focus-news.net/news/2018/04/29/2516376/smolyan-televiziya-ot-braziliya-snima-film-za-dalgoletnitsite-v-momchilovtsi.html", "text": "Бразилска телевизия снима филм за дълголетниците в село Момчиловци. Това каза за Радио „Фокус“ – Смолян. В екипа от южноамериканската държава е един от лекарите, който години наред работи върху действието на бактерията в българското кисело мляко върху организма на хората. По думите на Суркова, екипът е бил впечатлен от селото и връзката на Момчиловци с киселото мляко, произвеждано в Китай, както и от факта, че от векове наред там се пази автентичната традиция за заквасване на киселото мляко. По време на посещението си в родопското село бразилците са разгледали забележителностите, запознали са се с дълголетниците, присъствали са на демонстрацията за заквасване на кисело мляко, снимали са красиви гледки и са останали удивени от красотата на Родопите.\r\nПо време на снимките, Суркова е запознала екипа от Бразилия с историята на Момчиловци, за това как то е станало известно с кисело мляко и как никой от жителите му не сяда на трапезата, без на нея да има кисело мляко. „Преди около 100 години в селото са били отглеждани около 40 000 овце и оттогава е останала традицията, млякото да бъде основен продукт в храната на местните жители, много от които доживяват до завидни старини в добро здраве“, посочи Суркова. Тя допълни, че телевизионният екип е гостувал на 92-годишния Стоян Шукеров, който им е пял родопски песни, разказал е за начина си на живот и своето хранене и е посрещнал гостите с кекс, направен лично от него. Мъжът е заявил пред гостите от Бразилия, че да доживееш до такава възраст преди всичко трябва да си позитивен, да гледаш по-усмихнато на нещата от живота и да имаш вяра, която да те крепи в житейския ти път.\r\nКметът на селото отбеляза, че в Момчиловци няма столетници, но има доста хора, които са по над 80 години и всички те са жизнени, с висок дух и живеят пълноценно, въпреки напредналата си възраст. „Момчиловци е известно на три континента. Преди години подобни филми за селото са снимани от телевизии на Япония и Китай. Китайските партньори, които произвеждат кисело мляко с марка „Момчиловци“ в Шанхай редовно снимат рекламни клипове в селото, населението се включва в масовите сцени и се създава традицията, която представя живота в селото, който е интересен за хората в Китай и мегаполиса Шанхай“, припомни Суркова. Тя допълни, че известността на селото дава своя резултат и изрази надежда, Момчиловци ще отговори на очакванията на туристите, когато дойдат в селото. Кметът на Момчиловци каза още, че фолклорът им е жив, историята е жива и ревностно се пази, а жителите на селото имат вярата, която дава стимул за всичко това.\r\nНели ГЕРГЬОВСКА", "date": "2018.04.29", "title": "Смолян: Телевизия от Бразилия снима филм за дълголетниците в Момчиловци"}
{"url": "http://www.focus-news.net/news/2018/04/29/2516381/plovdiv-intenziven-e-trafikat-po-uchastaka-na-am-trakiya-v-oblastta-sashto-po-patishtata-plovdiv-asenovgrad-smolyan-i-plovdiv-karlovo.html", "text": "Интензивен е трафикът по участъка на АМ „Тракия“ в Пловдивска област, също по пътищата Пловдив-Асеновград-Смолян и Пловдив-Карлово. Това съобщиха за Радио „Фокус“ – Пловдив от Областното пътно управление. Натоварено е движението и по пътя Пловдив-Пещера. Пътните настилки на територията на областта са предимно сухи, в планинските райони – частично мокри, но нормално проходими. От Областното пътно управление предупреждават, че повишена опасност от образуването на свлачища и срутища има по направленията Бачково-Нареченски бани, Югово-Лъки, Кричим-Девин, Троян-Кърнаре, както и в района на проходите „Козница“ и „Стражата“. До 20 май преминаването по пътя Шишманци – Белозем, в района на пътния възел при АМ „Тракия“, ще се осъществява в една лента, поради ремонтни дейности на надлез. Движението в участъка се контролира от светофарна уредба. До 30 юни движението по АМ „Тракия“, в участъка от Пловдив до Стара Загора, ще се извършва с максимална скорост до 90 км/ч, поради ремонтни дейности. Ограничено е преминаването на камиони над 5 тона по пътя Плодовитово-Първомай-Асеновград, в района на моста над река Марица. Обходният маршрут за водачите е по път ІІ-66 Стара Загора-Поповица и път І-8 София-Пловдив-Свиленград. Движението по пътя Белица-Загражден-Давидково, в участъка от км 13 до км 18, е ограничено за всички МПС. Причината е компрометирана пътна настилка.\r\nДвижението на територията на град Пловдив също е натоварено. Струпване на автомобили има по булевардите „Христо Ботев“, „Цар Борис III Обединител“, „Васил Априлов“ и „Пещерско шосе“. Призовават се водачите да шофират с повишено внимание и съобразена скорост.\r\nТони МИХАЙЛОВ", "date": "2018.04.29", "title": "Пловдив: Интензивен е трафикът по участъка на АМ „Тракия“ в областта, също по пътищата Пловдив-Асеновград-Смолян и Пловдив-Карлово"}
{"url": "http://www.focus-news.net/news/2018/04/29/2516379/pazardzhik-normalno-natovareno-e-dvizhenieto-po-glavnite-patishta-v-oblastta.html", "text": "Нормално натоварено е движението по главните пътища в област Пазарджик, предаде репортер на Радио „Фокус“ – Пазарджик. По-натоварен е трафикът по главен път Белово-Пазарджик-Пловдив. Полицейски патрул е разположен в района на ханче \"Септември\". Извършват се проверки за валидност на шофьорските книжки и спазване ограниченията на скоростта. Струпване на автомобили има и в района на двете кръгови кръстовища на моста на река Марица в Пазарджик. Пътните настилки са сухи. В областния град няма затворени улици.\r\nВаня НИКОЛОВА", "date": "2018.04.29", "title": "Пазарджик: Нормално натоварено е движението по главните пътища в областта"}
{"url": "http://www.focus-news.net/news/2018/04/29/2516368/ministar-nikolay-nankov-ot-1-yanuari-2019-g-shte-imame-elektronni-vinetki-a-ot-april-may-sashtata-godina-i-tol-sistema.html", "text": "От 1 януари 2019 година ще имаме електронни винетки, а от април – май същата година – тол система. Това каза пред журналисти в Благоевград министърът на регионалното развитие и благоустройството Николай Нанков, който бе в града за втория кръг от Националния шампионат на България „Планинско изкачване Благоевград“, предаде репортер на Радио „Фокус“ – Пирин. Той отбеляза, че в момента Световната банка прави анализ за тарифирането, ще предложи и модела за бъдещото ценообразуване и избора на пътища. „Моето убеждение и това, което съм постигнал с тях като договореност е да изградим тол системата върху 82 – 83% от пътната републиканска инфраструктура, което е малко над 16 хил. км“, обясни министърът. „Таксуването и реалното генериране на ресурси ще важи там, където има добри пътища, тоест около 11 хил. км. Това са 55 – 60 % от републиканските пътища“, каза още министър Нанков. Той добави, че с поетапното рехабилитиране на нови отсечки – тол системата ще бъде въвеждана и за тях. „Мисля, че това е справедливият подход. Тол системата ще реши голяма част от проблемите ни“, подчерта министър Нанков. „Оптмист съм. Изпълнението на договора с австрийската компания върви перфектно към момента“, каза още регионалният министър. \r\nЛивия НИНОВА", "date": "2018.04.29", "title": "Министър Николай Нанков: От 1 януари 2019 г. ще имаме електронни винетки, а от април – май същата година и тол система"}
{"url": "http://www.focus-news.net/news/2018/04/29/2516380/gazeta-express-proektozakonat-za-sazdavane-na-kosovska-armiya-shte-bade-razgledan-v-ponedelnik.html", "text": "Министерството на Косовските сили за сигурност (КСС) увери, че ще предаде на правителството в Прищина поправките към новия закон за КСС в понеделник, които биха позволи на местните въоръжени сили да придобиват тежко въоръжение. Това е единственият начин да се заобиколи опозицията на партията на косовските сърби - „Сръбска листа“, в парламента за внасяне на добавки към Конституцията за създаване на косовска армия, пише базираното в Прищина албанско електронно издание Gazeta Express.\r\nНезависимо от възраженията на „Сръбска листа“, министерството на КСС ще предаде въпросния проектозакон на правителството в понеделник, 30 април, съобщи косовският ежедневник „Зери“. Министерството изпълнява задълженията си според правителствения законодателен план. В момента чакаме финансова оценка от Министерството на финансите и санкция на Министерството на европейската интеграция, за да бъде проектозаконът в съответствие със законодателството на Европейския съюз. На 30 април ние ще предадем проектозакона на косовското правителство“, заяви Ибрахим Шала, говорител на министерството на КСС пред ежедневника. Междувременно, чиновници от финансовото ведомство в Прищина са потвърдили, че разглеждат молбата на Министерството на КСС и са заявили, че ще дадат отговор в рамките на законовите срокове.\r\n„Газета Експрес“ уточнява, че КСС са лековъоръжена сила, състояща се 2500 души, обучени от НАТО и имат задачата да реагират на кризи, да защитават мирните граждани и събиране на оръжието, останало от конфликта през 1999 година. НАТО и САЩ не се противопоставят на създаване на армия, по принцип, но казват, че първо трябва да бъде променена конституцията, което изисква гласовете на 11-те делегати на „Сръбска листа“ в 120-местния косовски парламент.\r\nПревод и редакция:", "date": "2018.04.29", "title": "Gazeta Express: Проектозаконът за създаване на косовска армия ще бъде разгледан в понеделник"}
{"url": "http://www.focus-news.net/news/2018/04/29/2516367/kathimerini-anketa-pokaza-che-osporvaneto-na-gratskiya-suverenitet-e-nay-golemiyat-problem-mezhdu-atina-i-ankara.html", "text": "Тенденцията Турция да поставя под въпрос гръцкия национален суверенитет е най-големият проблем в отношенията между Гърция и нейната съседка, показа проучване на общественото мнение, проведено от Public Issue за „Гърция и света 2018“ тази седмица, предава електронното издание на гръцкия вестник Kathimerini.\r\nСпоред анкетата, 74 от респондентите са заявили, че оспорването на гръцкия суверенитет в Егейско море и над острови като Кастелоризо, Фурни и Додеканезите е най-важният въпрос, докато 16% вярват, че това е турската агресия и непримиримост.\r\nПопитани къде се намират гръко-турските отношения днес в сравнение с преди една година, 81% смятат, че те са се влошили, 16% са на мнение, че те са същите, а според 2% се наблюдава подобрение.\r\nЩо се отнася до въпроса как гръцкото правителство се оправя с двустранните отношения с Турция, 54% от респондентите са отговорили „по-скоро зле“, а 32% - „по-скоро добре“.\r\nСъщото проучване разкри, че 67% от запитаните са „по-скоро против“ приемането на Турция в Европейския съюз, докато 27% „по-скоро подкрепят“ влизането й в Съюза.\r\nМнозинството от гърците смятат, че Гърция трябва да продължи да поддържа диалог и да води преговори с Турция (70%), като само 28% са срещу воденето на каквито и да е разговори.\r\nПопитани дали мислят, че в близките години е възможна война с Турция, 52% отговарят отрицателно, а 44% положително.\r\nИзследването е проведено по телефона между 16 и 23 април 2018 година сред 600 души.\r\nПревод и редакция:", "date": "2018.04.29", "title": "Kathimerini: Анкета показа, че оспорването на гръцкия суверенитет е най-големият проблем между Атина и Анкара"}
{"url": "http://www.focus-news.net/news/2018/04/29/2516383/kyustendil-ogranicheno-e-dvizhenieto-po-am-struma-ot-paten-vazel-dolna-dikanya-do-paten-vazel-dupnitsa-sever-zaradi-remontni-deynosti.html", "text": "Ограничава се движението по АМ „Струма“ от пътен възел „Долна Диканя“ до пътен възел „Дупница Север“ от км 36+890 до км 50+780 поради извършване на ремонтни дейности по подмяна на дилатационна фуга на виадукт при км 46+150 (дясно и ляво платно). Това съобщиха за Радио „Фокус“ – Кюстендил от Областно пътно управление – Кюстендил. Ремонтните дейности ще се извършат на два етапа. І-ви етап: ремонтни дейности в дясното платно посока Кулата (дясно платно затворено). Обходният маршрут в посока Кулата е следният: движението при пътен възел \"Долна Диканя\" км 37+160 дясно платно се отбива по път І-1, през с.Долна Диканя, връзка при с.Дрен, връзка при с.Делян, връзка с.Тополница и при пътен възел „Дупница Север“, км 50+780 се включва в АМ „Струма“. ІІ-ри етап: ремонтни работи в лявото платно (ляво платно затворено). Обходният маршрут посока София е следният: от пътен възел „Дупница Север“ км 51+200, движението се отбива по път І-1, връзка с.Тополница, връзка с.Делян, през с.Долна Диканя и при п.в. „Долна Диканя“ км 37+160 се включва в АМ „Струма“. За началото на втория етап ще се подаде допълнителна информация. Трафикът по основните пътни направления в региона е интензивен. Няма регистрирани тежки пътни инциденти. Преминаването през ГКПП „Гюешево“ се извършва без проблеми.\r\nЛивия НИНОВА", "date": "2018.04.29", "title": "Кюстендил: Ограничено е движението по АМ „Струма“ от пътен възел „Долна Диканя“ до пътен възел „Дупница Север“ заради ремонтни дейности"}
{"url": "http://www.focus-news.net/news/2018/04/29/2516387/aktsenti-v-sutreshniya-blok-dobro-utro-balgariya-na-radio-fokus-na-30-april.html", "text": "Какво време ни очаква през месец май – повече слънчеви или дъждовни часове? Отговаря ли времето на климатичните норми? Задава ли се горещо лято? Прогнозата за следващия месец ще научим в сутрешния блок „Добро утро, България“ на Радио „Фокус“ от Красимир Стоев, синоптик от Националния институт по метеорология и хидрология. \r\nВсяка служба, която разследва престъпност, има право да задържа, но не и комисията „Антикорупция“. Необходими са законови промени според председателя на органа Пламен Георгиев. Трябва ли да се позволи на новата антикорупционна комисия да задържа? Какви да бъдат правомощията ѝ? Ще разговаряме с Тихомир Безлов, главен експерт в програма „Сигурност“ в Центъра за изследване на демокрацията.\r\nМесец май идва, а заедно с него и многото почивни дни, a много скоро и първите три. Къде ще пътува българинът –  у нас или в чужбина според предварителните записвания? Ще ни каже Румен Драганов, директор на Института за анализи и оценки в туризма.\r\nВ Панагюрище предстои кулминацията на тържествата по повод 142 години от избухването на Априлското въстание. Общината е предвидила богата културна програма през следващите дни, за която ще разкаже Ваня Николова от Радио „Фокус“ – Пазарджик.\r\nОколо 600 са сградите и обектите във Варна, които са недвижими културни ценности. В града има обекти, които са красиво реставрирани, но и такива, които са в изключително лошо състояние. Повече ще научим от репортажа на Милена Стоева от Радио „Фокус“ – Варна.\r\nТези и още теми в „Добро утро, България“ от 6.00 до 10.00 с водещ Йоланда Пелова.", "date": "2018.04.29", "title": "Акценти в сутрешния блок „Добро утро, България“ на Радио „Фокус“ на 30 април"}
{"url": "http://www.focus-news.net/news/2018/04/29/2516382/blagoevgrad-normalno-natovaren-e-trafikat-na-gkpp-kulata.html", "text": "Нормално натоварен е трафикът на ГКПП „Кулата“. Това съобщиха за Радио „Фокус“ – Пирин от Главна дирекция „Гранична полиция“. Без проблеми се извършва и движението през останалите пунктове по българо-гръцката граница.\r\nЛивия НИНОВА", "date": "2018.04.29", "title": "Благоевград: Нормално натоварен е трафикът на ГКПП „Кулата“"}
{"url": "http://www.focus-news.net/news/2018/04/29/2516363/afp-sasht-poemat-angazhimenta-da-tarsyat-diplomatichesko-reshenie-na-koreyskata-kriza.html", "text": "САЩ поемат „ангажимента“ да търсят дипломатическо разрешение на корейската криза и констатират, че съществува „реална възможност“ за постигане на напредък, заяви новият държавен секретар Май Помпео в неделя, предава AFP.\r\n„Имаме ангажимента да направим дипломатически усилия да се опитаме да намерим мирно разрешение, така че американците да не са под заплаха от Ким Чен-ун и неговия ядрен арсенал“, заяви Помпео в интервю пред американския новинарски канал ABC, като добави, че в момента има „реална възможност“ за напредък по този въпрос.\r\nДържавният секретар посочи, че севернокорейският лидер Ким е провел задълбочени разговори с него за създаване на „механизъм“ за денуклеаризация, когато са се срещнали в началото на месец април.\r\n„Говорихме доста за това, как точно може да изглежда, за това какво ще представлява този завършен, необратим и проверяем механизъм“, обясни Помпео.\r\nПревод и редакция:", "date": "2018.04.29", "title": "AFP: САЩ поемат „ангажимента“ да търсят дипломатическо решение на корейската криза"}
{"url": "http://www.focus-news.net/news/2018/04/29/2516385/veliko-tarnovo-remontni-deynosti-tekat-po-patya-mezhdu-selata-samovodene-i-obedinenie-neka-vodachite-se-dvizhat-s-povisheno-vnimanie.html", "text": "Ремонтни дейности на асфалтовата настилка се извършват по пътя между селата Самоводене и Обединение. От Агенция „Пътна инфраструктура“ призовават чрез Радио „Фокус“ – Велико Търново водачите да карат с повишено внимание и съобразена скорост. На място е поставена необходимата сигнализация, а дейностите трябва да приключат до края на април. Условията за пътуване в региона са нормални. Времето е ясно и слънчево, без облаци и намалена видимост.  Полицейски служители следят за правилното протичане на движението в областта. Патрули има на входовете и изходите на Велико Търново, както и в по-натоварените участъци от първокласната и второкласна пътна мрежа. Тежки инциденти до момента не са регистрирани. В едната лента се осъществява движението в участък от пътя между село Твръдица и Елена. Причината е пропадане на пътното платно и наличие на свлачище. Ограничението е въведено в отсечката от км 47+800 до км 48+000, а срокът за приключване на ремонта е 5-ти юли.\r\nЛуиза ТРАНЧЕВА", "date": "2018.04.29", "title": "Велико Търново: Ремонтни дейности текат по пътя между селата Самоводене и Обединение, нека водачите се движат с повишено внимание"}
{"url": "http://www.focus-news.net/news/2018/04/29/2516371/sitel-makedoniya-aleksandar-vuchich-e-poluchil-pokana-ot-vladimir-putin-da-poseti-moskva.html", "text": "Президентът на Сърбия Александър Вучич е получил покана от руския си колега Владимир Путин за посещение в Москва на 8 и 9 май, пише белградското издание „Блиц“, предава скопският телевизионен канал „Сител“.\r\nСпоред вестникът, тези две дати са възможни с оглед на това, че за 7 май е предвидено посещение на Вучич в Турция.\r\n„Сител“ обяснява, че през последните дни медиите спекулират по темата дали сръбският президент ще получи покана за инаугурацията на Путин, която е планирана за 7 май.\r\nПревод и редакция:", "date": "2018.04.29", "title": "„Сител“ (Македония): Александър Вучич е получил покана от Владимир Путин да посети Москва"}
{"url": "http://www.focus-news.net/news/2018/04/29/2516389/blagoevgrad-chastichni-remontni-deynosti-se-izvarshvat-po-glaven-pat-e-79-v-uchastaka-ot-otklonenieto-za-selo-oshtava-do-selo-novo-delchevo.html", "text": "Движението по път главен път Е-79 София – Кулата в участъка от отклонение за село Ощава до село Ново Делчево от км 392+500 до км 426+000 се осъществява в една лента за движение, поради частични ремонтни дейности на асфалтовата настилка. Това съобщиха за Радио „Фокус“ – Пирин от Областно пътно управление – Благоевград. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение до 29 април. Никъде в областта няма въведени други ограничения за движението на леки и товарни автомобили. Към този час трафикът по автомагистрала „Струма“, главен път Е-79 и второкласен път – 19 Симитли – Гоце Делчев е интензивен. През деня няма регистрирани инциденти.\r\nЛивия НИНОВА", "date": "2018.04.29", "title": "Благоевград: Частични ремонтни дейности се извършват по главен път Е-79 в участъка от отклонението за село Ощава до село Ново Делчево"}
{"url": "http://www.focus-news.net/news/2018/04/29/2516388/aktualna-patna-obstanovka-kam-1730-chasa.html", "text": "Агенция \"Пътна инфраструктура\" предоставя информация за състоянието на републиканските пътища към 17:30 часа. Актуалната пътна обстановка в страната е следната:Метеорологична обстановка:\r\nПрез нощта ще бъде предимно ясно. Минималните температури ще бъдат между 7° и 12°. Утре ще е предимно слънчево. В следобедните часове ще се развива купеста облачност, значителна над планинските райони в Западна България, където на отделни места ще превали и прегърми. Ще продължи да духа слаб до умерен вятър от изток-югоизток. Максималните температури ще бъдат между 23° и 28°, по-ниски в източните райони.Ограничения за товарни автомобили:\r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:\r\nцелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nЗабраната се отнася за всички периоди, в които е определен повече от един почивен или празничен ден.\r\nОграниченията важат само за участъците от републиканската пътна мрежа, както следва:\r\n•\tВсички автомагистрали; \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-4 п. в. „Коритна“-Велико Търново-Шумен;\r\n•\tпът I-5 Русе-Велико Търново;\r\n•\tпът I-8 ГКПП „Калотина“-София;\r\n•\tпът I-9 Варна-Бургас;\r\n•\tпът II-18 Околовръстен път София;\r\n•\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.Състояние на автомагистралите:\r\nАМ „Тракия“:\r\nОбласт София: \r\n- Ограничено е движението по пътната връзка София – Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности.\r\nОбходни маршрути:\r\n- за направлението София – Костенец през пътен възел „Ихтиман“ при км 34+000.\r\n- за направленията Ихтиман – Пловдив и Костенец – Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 31.07.2018 г.; \r\nОбласт Пловдив: Временно движението по АМ „Тракия“ от км 134 до км 157 в участъка от Пловдив до Стара Загора се извършва с максимална скорост до 90 км/ч и повишено внимание поради извършване на краткотрайни ремонтни дейности. Срок до 30.06.2018 г.\r\nОбласт Бургас: от км 308+107 до км 359+475 косене на тревни площи. Организацията на движение е сигнализирана с пътни знаци и конуси. Срок до 30.04.2018 г.\r\nОбласт Пазарджик: Движение на АМ \"Тракия\" се осъществява в една лента от км 100+500 до км 100+700, посока Бургас, поради частични ремонтни дейности на асфалтовата настилка. Затворени за движение са активната и аварийната ленти. Движението се извършва в изпреварващата лента. Срок 30.04.2018г. от 08:30ч. до 17:00ч.\r\nАМ „Хемус“: \r\nОбласт София: \r\nДвижението по АМ „Хемус“ от км 36+170 до км 36+710 в посока София е ограничено поради аварийно – възстановителни дейности по виадукт „Коренишки дол“ при км 36+450. Движението се извършва двупосочно в платното посока Варна. Срок до 20.12.2018 г.\r\nДвижението по АМ „Хемус“ от км 30+260 до км 47+060 /от п.в. \"Витинска река\" до п.в. Ботевград/ е ограничено за МПС над 12 тона само в посока Варна поради ремонтно-възстановителни дейности по виадукт \"Коренишки дол\" при км 36+450. Движението се осъществява по обходен маршрут: п.в. \"Витинска река\" – път I-1 /София – Ботевград/ - път II-17 /Ботевград – АМ \"Хемус\"/ - п.в. Ботевград. Срок 20.12.2018 г.\r\nОбласт Варна: Движението по АМ ,,Хемус“ от км 407+000 /Повеляново/ до км 425+500 /Варна/ се осъществява с повишено внимание поради частични ремонтни дейности на асфалтовата настилка. Движението се осъществява съобразно създадената ВОД. Ремонтните дейности започват от Повеляново посока Варна южно платно и продължават посока Варна – Повеляново северно платно. Срок до 04. 05.2018 г.\r\nАМ „Струма“: \r\nОбласти Перник и Кюстендил:\r\n- Движението в участъка от п.в. „Долна Диканя“ до п.в. „Дупница“ от км 36+890 до км 50+780 посока Кулата е ограничено поради подмяна на дилатационни фуги на виадукт при км 46+150.\r\nОбходен маршрут: по път I-1 п.в. „Д. Диканя – разклон с. Дрен – разклон с. Тополница – п.в. „Дупница-север“. Срок до 21.06.2018 г.;\r\n- Движението по АМ \"Струма\" от км 30+353 до км 33+252 посока София е ограничено поради ремонтни дейности. Движението се извършва двупосочно в платното посока Благоевград. Движението е сигнализирано с пътни знаци. Водачите на МПС да се движат с повишено внимание и съобразена скорост. Срок до 31.05.2018 г.\r\nАМ „Марица“: \r\nОбласт Хасково: Движението в участъка Любимец – Харманли от км 73+000 до км км 89+500 в посока Пловдив се осъществява в една лента поради частични ремонтни дейности на асфалтовата настилка. Движението се осъществява само в скоростната лента с повишено внимание. Да се съблюдават указанията на временната сигнализация. Срок до 17:00 часа на 30.04.2018 г.\r\nАМ „Черно море“: Движението по АМ ”Черно море” Варна – Бургас от км 2+329 до км 3+238 се осъществява при пълно затваряне на платното посока Бургас и пренасочване на движението в платното посока Варна поради ремонт на виадукт „Звездица”. Срок до 15.10.2018 г. \r\nАМ „Люлин“: \r\nОбласт София: Движението по АМ „Люлин“ в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел „Люлин“ до първи тунел „Мало Бучино“, където движението на всички МПС се осъществява двупосочно в платното посока София – Перник. \r\nАлтернативни маршрути: \r\n- за автомобили до 12 тона по път I-1 от пътен възел Драгичево – Владая – София и обратно. \r\n- само за леки автомобили по път 1801 Перник – Мало Бучино – Суходол и обратно. Срок до 30.06.2018 г.;\r\nДвижението по АМ „Люлин“ в тунел „Мало Бучино“ посока София се осъществява в една лента поради активизирало се свлачище в аварийната лента след тунела. Ограничена е активната лента, като движението се извършва в изпреварващата лента. Срок до 30.06.2018 г.; \r\nОбласт Перник: Движението по АМ \"Люлин\" при км 16+460  в платно в посока София – Благоевград е ограничено в аварийната лента поради аварийно-възстановителни дейности на свлекли се земни маси. Движението се осъществява в активната и изпреварваща лента в посока Благоевград. Участъка е сигнализиран с пътни знаци. Водачите да се движат с повишено внимание. Срок до 31.07.2018 г.Въведени ограничения по основните пътни направления:\r\n1. Проходи:\r\n- „Върбишки“ - затворен за всички МПС. Срок: целогодишно; \r\n- „Златишки“ - затворен за всички МПС. Срок: целогодишно;\r\n- „Айтоски“ - отворен за всички МПС;\r\n- „Котленски“ - отворен за всички МПС;\r\n- „Обзорски“ - отворен за всички МПС;\r\n- „Печинско“ - отворен за всички МПС;\r\n- „Превала“ - отворен за всички МПС;\r\n- „Предел“ - отворен за всички МПС;\r\n- „Републиката“ - отворен за всички МПС;\r\n- „Ришки“ - отворен за всички МПС;\r\n- „Рожен“ - отворен за всички МПС;\r\n- „Троянски“ - отворен за всички МПС;\r\n- „Вратник“ - забранен за МПС над 10 т. Срок: целогодишно;\r\n- „Дюлински“ - забранен за МПС над 3,5 т. Срок: целогодишно;\r\n- „Пампорово“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно;\r\n- „Твърдишки“ - забранен за МПС над 10 т. Срок: целогодишно;\r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.Състояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: \r\n- При км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г.;\r\n- Движение в една лента по път Монтана – Враца в района на с. Сумер от км 120+920 до км 125+450 поради машинно подравняване на банкети и почистване на земни окопи над. Движението се регулира от сигналисти. Срок до 30.04.2018 г.\r\nОбласт София: забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 01.09.2018 г. \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г. \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София \r\nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.12.2018 г.; движението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград Срок 02.05.2018 г.\r\nДвижението по път I-1 Ботевград - Мездра от км 175+600 до км 190+000 се осъществява поетапно в една лента поради ремонтни дейности по асфалтовата настилка в двете посоки. Движението се извършва в свободната лента. Срок 02.05.2018 г.\r\nОбласт Перник: Ограничено е движението за тежкотоварни автомобили с тегло над 12 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“). \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок 13.09.2018 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София \r\nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\nПо преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.\r\nПоради неравности на пътната настилка на път I-1 /Е79/ (с магистрален габарит, ЛОТ 0 на АМ „Струма“) от км 23+000 – нов (км 291+500 – стар) до км 24+000 - нов (км 292+500 – стар) – дясно в посока Перник – Кулата скоростта на движение е ограничена на 80 км/ч. Срок до 30.06.2018 г.\r\n- път І-2 Граница Румъния-Русе-Цар Калоян-Разград-Шумен-Девня-Варна:\r\nОбласт Разград: Движение в една лента по път Русе – Разград – Шумен от км 59+100 до км 59+400  в село Осенец  поради изграждане на пътна връзка-вход при км 59+235 в ляво от републикански път І-2. Затворена е лентата за движение в участъка в посока Разград – Русе. Срок до 11.05.2018 г.; \r\nОбласт Русе: \r\nДунав мост Русе/ от км 0+000 до км 1+057 ремонтни дейности на асфалтовата настилка на мостовото съоръжение ремонта ще се извършва през светлата част на деня. Участъка е сигнализиран с пътни знаци. Срок до 02.05.2018 г.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено е движението на МПС над 12 т в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус“ /за п.в. „Правец“/-път ІІ-17 (Мездра-Ботевград)-п.в. І-3-п.в. „Ботевград“ на АМ „Хемус“ и обратно. Срок до 30.09.2018 г.; \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: Движението по път Габрово – В.Търново в участъка Цинга – Дебелец от км 115+300 до км 131+000 се осъществява с повишено внимание поради изсичане на храсти. Срок до 04.05.2018 г.\r\nОбласт Хасково: \r\n- На път І-5 между с. Козлец и границата на Област Хасково в посока Кърджали от км 308+000 до км 319+100 се извършва частичен ремонт на асфалтовата настилка. Движението се осъществява с повишено внимание двупосочно в едната лента в ремонтната зона. Да се спазват ограниченията на временната сигнализация. Срок до 03.05.2018 г.\r\nОбласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходни маршрути:\r\n- направление Хасково – Кърджали: път І-5 – път ІІІ-505 (с.Манастир) – път ІІІ-507 –Г.Войводино – Мост – Чифлик – Кърджали.\r\n- направление Асеновград – Кърджали: път ІІ-58 – път І-5 посока Хасково – път ІІІ-505 (с. Манастир) – път ІІІ-507 – Г. Войводино – Мост – Чифлик – Кърджали.\r\n- направление Минерални бани – Кърджали: път ІІІ-506 – път І-5 посока Хасково – път ІІІ-505 (с. Манастир) – път ІІІ-507 – Г.Войводино – Мост – Чифлик – Кърджали;\r\nНадлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт Кюстендил: Движението по път І-6 Ябълково – Драгомирово в участъка от км 29+000 до км 40+860 се осъществява с повишено внимание, поради ремонтни дейности по асфалтовата настилка. Участъкът е сигнализиран с пътни знаци. Срок до 30.04.2018 г.; Движението по път І-6 ГКПП Гюешево – Кюстендил от км 0+375 до км 18+000 се осъществява с повишено внимание, поради ремонтни дейности по асфалтовата настилка. Участъкът е сигнализиран с пътни знаци. Срок до 30.04.2018 г.\r\nОбласт София: движението по път I-6 при Буново от км 169+000 до км 171+500 се осъществява с повишено внимание поради строително-монтажни работи при км 170+536 в банкета и част от лявата лента на движение /посока София/. Скоростта на движение се ограничава до 50 км/ч. Срок до 29.06.2018 г.\r\nОбласт Сливен: \r\n- Движението по път І-6 София-Бургас в участъка от с.Оризари до гр.Шивачево от км 355+500 до км 364+800 се осъществява с повишено внимание поради частични ремонтни дейности на асфалтовата настилка. Срок до 30. 04.18 г.\r\nОбласт Бургас: от км 456+000 до км 485+600 в участъка Черноград - Айтос се извършват ремонтни дейности по пътната настилка. Организацията на движение е сигнализирана с пътни знаци и регулировчици. Срок до 30.04.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма.\r\nОбласт Ямбол: \r\nДвижението в участъка Могила – Елхово от  км 257+000 до км 272+000 се осъществява двупосочно в една лента, поради частични ремонтни дейности на асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение. Срок: до 02.05.2018 г.; \r\nДвижението в участъка к-ше Бояново – к-ще Кирилово от  287+000 до км 288+000 се осъществява двупосочно в една лента, поради частични ремонтни дейности на асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение. Срок: до 04.05.2018 г.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация указваща ограничението. Срок до 30.09.2018 г.\r\nДвижението в участъка Момин проход – Костенец от км 141+000 до км 142+000 се осъществява в една лента поради изкопни работи и полагане на водопровод в дясната лента посока Костенец. Движението се извършва двупосочно в лентата посока Момин проход. Срок 04.05.2018 г.\r\nОбласт Хасково: \r\n- На път І-8 между разклона на с. Брягово и разклона за с. Поляново в посока Харманли от км 321+000 до км 323+700 се извършва почистване на растителност и ремонт на банкети. Движението се осъществява с повишено внимание. Да се спазват ограниченията на временната сигнализация. Срок до 01.05.2018 г.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево – Варна при км 83+100 – ограничено движение на МПС над 10 т.; Обходен маршрут: Кичево – Оброчище. Срок до 28.02.2019 г.;\r\nДвижението в участъка от км 125+000 до км 165+000 се осъществява с повишено внимание, поради монтаж на ограничителни системи. Движение в свободната лента, съобразно създадената организация на движение. Срок до 30.03.2018 г.; \r\nОбласт Бургас: \r\n- движението в участъка Обзор – Сарафово от км 165+500 до км 224+100 се осъществява в една лента на определени участъци поради частични ремонтни дейности по асфалтовата настилка. Участъкът е сигнализиран с пътни знаци. Срок 07.05.2018 г.;\r\n- движението в участъка Обзор – Св. Влас от км 170+000 до км 199+000 се осъществява с повишено внимание поради оформяне на банкети. Участъкът е сигнализиран с пътни знаци. Срок 07.05.2018 г.;\r\n- движението по път Бургас – Слънчев бряг в участъка обход на гр. Ахелой от км 212+000 до км 217+000 се осъществява с повишено внимание спрямо поставената вертикална сигнализация и ограничение на скоростта на 50 км/ч поради ремонтни дейности. Срок до 15.06.2018 г.;\r\n- Движението по път I-9 Варна-Сл.бряг-Бургас участък на Обход на Ахелой от км 207+726,37 до км 212+233,06 се осъществява с повишено внимание и ограничение на скоростта на движение до 50км/ч. Движението се регулира от пътни знаци. Срока до 30.04.2018 г.\r\nДвижението по път I-9 „Варна-Сл.бряг-Бургас” от км 210+862.10 до км 215+629.05 в участъка „Ахелой-Поморие“ във връзка с изпълнение на СМР на обект: „Реконструкция на път I-9 „Варна-Сл.бряг-Бургас” с изграждане на второ платно от км 212+233.06 до км 217+000 /километраж по проект/ от км 210+862.10 до км 215+629.05 /километраж по съществуващ път/“, ще се осъществява съгласно Временна организация на движението:\r\nВОБД предвижда движението да се отклонява по алтернативен маршрут:\r\n-\tПосока Бургас- Варна и обратно: Път I-9 /км 229+700 Пътен възел Бургас „Север“/ - път III-906-път III-906/км 52+500 Каблешково, пътно кръстовище с път III-6009/ -път III-6009– път I-9/км 209+900 пътно кръстовище след Ахелой/ и обратно.\r\n-\tПосока Ахелой-Поморие и обратно:Път I-9 /км 209+900 пътно кръстовище след Ахелой/ -път –III6009 – път III-906 от км 52+500 /гр. Каблешково пътно кръстовище с път III-6009 / до км 57+700/ пътно кръстовище с общински път GBS1149 с III-906, Каблешково-Бургас – Каменар-Поморие/ - общински път GBS1149 – път I-9 /км 217+800 гр. Поморие/ и обратно\r\nДвижението се регулира от пътни знаци. Срока на продължителността на действие на ВОБД ще е до 18.06.2018 г.Състояние на републиканската пътна мрежа: \r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности: няма.\r\nПът ІІІ-1972: Движението по път IІІ-1972 Дъбница – Фъргово в участъка от км 0+000 до км 28+000 се осъществява в една лента за движение, поради частични ремонтни дейности на асфалтовата настилка. Участъкът е сигнализиран с пътни знаци. Срок до 04.05.2018г.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г.\r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 31.12.2018 г.\r\nРемонтни дейности: \r\nПът II-99: от км 4+000 до км 5+000 в участъка Крайморие - Росенец се извършва почистване на окопи.Организацията на движение е сигнализирана с пътни знаци и регулировчици. Срок до 30.04.2018 г.;\r\nПът II-99: от км 20+000 до км 45+000 в участъка Созопол – Китен се осъществява в една лента поради частични ремонтни дейности по асфалтовата настилка, почистване на окопи и попълване на банкети. Участъкът е сигнализиран с пътни знаци. Срок до 30.04.2018 г.;\r\nПът II-99: Движението по път II-99 от км 50+000 до км 70+000 в участъка Китен-Българи се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 30.04.2018 г.;\r\nПът II-99: Движението по път II-99 от км 49+000 до км 58+000 в участъка Караагач - Царево се осъществява в една лента на определени участъци поради частични ремонтни дейности на асфалтовата настилка, почистване на окопи и попълване на банкети. Организацията на движение е сигнализирана с пътни знаци.Срок до 02.05.2018 г.\r\nПът III-906: Движението по път III-906 от км 43+000 до км 61+200 в участъка Оризаре – пътен възел с път I-9 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 30.04.2018 г.;\r\nПът III-539: Движението по път III-539 Средец – Айтос от км 6+000 до км 17+800 се извършва с повишено внимание поради частични ремонтни дейности на асфалтовата настилка. Организацията на движение е сигнализирана с пътни знаци и регулировчици. Срок до 30.04.2018 г.;\r\nПът III-6009: Движението по път III-6009 в участъка Каблешково – Ахелой от км 22+000 до км 28+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 30.04.2018 г.;\r\nПът III-9008:  Движението по път III-9008 Полски Извор-Братово от км 6+650 до км 7+400 изграждане на водопровод и канализация в обхвата на път III-9008“. Скоростта на движение се ограничава на 30 км/ч. Движението се регулира от пътни знаци. Срока на продължителността на действие на Срок до 05.05.2018 г.\r\nПът II-9061: от км 0+000 до км 7+500 в участъка Александрово – Сл. бряг се осъществява в една лента поради частични ремонтни дейности по асфалтовата настилка. Участъкът е сигнализиран с пътни знаци. Срок до 07.05.2018 г.;\r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности:\r\nПът III-904: Движението по път III-904 Старо Оряхово – Гроздьово от км 23+403 до км 41+705 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018 г.\r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018 г.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nРемонтни дейности:\r\nПът II-53: Движение с повишено внимание по път II-53 Поликраище – Елена в участък от км 16+800 до км 17+570 поради изграждане на пътна връзка. Срок до 12.06.2018 г.\r\nПът ІІІ-504: Движението по път ІІІ-504 с. Самоводене – с. Обединение се осъществява с повишено внимание поради частични ремонтни дейности на асфалтовата настилка. Срок до 30.04.2018 г.\r\nПът III-504: Ограничено е движението на път III-504 Стефан Стамболово – Обединение в участъка от км 16+700 до км 26+113 поради ремонтни дейности. Обходен маршрут: По път Стефан Стамболово – VTR1235/за Полски Сеновец/ - път I-5 Полски Тръмбеш – път-502 – Обединение и обратно. Срок до 30.06.2018 г.\r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 05.07.2018 г.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 30.04.2018 г. \r\nПът III-1411: Движението по път III-1411 с. Буковец – с. Слана бара от км 24+162 до км 26+664 в участъка между с. Буковец и с.Слана бара е ограничено поради авариен ремонт на мост над р. Тополовец. \r\nОбходен маршрут от Видин до с. Слана бара и обратно: Път I-1/Видин-Димово/, път II-14 /Видин-Кула/ до п.к. „Вила Пчела” при км 3+217, общински път, път III-1411/с. Слана бара/. Срок до 31.05.2018 г.\r\nРемонтни дейности: \r\nПът II-11: Движението по път II-11 в участъка с. Арчар – с. Добри дол от км 15+000 до 18+000 се осъществява с повишено внимание поради локален ремонт на асфалтовата настилка. Движението в района се регулира от сигналисти и пътни знаци. Срок до 04.05.2018 г.;\r\nПът II-14: Движението по път II-14  Видин-  ГПКП „Връшка чука“ в участъка между с. Бела Рада - с. Войница от км 8+000 до 10+000 се осъществява с повишено внимание поради частични ремонтни дейности по асфалтовата настилка. Движението  в района се регулира от сигналисти. Срок до 04.05.2018 г.\r\n  Път III-112: Движението по път III-112  Видин – Добри дол – Тополовец от км 5+000 до 10+500 се осъществява с повишено внимание поради частични ремонти на асфалтовата настилка. Движението  в района се регулира от сигналисти. Срок до 04.05.2018 г. \r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.12.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nРемонтни дейности:\r\nПът ІIІ-101: Движението по път IІІ-101 Криводол – Палилула се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок 21.05.2018 г.\r\nПът III-103: Стесняване на една от лентите за движение по път III-103 Г. Бешовица ¬– Роман от км 22+000 до км 33+000  поради частични ремонти на асфалтовата настилка. Ограничението е сигнализирано с пътни знаци. Срок 05.05.2018 г.\r\nПът III-1002: Движението по път III-1002 Враца-Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г.\r\nПът ІІІ-1306: Движението по път ІІІ-1306 Горно Пещене – /път ІІ-15/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 31.12.2018 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.12.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nРемонтни дейности:\r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.\r\nПът II-44: Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г.;\r\nПът II-44: Движението по път II-44 Драгановци – Габрово от км 14+600 до км 23+978,36  и от км 25+731 до км 28+972,75 се осъществява в едната лента или част от нея, както и по банкета поради извършване на ремонтни дейности на асфалтовата настилка. Поставена е необходимата пътна сигнализация. Срок до на 25.12.2018 г.;\r\nПът II-404: Движението по път III-404 Богатово – Севлиево в участъка от км 2+000 до км 4+777 се осъществява с повишено внимание поради изсичане на храсти, оформяне на окопи и подравняване на банкети. Срок до 04.05.2018 г.;\r\nПът II-4041: Движението по път III-4041 Севлиево –  Янтра в участъка от км 0+000 до км 13+701 се осъществява в едната лента поради извършване на частични ремонтни дейности по асфалтовата настилка. Срок до 04.05.1018 г.;\r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срок до 30.06.2018 г.\r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29: Движението по път II-29 Варна – Добрич в участъка от км 25+830 до км 43+515 се осъществява с повишено внимание поради ремонтни дейности на асфалтовата настилка. Движението е регулирано с пътни знаци. Срок 30.05.2028г.; \r\nПът II-29: Движението по път  II-29 Г.Тошево – Кардам в участъка от км 65+000 до км 75+400 се осъществява с повишено внимание поради ремонтни дейности на асфалтовата настилка. Движението е регулирано с пътни знаци. Срок 30.04.2018 г.\r\nПът II-97: Движението по път II-97 от км 7+824 до км 16+539 се осъществява с повишено внимание поради ремонтни дейности на асфалтовата настилка.Околовръстен път на Добрич. Движението се регулира с пътни знаци. Срок 30.05.2018 г.;\r\nОПУ-Кюстендил:\r\nВременно са въведени следните ограничения за движение на МПС: няма ограничения.\r\nРемонтни дейности:\r\nПът ІІІ-623: Движението по път III-623 Бобов дол – Жедна при км 14+900 се осъществява в една лента поради активизирало се свлачище. Участъкът е сигнализиран с пътни знаци. Срок до 30.04.2018 г.;\r\nПът ІІІ-623: Движение с повишено внимание в участъка Бобов дол – Жедна от км 14+800 до км 15+560 поради изграждане на ново трасе (усвояване на нови площи от км 14+850 до км 15+550). Сигнализирано съгласно проект за временна организация и безопасност на движението. Срок до 08.09.2018 г.;\r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 30.06.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nРемонтни дейности: \r\nПът III-865: Движението по път III-865 Ардино – с. Бойно от км 32+000 до км 49+500 се осъществява в една лента поради частични ремонтни дейности на асфалтовата настилка. Срок до 30.06.2018 г.\r\nПът III-865: Движението по път III-865 Ардино – с. Ленище при км 34+120 се осъществява в една лента поради частични ремонтни дейности по асфалтовата настилка. Срок до 10.05.2018 г.\r\nОПУ-Ловеч: \r\nВременно са въведени следните ограничения за движение на МПС:\r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nРемонтни дейности: \r\nПът II-35: Движението по път II-35 Плевен – Кърнаре в участъка Калейшко ханче – Троян от км 70+915 до км 73+201 се осъществява с повишено внимание поради частични ремонтни дейности по асфалтовата настилка. Срок до 31.05.2018 г.\r\nПът III-305: Движението по път III-305 Садовец – Гложене в участъка от км 25+000 до км 62+000 се осъществява с повишено внимание поради частичен ремонт на асфалтовата настилка. Срок 10.05.2018г.\r\nОПУ-Монтана:\r\nВременно са въведени следните ограничения за движение на МПС: \r\nПът ІІ-11: Движението по път ІІ-11 Лом - Горни Цибър е ограничено за тежкотоварни автомобили над 12 тона поради ремонт на пътно тяло и настилката в участъка от 46+000 км до 68+280.\r\nОбходен маршрут: по път ІІ-81, след това по път ІІІ-133 до гр. Вълчедръм и по път ІІІ-818 до Горни Цибър и обратно. Срок до 08.05.2018 г.\r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 10.01.2019 г.;\r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи.\r\n Обходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона да се движат с повишено внимание. Срок до 30.04.2018 г.;\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 26.06.2018 г.\r\nРемонтни дейности:\r\nПът ІІ-11: Движението по път ІІ-11 Орсоя – Горни Цибър от км 44+000 до км 46+600 в района на гр. Лом се осъществява с повишено внимание и се регулира от сигналисти поради ремонтни дейности по асфалтовата настилка. Срок до 30.04.2018 г.\r\nПът ІІІ-133: Движението по път ІІІ-133 Септемврийци – Лом се осъществява в една лента поради машинно подравняване на банкети и почистване на окопи. Движението се регулира от сигналисти. Срок до 30.04.2018 г.\r\nПът III-162: Движение в една лента по път III-162 Горна Бела речка – Долно Озирово от км 11+900 до км 28+000 поради машинно подравняване на банкети и почистване на окопи. Движението се регулира от сигналисти. Срок до 30.04.2018 г.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nРемонтни дейности: няма.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 30.06.2018 г.\r\nРемонтни дейности:\r\nПът ІІ-63: Движението по път ІІ-63 Брезник – Трън в участъка преди влизането в гр. Трън от км 46+300 до км 46+350 се осъществява в една лента поради пропадане на част от банкета. Движението е регулирано с пътни знаци. Срок до 30.06.2018 г.;\r\nПът ІІ-63: Движението по път II-63 Брезник –Трън от км 35+000 до км 39+000 в участъка от разклон за Лялинци посока Филиповци се осъществява в една лента поради ремонтни дейности на асфалтовата настилка. Организацията на движението е сигнализирана с пътни знаци. Срок до 30.04.2018 г.\r\nПът ІІІ-1801: Движението по път ІІІ-1801 О.п. София – кв. Суходол – Мало Бучино – Голямо Бучино – Перник в участъка граница с Област София посока Перник от км 10+000 до км 17+000 се осъществява в една лента поради подвижни ремонтни дейности, машинно подравняване на банкети, оформяне на окопи и отстраняване на повредени площи и деформации в асфалтовата настилката. Водачите на МПС да се движат с повишено внимание и съобразена скорост. Срок: 21.05.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nРемонтни дейности:\r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г.\r\nПът ІІІ-303: Движението по път ІІІ-303 Българене – Бутово в района на Левски – Бутово от км 14+000 до км 19+0000 е с повишено внимание  поради асфалтиране. Срок до 30.04.2018 г.\r\nПът ІI-3502: Движението по път ІI-3502 Брестовец – Горталово от км 20+000 до км 23+000 се осъществява с повишено внимание поради ремонтни дейности по асфалтовата настилка. Срок до 30.04.2018 г.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Пловдив – Асеновград от изхода на гр. Пловдив до разклон за гр. Куклен се осъществява двупосочно в едното платно в посока Асеновград поради ремонтни дейности. Срок до 14.05.2018 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nРемонтни дейности: \r\nПът II-86: Движението по път II-86 Пловдив - Асеновград от изхода на гр. Пловдив до гр. Асеновград се извършва двупосочно в едното платно в посока Асеновград поради ремонтни дейности в участъка. Срок до 10.06.2018 г.\r\nПът III-565: Движението по път III-565 Шишманци – Белозем в района на п.в. при АМ „Тракия“ се осъществява в една лента поради ремонтни дейности на надлеза. Движението в участъка се контролира от светофарна уредба. Срок до 20.05.2018 г.\r\nОПУ-Разград:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.05.2018 г.\r\nРемонтни дейности:.\r\nПът III-501: Движението по път III-501 Басарбово – Иваново от км 3+700 до км 22+100 се извършва с повишено внимание, поради ремонтни дейности на асфалтовата настилка. Движението се регулира от сигналисти. Срок до 02.05.2018 г.\r\nОПУ-Силистра: \r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nРемонтни дейности:\r\nПът II-49: Движението по път II-49 Тутракан – Кубрат от км 89+100 до км 98+876 се осъществява в една лента съгласно поставената временна сигнализация поради частични ремонтни дейности на асфалтовата настилка. Срок до 31.05.2018 г.\r\nОПУ-Сливен:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Смолян:\r\nВременно са въведени следните ограничения за движение на МПС: \r\nПът II-86: Движението по път ІІ-86 гр. Смолян – с. Средногорци от км 108+350 /с. Влахово/ до км 109+450 /разклона за с. Тикале/ е ограничено за всички МПС поради срутване на скална маса на пътното платно.\r\nОбходен маршрут: Смолян - Чокманово - Смилян - Рудозем - Средногорци и обратно. Срок до 31.05.2018 г.\r\nПът II-86: Движението на МПС под 12 тона по път ІІ-86 гр. Смолян – с. Средногорци в района на свлачище при км 109+450 се осъществява по ново изграден обходен общински път между с. Влахово, отклонението за с. Тикале и път II-86. Срок до 31.08.2018 г.\r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 30.04.2018 г.\r\n Път ІІІ-864: Движението по път ІІІ-864 с. Проглед – к.к. Пампорово от км 2+450 до км 2+550 се осъществява в една лента, поради пропадане на банкет.Участъка е сигнализиран с пътни знаци. Срок до 04.05.2018 г.\r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал банкет с дължина 10 м. Срок до 30.04.2018 г.\r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 30.04.2018 г.\r\nПът ІІІ-8652: Движението по път ІІІ-8652 Бял извор – Изгрев – Неделино, при км 16+395, се осъществява в лявата лента поради пропаднал банкет и подкопано платно за движение с ширина 0,5 м и  дължина 10 м в дясно. Участъкът е сигнализиран с пътни знаци. Срок до 30.04.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 30.04.2018 г.\r\nРемонтни дейности:\r\nПът ІІІ-197: Движението по път ІІІ-197 Доспат – Борино, от км 60+000 до км 70+000, се осъществява с повишено внимание в свободната лента, съобразно създадената организация на движение, поради почистване на свлечени земни маси, окопи и наноси. Срок до 30.04.2018 г.  \r\nПът ІІІ-863: Движението по път ІІІ-863 Соколовци – Момчиловци – Баните, от км 0+000 до км 33+493, се осъществява с повишено внимание в свободната лента, съобразно създадената организация на движение, поради извършване на частични ремонти на асфалтовата настилка. Срок до 30.04.2018 г.\r\nПът ІІІ-866: Движението по път ІІІ-866 Михалково – граница с ОПУ - Пловдив, от км 67+000 до км 88+270, се осъществява с повишено внимание в свободната лента, съобразно създадената организация на движение, поради частични ремонтни дейности на асфалтовата настилка, почистване на свлечени земни маси, окопи и наноси. Срок до 30.04.2018 г.\r\nПът ІІІ-867: Движението по път ІІІ-867 Средногорци – Мадан – Печинско, от км 0+000 до км 13+800, се осъществява с повишено внимание в свободната лента, съобразно създадената организация на движение, поради оформяне на окопи и почистване на свлечени земни маси. Срок до 04.05.2018 г.\r\nПът ІІІ-868: Движението по път ІІІ-868 Рудозем – Смолян, от км 1+300 до км 6+000, се осъществява с повишено внимание в свободната лента, съобразно създадената организация на движение, поради почистване на свлечени земни маси, окопи и наноси. Срок до 04.05.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-16: Движението по път II-16 Своге-София от км 60+000 до км 75+000 се осъществява с повишено внимание поради почистване на пътните регули и паднали камъни. Срок до 02.05.2018 г.\r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2019 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г.\r\nРемонтни дейности: \r\nПът II-18: Движението по път II-18 Казичене – АМ \"Тракия\" /Софийски околовръстен път/ от км 32+970 до км 34+513 е ограничено поради строително-монтажни дейности в дясното платно /посока АМ \"Тракия\"/. Движението се извършва двупосочно в лявото платно /посока Казичене/. Срок до 09.05.2018 г.\r\nПът II-82: Движението по път II-82 Боровец – Самоков от км 27+030 до км 34+715 се осъществява с повишено внимание поради превантивен ремонт. Срок 25.05.2018 г.\r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600. \r\nОбходни маршрути: \r\n- път ІІ-66 Поповица – Плодовитово – Първомай – Скобелево; \r\n- път ІІ-66 Чирпан – Плодовитово – Първомай – Скобелево; \r\n- Скобелево – Първомай – Плодовитово – път ІІ-66. Срок до 07.01.2019 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nРемонтни дейности: \r\nПът II-56: Движението на МПС се осъществява с повишено внимание. по път Път II-56 Турия - Брезово от км 28+000 до км 35+000 поради ремонтни дейности на асфалтова настилка. Срок до 30.04.2018 г.\r\nПътII-66: Движението по път II-66 Стара Загора – с.Ракитница се извършва в една лента, поради машинно косене на тревни площи.Движението в района се регулира от сигналисти.Срок 30.04.2018 г.\r\nПът II-66: Движението на МПС се осъществява в една лента и се регулира от сигналисти.по път II-66 в района на гр.Чирпан от км 93+000 до км 100+000 поради ремонтни дейности на асфалтова настилка. Срок до 30.04.2018 г.\r\nПът II-66: Движение в една лента по път гр.Стара Загора-с.Ракитница поради извършване на машинно косене на тревни площи. Движението в района се регулира от сигналисти. Срок 30.04.2018 г.\r\nПът III-5504: Движение с повишено внимание по път III-5504 Мъдрец – Обручище от км 0+000 до км 12+700 поради рязане на храсти и почистване на банкети. Движението в района се регулира от сигналисти.Срок до 30.04.2018 г.\r\nОПУ-Търговище:\r\nВременно са въведени следните ограничения за движение на МПС:\r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.05.2018 г.\r\nПът III-4082: Движението на МПС над 3,5 т. по път III-4082 Капище-Банковец от км 0+000 до 11+300 е ограничено поради ремонт на мост. Срок до 31.05.2018 г.\r\nРемонтни дейности:\r\nПът III-202:Движение с повишено внимание по път III-202 Опака – Попово от км 52+553 до км 66+144 поради ремонт на пътната настилка. Срок до 30.04.2018 г.\r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез. \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г.\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nРемонтни дейности: няма.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено е движението по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. \r\nОбходен маршрут: Шумен – Овчарово – Друмево. Срок до 21.05.2018 г.\r\nРемонтни дейности: няма.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 30.06.2018 г.;\r\nРемонтни дейности:\r\nПът III-5304: Движението по път III-5304 в участъка Ямбол – Окоп от  км 0+000 до км 6+000 се осъществява двупосочно в една лента, поради частични ремонтни дейности на асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение. Срок: до 03.05.2018.\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 30.06.2018 г.\r\nПът III-7072: Движението по път III-7072 в участъка Търнава – Ямбол от км 17+000 до км 20+000 се осъществява двупосочно в една лента поради частични ремонтни дейности на асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение. Срок: до 04.05.1018 г.;\r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.04.29", "title": "Актуална пътна обстановка към 17.30 часа"}
{"url": "http://www.focus-news.net/news/2018/04/29/2516391/gd-granichna-politsiya-intenziven-e-trafikat-za-tovarni-avtomobili-na-granichnite-punktove-kapitan-andreevo-i-lesovo-na-izhod-ot-stranata.html", "text": "Интензивен е трафикът за товарни автомобили на граничните пунктове „Капитан Андреево“ и „Лесово“ на изход от страната. Това съобщиха от ГД „Гранична полиция“, като информацията за трафика е към 18.00 часа. Интензивен е трафикът за леки автомобили на влизане в страната на пунктовете „Дунав мост Русе“, „Дуранкулак“ и „Кардам“. По границите със Сърбия, Македония и Гърция трафикът е нормален.", "date": "2018.04.29", "title": "ГД „Гранична полиция“: Интензивен е трафикът за товарни автомобили на граничните пунктове „Капитан Андреево“ и „Лесово“ на изход от страната"}
{"url": "http://www.focus-news.net/news/2018/04/29/2516394/vzglyad-rusiya-sazdade-plavashta-atomna-toploelektricheska-tsentrala-v-momenta-tya-plava-v-baltiysko-more.html", "text": "В момента в Балтийско море се намира първата в света плаваща атомна топлоелектрическа централа (ПАТЕЦ) „Академик Ломоносов“. Уникалната станция, чието строителство продължи повече от 10 години, след цяла редица проблеми,  накрая е почти готова за работа. Предполага се, че подобни ПАТЕЦ ще окажат огромна помощ на целия руски Север и Далечния Изток. По какъв начин, си задава въпроса руското издание „Взгляд“, в материал представен без редакторска намеса.\r\nПървата в Русия и света плаваща атомна  АЕЦ „Академик Ломоносов“ в събота се отправи от Санкт Петербург към Мурманск и по нататък – към пристанище Певек на северното крайбрежие на Чукотка. Предстои не само дълго, но и скъпо пътешествие.\r\nБуксировката ще заеме от 18 до 20 дни и ще струва над 12 милиона лева (475 млн рубли). Плаващата топлоелектрическа централа (ако трябва да бъдем точни, плаващият енергоблок – ПЕБ) ще бъде дърпан около Скандинавия, през Естония, Финландия, Швеция, Дания и Норвегия. В Мурманск той ще бъде зареден с ядрено гориво – низкообогатен уран. Втората част от маршрута, от Мурманск до Чукотка през Северния морски път, ще започне чак през юни – юли 2019 година. Така, за всеки случай, обещават от „Росенергоатом“ – структурата на „Росатом“, отговаряща за построяването на „Академик Ломоносов“.\r\nСпоред оценките на „Росенергоатом, от 2020 година първата в света ПАТЕЦ ще започне да снабдява със светлина и топлина жителите на Чукотка. Реакторните установки на такава ПАТЕС, като „Академик Ломоносов“, могат да изработват до 70 мегавата електроенергия и да снабдяват с енергия град с население повече от 200 хиляди души. За сравнение, в „столицата“ на Крайния Север – Мурманск, живеят около 300 хиляди, а в Норилск – по-малко от 200 хиляди. Засега в плановете влиза разместването на ПАТЕЦ в камчатския Вилючинск (където е разположена базата на подводниците от Тихоокеанския флот) и, може би, край тамирския град Дудинки – в което е заинтересован „Газпром“. Но това, че мястото на швартировка на първата подобна централа е станало чукотското пристанище Певек на пръв поглед повдига въпроси.\r\nИ то, защото именно недалеч от Певек се намира Билибинската атомна топлоелектрическа централа – единствената в света АЕЦ, разположена в зоната на вечен лед. Но станцията, построена през 1977 година, е технологически остаряла, обяснява в интервю пред сайта Минвостокразвития ръководителят на дирекцията на „Росенергоатом“ по съоръжаването и ескплоатацията на ПАТЕЦ Виталий Трутнев. Още по-остаряла е намиращата се в същия район Чаунска ТЕЦ, работеща с въглища и построена през 1944 година. Тя работи с трофейно и доставено по ленд-лийз оборудване. Този отдалечен район (на повече от 1000 км от Магадан и повече от 600 от Анадир) – е един от най-големите центрове на златодобив. И тъй като този район е изолиран, следователно, той има първостепенна нужда от ПАТЕЦ.\r\nТова е очевиден факт. Толкова очевидна е и изгодата от плаващи АЕЦ за „севера“, като цяло. Предполага се, че реакторните установки ПАТЕЦ, подобни на „Академик Ломоносов“, ще могат в течение на следващите 35-40 години да обезпечат с електричество и пристанищните градове и арктическите газови и петролни платформи. Единственото, което ще се изисква – един път на три – четири години да се отива на дозареждане с гориво (за това време към нужния бряг може да се изпраща друга ПАТЕЦ) и на всеки 10 години да се прави капитален ремонт.\r\nВъзниква резонният въпрос – доколко това е по-изгодно от традиционните начини за снабдяване с енергия на „Севера“. Позицията на „Росатом“ по този въпрос озвучи още през 2010-а година ръководителят на корпорацията – тогава той, напомня „Взгляд“, беше Сегей Кириенко, който в момента е първи заместник-ръководител на администрацията на президента. „Всеки, който се е сблъсквал с това, какво е да се доставя дизелово гориво на Север и колко излиза цената на тази електроенергия, разбира, че много кладенци и градове там не се развиват, защото нямат достъп до евтин и ефективен източник на енергия“, подчерта Кириенко.\r\nСъгласно миналогодишното изследване на „Центъра по ефективно използване на енергия“, цените на електроенергията в 15-те северни региона на Русия са с 5 до 55 пъти по-високи от средните за страната. Това е критично за тези северни райони, където в близост няма находища на въглища или газ. От друга страни, атомните експерти настояват: себестойността на електроенергията от ПАТЕЦ е приблизително равна на оптовите цени на електроенергията в Централна Русия.\r\nИзлиза, че плюсовете са очевидни. А и създаването на плаващи електростанции не е нечувано дело за руската промишленост. Плаващите генераторни електростанции „Северно сияние“, работещи на газ и дизелово гориво, са се строили в Съветския съюз от 1969 година и са създадени шест такива станции.  \r\nПревод и редакция:", "date": "2018.04.29", "title": "„Взгляд“: Русия създаде плаваща атомна топлоелектрическа централа, в момента тя плава в Балтийско море"}
{"url": "http://www.focus-news.net/news/2018/04/29/2516395/dobrich-izpalniteli-ot-sastava-na-101-kaba-gaydi-gostuvat-na-darzhavniya-kulturen-institut-kulturen-tsentar-dvoretsa-v-balchik.html", "text": "Изпълнители от състава на „101 Каба гайди“ гостуват на Държавния културен институт – Културен център (ДКИ - КЦ ) „Двореца“ в Балчик. Това съобщи Галя Георгиева, организатор международни фестивали, културна дейност и специални събития в ДКИ -КЦ „Двореца“ - Балчик, предаде кореспондентът на Радио „Фокус” – Варна. В програмата ще бъде представен автентичен родопски фолклор. Едно от знаковите изпълнения ще е гайдарската сюита, продължаваща 10 минути, с която през 2012 година 333 каба гайди поставиха рекорд на Гинес. България е първата страна в света поставила рекорд с гайди. Събитието е на 12 май – събота, от 17,00 часа на откритата сцена на плажа пред вила „Тихото гнездо“. Гайдарите ще представят и певчески възможности, като изпълнят родопски песни заедно със солистката на състава Кина Илчева, която е съпруга на майстора на гайди и ръководител на състава Костадин Илчев, вписан в Националната представителна листа на нематериалното културно наследство за 2016 г. Ще бъде изпълнена песента „Бела съм бела юначе“ - химн на Родопите и много други популярни родопски песни. Гайдарите ще се са съпроводени от ръководителя и продуцент на състава Никола Марковски. Входът е свободен. \r\nЖулиета НИКОЛОВА", "date": "2018.04.29", "title": "Добрич: Изпълнители от състава на „101 Каба гайди“ гостуват на Държавния културен институт – Културен център „Двореца“ в Балчик"}
{"url": "http://www.focus-news.net/news/2018/04/29/2516386/tsveta-karayancheva-prezidentat-prekrachi-chervenata-liniya-na-uvazhenieto-mezhdu-institutsiite-shte-initsiiram-dialog-za-politicheskite-standarti.html", "text": "Президентът прекрачи червената линия на  уважението между институциите - ще инициирам диалог за политическите стандарти. Това каза председателят на 44-то Народно събрание Цвета Караянчева в предаването „Беновска пита” по „Канал 3” и „Радио К2”, излъчено на 29 април 2018 г., съобщиха от екипа на предаването. Цялото интервю на журналиста Илиана Беновска с председателя на 44-то Народно събрание е следното:\r\nИлиана Беновска: Добър ден, г-жо Караянчева! \r\nЦвета Караянчева: Добър ден! \r\nИлиана Беновска: Може ли да помоля за едно кратко интервю за „Беновска пита”?\r\nЦвета Караянчева: Заповядайте!\r\nИлиана Беновска: Благодаря Ви! Понеже сте във все по-добра спортна форма, а сега ще видим в каква политическа сте – не съм Ви давала ябълка като председател на народното събрание. Ще хванете? \r\nЦвета Караянчева: Надявам се! \r\nИлиана Беновска: Ето, заповядайте! \r\nЦвета Караянчева: Благодаря! \r\nИлиана Беновска: Пожелавам Ви наистина да бъдете една зряла българска червена ябълка в политиката!\r\nЦвета Караянчева: Аз също се надявам да оправдая Вашите очаквания! Заповядайте!\r\nИлиана Беновска: Така като Ви гледам – не станахте ли много официална?\r\nЦвета Караянчева: Аз винаги съм била такава, винаги съм била по протокол и се надявам председателството да не ме промени – и като човек, и като външност, и като характер, и като емоция. \r\nИлиана Беновска: Понеже често се на живо във Фейсбук, Вие сте настина една от..., даже надминавате Бойко Борисов в изяви във Фейсбук, между нас казано. \r\nЦвета Караянчева: Не бих казала.\r\nИлиана Беновска: Това е опасно... Спомням си, че често, но и напоследък пак Ви гледах на едно хоро в..., къде беше?\r\nЦвета Караянчева: Ами аз много танцувам.\r\nИлиана Беновска: В избирателния район?\r\nЦвета Караянчева: Да, да, на Йордановден бях. Имаше хоро, дойде митрополита, направихме един прекрасен празник с хвърлянето на кръста и имаше хоро. Където има хоро – аз съм там. Аз съм танцьорка от малка и „играе ми кръвта и сърцето”!\r\nИлиана Беновска: Можете ли да ни покажете някоя стъпка? \r\nЦвета Караянчева: Е, не сега, когато има музика тогава.\r\nИлиана Беновска: Е какво, хайде!\r\nЦвета Караянчева: Когато има музика. \r\nИлиана Беновска: Покажете ми, за да знам.\r\nЦвета Караянчева: Ами право хоро, то си е съвсем обикновено. Правото хоро, което всички трябва да го знаят, защото аз съм научила всички мои общински председатели, кандидати за кметове – трябва да знаят, за да бъдат до хората, за да може да се веселят с тях, за да бъдат естествени. Естественото качество на човек не може да се промени, то го имаш в сърцето. Аз се надявам... Българският фолклор е толкова истински, толкова е зарежда с енергия, че когато засвири музика, българска народна музика, да Ви кажа – сърцето ми играе и не мога да не се хвана на хорото. \r\nИлиана Беновска: А звучи ли българската народна музика, като метафора ще го използвам, в парламента и добре ли Ви се получава правото хоро с опозицията?\r\nЦвета Караянчева: Понякога стъпките са малко сложни с опозицията, но се надявам да успявам да бъда наистина председателят, който е изключително равнопоставен към всички парламентарни групи, защото председателят е пръв сред равни и аз винаги съм казвала, че искам да бъда повече равна, отколкото първа. Затова ми е важно наистина колегите да видят в мене ръководител на парламента, на който могат да се доверят, на който могат да имат доверие, най-важното, и да не ме приемат като началник, а като колега. \r\nИлиана Беновска: Е да де, но в четвъртък Ви понахапаха, че сте спестила истината по отношение на внесени законопроекти и предложения от БСП, нарочно ли го направихте? \r\nЦвета Караянчева: Не, в интерес на истината – това ми се беше изплъзнало от погледа, но аз веднага се извиних. Човек трябва да признава грешките си. Аз нямам проблем с това, сгреша ли – казвам. Може би колегите търсеха конфликта, да направим някаква сензация, да почнем да се караме, не! Аз се извиних, наистина не съм обърнала внимание, че са внесли този законопроект и оттук нататъка ще го гледаме в зала.\r\nИлиана Беновска: Хайде сега да спазим протокола – заповядайте, седнете. Като първият човек в държавата.\r\nЦвета Караянчева: Заповядайте и Вие на гости!\r\nИлиана Беновска: Благодаря Ви! Някога предполагала ли сте, че Вие ще отговаряте за парламентаризма?\r\nЦвета Караянчева: Честно казано никога. Аз съм инженер по професия, изключително много обичах работата си и я обичам сега. Дори и кабинетът във фабриката, в която работех, все още не е зает от друг човек и колегите ме чакат, но човек не знае никога какво му готви съдбата. Съдбата винаги може да те изненада. Аз съм такъв човек, че винаги приемам предизвикателствата. Разбира се номинацията ми за председател на Народното събрание дойде толкова неочаквано, че аз нямаше накъде да мърдам, както се казва. Наистина много съжалявам за колегата Митко Главчев, защото той е изключителен колега, професионалист и така съжалявам за това, което се случи с него. Ние сме добри приятели с Митко Главчев. Той остава парламентарист и аз се радвам, че остана в парламента, защото имаше заявка да си тръгне. Радвам се, защото парламентът има нужда от такива хора.\r\nИлиана Беновска: Така е, но Вие, освен председател на Народното събрание, сте и член на Контролната комисия на ГЕРБ.\r\nЦвета Караянчева: Вече не съм.\r\nИлиана Беновска: А защо в сайта седи още, че сте там.\r\nЦвета Караянчева: Ами може би не са го ревизирали сайта. Бях в стария Контролен съвет. Сега съм само областен координатор на ГЕРБ – Кърджали, моят любим Кърджали разбира се! \r\nИлиана Беновска: Какво е ГЕРБ?\r\nЦвета Караянчева: ГЕРБ е група от съмишленици, които искат да направят нещо добро за България. ГЕРБ е група от хора, които работят за каузата България. Поне за мен това е така, защото трябва да направим всичко възможно пътят, който сме поели, да го продължим и да предадем на идните поколения една по-добра България. Аз, да Ви кажа, това нещо го виждам, как нещата се случват, защото имах възможност да обиколя, да направя няколко срещи, не няколко – доста. Много срещи направих сега в Талин (столицата на Естония – бел. авт.), на Съвета на председателите.\r\nИлиана Беновска: Да, Вие имахте един голям „воаяж”, ако мога да се изразя. Бяхте в Щатите, после бяхте в Талин.\r\nЦвета Караянчева: Да, в Талин направих среща с председателите на Горната и Долната камара на Франция, Холандия, на Долната камара, на Австрия, на Чехия, Черна гора, Германия. Г-н Шойбле (Волфганг Шойбле председател на Бундестага – бел. авт.) ме прие, беше много сърдечен и това, което добих като впечатление от нашите европейски партньори на парламентарно ниво – България седи на много добри позиции в Европа. Това, което ми направи впечатление обаче – срещата ми в Щатите с г-н Райън (Пол Райън – бел. авт.), защото на парламентарно ниво досега темата за визите...\r\nИлиана Беновска: Това е техният председател...?\r\nЦвета Караянчева: Председател на Камарата на представителите, всъщност моят колега по ранг. Досега не е правена такава среща и затова я наричаме историческа среща.\r\nИлиана Беновска: Защо не е правена досега?\r\nЦвета Караянчева: Знаете ли, тази среща също много трудно се осъществи, такава официална среща! Може би ролята на посланика... Аз там се срещнах и с еврейските организации. Бях помолила и посланика на Израел да разговаря за среща с еврейските организации. Може би е стечение на обстоятелствата или пък сега е дошъл момента, но беше време да говорим. Председателите на парламентите да разговарят за визите и да започнем на парламентарно ниво да повдигаме тази тема. \r\nИлиана Беновска: Това с визите е, малко като че ли, една тема, която непрекъснато повдигаме, но тя няма лесно решение и няма еднозначно решение. Вярно, че умно, хитро щях да кажа, помолихте да се увеличи броя на недадените визи.\r\nЦвета Караянчева: Процентът.\r\nИлиана Беновска: Да, процентът, за сметка на по-голямата отвореност. Кой Ви посъветва това?\r\nЦвета Караянчева: Посъветвахме се с колегите от външно, с посланика в Съединените щати Тихомир Стойчев. Разбира се това е начин, защото 2010 г. е имало такъв случай – от 3 на 10% се вдига процентът на неразрешените визи. Вижте, в даването на визите има и елемент на субективизъм. Това е най-лошото и аз това казах на конгресмен Райън, защото не може един чиновник да определя дали ти можеш или не можеш да отидеш при роднини или приятели в Щатите. Трябва да се увеличи обективния елемент. Аз поех ангажимент правителството да направи всичко възможно за една информационна кампания на нашите съграждани, които желаят да отидат в Щатите, но това не стига. Мисля, че уверявайки високопоставените лица – и в Съединените щати, и в Европа, че България е различна страна, че България е наистина достоен член на Европейския съюз, защото виждате, че председателството, което сега имаме, навсякъде изключително позитивни оценки получаваме и останах учудена, че г-н Райън знае доста за България, знае за това, което се случва тук, знае как пазим границите, знае, че сме председатели на Европейския съюз и ми стана приятно, защото срещата не беше само отмятане на протоколна среща, беше сърдечна среща и той пое ангажимент да продължим да си говорим, дори го поканих да дойде в България. \r\nИлиана Беновска: За първи път ли бяхте в Съединените американски щати?\r\nЦвета Караянчева: Не, за трети път съм там, но за първи път като председател. Ходила съм от парламента за една програма, по покана на Департамента на Съединените щати 2016 г. и като общински съветник 2008 г. съм ходила там. \r\nИлиана Беновска: Добре, не сме ли малко прекалено васални понякога към тях? С едно страхопочитание. Вярно, че са една от най-големите Велики сили, факт, но ние също имаме своята история, своето достойнство, макар да сме малка по територия държава, но с огромна история и огромна нравствена сила, ако мога така да кажа. \r\nЦвета Караянчева: Аз мисля, че в диалога няма нищо лошо. Не мисля, че сме васални, отстояваме си националните приоритети. Диалогичен не значи васален. Диалогът и поставянето на основните приоритети на масата за обсъждане, понякога и отстъпването, защото дипломацията е сложна наука и аз се убеждавам сега като председател, защото едно е да си дипломат на национално ниво, да работиш със структури, да си в парламента – друго е обаче дипломат на европейско, световно ниво. Човек трябва да се учи, да знае кога да отстъпи, защото отстъплението, крачката назад не винаги е отстъпление, а тя може би е засилка за скок. \r\nИлиана Беновска: Да, права сте и като говорим за дипломация – сега да вземем да похвалим и Бойко Борисов, че му е ред. Неочаквано той, наистина много ярко, влезе във външната политика, тръгвайки от регионалната политика, Западните Балкани, Турция и вече е безспорен мост между Турция, Балканите и Европа. Как си го обяснявате това – едно момче, пожарникар, военно...?\r\nЦвета Караянчева: За това се иска..., може би, не знам, може би има  талант да го направи, може би усет. Наистина това, което направи премиерът последните месеци, последната година, е много забележимо, защото темата Западни Балкани, докато изобщо не се говореше за нея, изобщо не се забелязваха Западните Балкани, сега е тема номер едно в Европа. \r\nИлиана Беновска: Даже се премълчаваше, беше тема табу.\r\nЦвета Караянчева: Премълчаваше се, точно така. Когато се срещна с г-жа Кристалина Георгиева, тя каза, че Западните Балкани са тема, почти, номер едно на Световната банка. Може би точно сме напипали, премиерът е напипал точно темата, която е важна. Тя не е важна толкова за Европа, колкото е важна за спокойствието на Балканския полуостров, защото допреди години – тук беше „буре с барут”. Сега вече тези страни си говорят, страните от Западните Балкани си говорят, надничат по комшийски в дворовете си. Виждате в какви срещи преминават, неформален порядък преминават срещите. Това говори за ново ниво на дипломация и наистина това, което прави Борисов, е много важно за България. Разговорите с Турция и Европейският съюз, колкото и да не искат опонентите да го признаят – трябва да го признаят, защото ако я няма тази среща... Тук се възстанови диалога. Никой не очакваше, че ще се случат чудеса, но тук се възстанови диалога и това е историческото, че ние сме страна, която е събрала на масата две различни общности, два различни свята. Да седнат на една маса, да си подадат ръка и да продължат да си говорят.\r\nИлиана Беновска: А къде в този свят е президентът ни Радев, бившият летец, който се опитва, може би, да вдигне българския самолет, но дали му се получава? Той си позволи квалификации от различен характер. Ще спомена една, която е искрено дразнеща, че Борисов ще бъде разносвач на шербет при срещата на върха на Европейския съюз с Ердоган. Хайде, дайте ми мнение – къде е дипломатът, летецът и президентът Радев в политиката на България?\r\nЦвета Караянчева: Наистина беше обидна тази квалификация за шербета, предвид на това, че резултатът от тази среща беше много сериозен.\r\nИлиана Беновска: Ще се развива този процес. \r\nЦвета Караянчева: Точно така, предстои втора среща. Знаете ли, не искам да задълбочавам конфликта между институциите. \r\nИлиана Беновска: Питам ви откровено. Бъдете..., Вие сте българка, освен, че сте първият човек в държавата, бъдете и българка. Не можем да се правим така лицемерно, процесуално, да премълчаваме. Някои неща трябва да се казват навреме, може би, за да не се задълбочават. \r\nЦвета Караянчева: Така е! Президентът прекрачи една червена линия, която я има във всички демократични цивилизации – уважението между институциите, невлизането в лични нападки. Когато си политик – критикувай политиката, критикувай това, което не ти харесва в определена политическа програма. Изкарвай недъзите на управлението на преден план, прави така, че ако имаш сигнали, ги дай на компетентните органи, но личните нападки не са лицеприятни. \r\nИлиана Беновска: Тука даже не беше лична нападка, това е институционална...\r\nЦвета Караянчева: Това институционална, аз говоря за нападката срещу г-н Цветанов преди няколко дена. Аз съм искрено учудена от начина, по който реагира президентът, защото когато сме в неформална среща – отношението е друго. Може би съветниците не са му добри, може би съветниците не са му добри... Надявам се да се осъзнае, да направи така, че институциите да работят в синхрон, защото, когато институциите се карат и когато поддържат някакво напрежение – тогава и хората са притеснени, губи се уважението към институциите.\r\nИлиана Беновска: Всъщност не трябва ли да се проведе един разговор за политическите стандарти? Говори се много за журналистическите стандарти, но не съм чула разговор за политическите стандарти и може би е време, даже на Вас Ви отива да го инициирате. \r\nЦвета Караянчева: Това е интересна идея, ще помисля над нея. Надявам се в следващите няколко седмици да чуем добри думи от президента за председателството, защото имаме много добри оценки за председателството, за това как се справяме. Учудващо е защо никой не говори за това, че дългът намалява, за това, че това, което се случва в страната с икономическия ръст, намалянето на безработицата. Хубаво е понякога, дори и да си опонент, да признаеш добрите страни на управляващите, на опонента си, защото това води до симпатия и затова съветвам и колегите от опозицията. Аз не съм чак толкова, как да кажа, да си позволявам да съветвам, но да Ви кажа – понякога, гледайки отстрани ми се ще и опозицията да си признае. Имаме сигурно, не сигурно, имаме трески за дялане, както се казва.\r\nИлиана Беновска: Корнелия Нинова сега сигурно, ако ни гледа и слуша, ще каже Цвета \r\nКараянчева тука много се похвали, и тя се оля в шербета, има толкова недостатъци. Какво ще й кажете на Корнелия Нинова?\r\nЦвета Караянчева: Сигурно имаме недостатъци, убедена съм, че имаме недостатъци, но имаме и много хубави неща, които сме направили за България, защото ако си спомняте преди години говореха: „Асфалт не се яде!”, а сега в Северозападна България хората въстават, за да им се направи асфалт, защото видяха какво се случва в Южна България. Аз сега си пътувам до Кърджали за два часа – магистралата до Димитровград и 50 км. до Кърджали след това. Пътувах до Велико Търново, до Русе, сега ми се налага да пътувам много. Искам да Ви кажа, че положението е много различно, много трудно се пътува до там.\r\nИлиана Беновска: Но все пак, не ми отбягвайте въпроса за Корнелия Нинова – какво бихте й казали? Това е жената лидер на опозицията. Кратичко и искрено, във Ваш стил.   \r\nЦвета Караянчева: Бъдете реална, кажете истината. Лъжата винаги се разкрива, както беше за държавния дълг – много голям дълг, затъваме, взеха заеми... Накрая се оказа, че, миналият ден, имаме статистика, че държавният дълг намалява. Ако си спомняте предизборната кампания, когато казваха: „Мигрантите идват!”, по време на президентската кампания. Оказа се, че миграционният натиск е много малък, благодарение на работата на правителството и диалога, който се води с Република Турция. Бъдете честна, така ще й кажа!\r\nИлиана Беновска: А Вие самата честна ли сте?\r\nЦвета Караянчева: Да, аз съм много откровен човек, но когато си честен, понякога си неудобен, понякога благородно послъгвам. \t\r\nИлиана Беновска: За какво?\r\nЦвета Караянчева: Ами понякога, да ви кажа честно, последният път излъгах майка ми, защото тя много се притеснява като пътувам и казах, пътувайки, бях в Сандански и трябваше да се върна в Кърджали, защото очаквахме да дойде г-н Цветанов, за съжаление стана тази трагедия на петък, 13-ти, и променихме събитието, не се състоя, и аз тогава й казах, че ще спа в София и сутринта рано ще пътувам за Кърджали, а аз всъщност пътувах от Сандански до Кърджали, така че, мамо, прощавай! Понякога се налага да лъжа благородно, за да не ги притеснявам. \r\nИлиана Беновска: Последен въпрос – всеки от нас има някаква мечта. Вие какво не сте осъществили, каква мечта имате? \r\nЦвета Караянчева: Преди да стана председател, исках да скоча с парашут и се надявам,  че като не съм вече председател, ще имам силата да го направя. Много ми е интересно, приятели са ми разказвали, че е много красиво, чувството е уникално. Това ми е мечтата, но истинската ми мечта е – семейството ми да е живо и здраво, аз да съм жива и здрава и наистина да направим така... А като политик – желанието ми е наистина да имаме по-добър живот, по-добре да живеят българските граждани и наистина това, което сме поели като ангажимент, да успеем да го свършим.\r\nИлиана Беновска: Дано да успеете, пожелавам ви го!", "date": "2018.04.29", "title": "Цвета Караянчева: Президентът прекрачи червената линия на  уважението между институциите - ще инициирам диалог за политическите стандарти"}
{"url": "http://www.focus-news.net/news/2018/04/29/2516393/varna-golyam-hristiyanski-krast-izdignaha-nad-kvartal-povelyanovo-v-devnya.html", "text": "Група доброволци издигнаха метален кръст над Повеляново и по този начин реализираха една отколешна мечта на жители на девненския квартал. Изработването на монумента – символ на християнската вяра, е дело на фирма, която извършва дейност на територията на Девня. Кръстът е висок 4 метра, широк е 2 метра и тежи близо 100 килограма. Това съобщиха от пресцентъра на Община Девня.В пренасянето му на ръце и поставянето му в труднодостъпната местност Сиври баир днес се включиха доброволци от квартала и общински служители начело с кметския наместник на Повеляново Панайот Панайотов. По инициатива на сем. Георгиеви до монумента бе издигнат и българският трибагреник. Местността Сиври баир се намира на изток от кв. „Повеляново“ и от нея се разкрива панорамна гледка към целия квартал и промишления комплекс. Предстои на кръста да бъде монтирано соларно осветление, за да се вижда и през нощта. Това е вторият подобен религиозен монумент, който се извисява над Девненската низина, за да я предпазва от беди и нещастия. Първият кръст е от бетон и е дело на покойния родолюбец Стоян Жечев. Той се издига в местността Глиган чешма западно от кв. „Девня-1“.", "date": "2018.04.29", "title": "Варна: Голям християнски кръст издигнаха над квартал „Повеляново“ в Девня"}
{"url": "http://www.focus-news.net/news/2018/04/29/2516384/the-new-york-times-kim-chen-un-e-zayavil-che-shte-se-otkazhe-ot-yadrenite-orazhiya-ako-sasht-obeshtae-da-ne-napada-severna-koreya.html", "text": "Лидерът на Северна Корея Ким Чен-ун е казал на президента на Южна Корея Мун Дже-ин, че той ще се откаже от ядрените оръжия, ако САЩ се съгласят да се сложи официален край на Корейската война и обещаят, че няма да нападат страната му, съобщи говорителят на южнокорейското правителство в неделя, пише американското издание The New York Times.\r\nВ жест за изграждане на доверие преди срещата на върха с президента на САЩ Доналд Тръмп, Ким също е заявил, че ще покани експерти и журналисти от Южна Корея и Съединените щати да наблюдават затварянето на подземния полигон за изпитания на ядрени оръжия следващия месец.\r\nКоментарите на Ким са направени в петък, когато лидерите на двете Кореи се срещнаха в граничното селище Панмунджом, обясни говорителят, като даде допълнителни детайли от срещата.\r\n„Знам, че американците са принципно настроени срещу нас, но когато  си поговорят с нас ще видят, че аз не съм такъв човек, който ще стреля с ядрено оръжие по Юга, над Тихия океан или по САЩ“, е казал Ким на Мун, според думите на говорителя на южнокорейското правителство.\r\nПревод и редакция:", "date": "2018.04.29", "title": "The New York Times: Ким Чен-ун е заявил, че ще се откаже от ядрените оръжия ако САЩ обещае да не напада Северна Корея"}
{"url": "http://www.focus-news.net/news/2018/04/29/2516397/predstoyashti-sabitiya-v-stranata-za-30-april-agentsiya-fokus.html", "text": "***\r\nОт 19.45 часа Цвета Караянчева ще присъства на тържествената заря-проверка на пл. „20-ти април“ в град Клисура и ще произнесе слово по случай годишнината от Априлската епопея.  Председателят на Народното събрание ще участва и в тържествената заря-проверка в 21.10 часа в Копривщица по повод 142-та годишнина от обявяването на Априлското въстание в града. Цвета Караянчева ще приеме почетния строй от командващия зарята. \r\n***\r\nОт 10.00 часа в зала 6 на НДК ще се проведе Пресконференция: „Потребителското право и политиката за защита на потребителите“. \r\n***\r\nОт 11.00 часа в НДК ще се състои Международна конференция „Двойният стандарт при храните в ЕС – да сложим проблема на масата“. \r\n***\r\nОт 9.30 часа 15 състав на Специализирания наказателен съд ще гледа делото срещу Алексей П., Антон П., Кирил Т. и др., обвинени в организиране и ръководене на организирана престъпна група. \r\n***\r\nОт 9.30 часа 4 състав на Специализирания наказателен съд ще гледа делото срещу Ценко Ч., Мартин Ч., Иван Т. и др., обвинени в организиране и ръководене на организирана престъпна група. \r\n***\r\nОт 09.30 часа 28 състав на Софийски градски съд ще гледа делото срещу Евгени И. и Петър С. (бивши агенти от ДАНС, чл. 357 НК). \r\n***\r\nОт 10.00 часа 4 състав на Специализирания наказателен съд ще гледа делото срещу Валентин Д. (чл. 253 от НК). \r\n***\r\nОт 10.00 часа 8 състав на Специализирания наказателен съд ще гледа делото срещу Симеон С., Тихомир Д., Петър Г., Андон М. и др., обвинени в организиране и ръководене на организирана престъпна група. \r\n***\r\nОт 10.30 часа 6 състав на Специализирания наказателен съд ще гледа делото срещу Майдън С., обвинен в престъпление по служба. \r\n***\r\nОт 11.00 часа в хотел „Вега“ ще се проведе дискусия относно предложението на Европейската комисия за промени на общите правила за достъп до международния пазар на автобусни превози във втория „Пакет за мобилност“. Участие в нея ще вземе  Петър Курумбашев, член на Делегацията на българските социалисти в Европейския парламент и единственият български евродепутат, член на Комисията по транспорт и туризъм в ЕП (ТРАН).\r\n***\r\nОт 11.00 часа в сградата на Общински културен институт – Дом на културата  „Красно село“ Ана Джумалиева, председател на Комисията за защита от дискриминация (КЗД), ще връчи на Стефан Стефанов, директора на културния институт, сертификат за достъпност на сградата.\r\n***\r\nОт 11.00 часа в залата на 11-ия етаж на КНСБ, ще бъде представен Годишният доклад по колективно договаряне на заплатите за 2017 година.\r\n***\r\nОт 12.00 часа в Национален пресклуб БТА ще се състои пресконференция във връзка с откриване на фотографска изложба по повод 120 години от създаването на БТА на Моста на влюбените=\r\n***\r\nОт 13.00 часа 5 състав на Специализирания наказателен съд ще гледа делото срещу Бисер Вл., Чл. 65 НПК – Молба за изменение на мярка за неотклонение.\r\n***\r\nОт 13.00 часа 5 състав на Специализирания наказателен съд ще гледа делото срещу Петър Б., Данаил Ст., Галин Б. и др., обвинени в организиране и ръководене на организирана престъпна група. \r\n***\r\nОт 13.00 часа в Южен парк, пространството зад музея “Земята и хората”, БТПП в партньорство с \"Българска Асоциация - Труд, Здраве,  Безопасност\", други браншови организации и сдружения, организира мероприятия, свързано с Националната кампания за отбелязване на Световния ден за безопасност и здраве при работа.\r\n***\r\nОт 13.30 часа 18 състав на Специализирания наказателен съд ще гледа делото срещу Богомил М., Ивелин Д. и Ивайло Хр., обвинени в изнудване. \r\n***\r\nОт 14.30 часа в Дома на Европа в София (ул. \"Г. С. Раковски\" 124) европейският комисар по правосъдие, потребители и равнопоставеност между половете Вера Йоурова ще проведе дискусия с граждани на тема \"Насилието над жените: отговорът на ЕС\". \r\n***\r\nОт 18.00 часа в Националната библиотека „Св. св. Кирил и Методий“ (централното фоайе) ще бъде представена новата книга на поета Любомир Левчев „Островът и всичко останало“.\r\n***\r\nОт 19.00 часа на сцената на Сити Марк Арт Център ще се състои Деветата официална церемония за връчване на Награда за полет в изкуството „Стоян Камбарев” 2018.\r\n***\r\nОт 10.30 часа в клуба на ПП ГЕРБ на ул. „Г. Бенковски” №1 в морската столица народният представител от ПП ГЕРБ – Варна Емилия Милкова ще има приемен ден за граждани.\r\n***\r\nОт 13.00 часа в „Многопрофилна болница за активно лечение-Христо Ботев” АД ще се проведе редовно годишно общо събрание на акционерите на лечебното заведение. \r\n***\r\nОт 9.00 часа в малката заседателна зала на Община Добрич ще се проведе кметска оперативка. \r\n***\r\nОт 10.00 часа в конферентната зала на парк-хотел „Изида“ по инициатива на народните представители Даниела Димитрова и Пламен Манушев ще се проведе среща на работодатели от туристическия бранш от област Добрич с експерти от Дирекция „Инспекция по труда”.\r\n***\r\nОт 18.00 часа в храм „Св. Успение Богородично“ ще бъде отслужена заупокойна панихида за загиналите в Априлското въстание. От 19.00 часа в Историческия музей в Клисура ще се открие фотодокументална изложба „Христо Ботев. Живот и дело“. В 19.30 часа на пл. „20-ти април“ ще се състои концерт на фолклорен ансамбъл „Розова долина“, а от 20.15 часа ще се състои тържествен митинг-заря.\r\n***\r\nОт 16.00 часа в офиса на ГЕРБ на ул. „Екзарх Йосиф“ 15 в Пазарджик народният представител от ГЕРБ Десислава Костадинова ще проведе приемна за граждани.\r\n***\r\nОт 10.00 часа в централния офис на ГЕРБ в Перник, на ул „Търговска“ 30, народните представители Красимир Велчев и д-р Александър Александров организират приемен ден за граждани.\r\n***\r\nОт 11.00 часа в Пловдивския университет  „Паисий Хилендарски” ще се проведе Кръгла маса на тема „Институциите в “диалог” с граждани с увреждания”.\r\n***\r\nНародните представители от ГЕРБ-Пловдив ще проведат приемни с граждани от избирателния си район. Приемните ще имат Менда Стоянова – от 16.00 в централния офис на  ГЕРБ – Пловдив, на бул. „Марица” 91; Димитър Лазаров - от 16.30 часа в партийния офис на  ГЕРБ на улица „Прага” 2; Атанас Ташков – от 16.00 часа в партийния офис на ул. „Стефан Стамболов\" № 21; Спас Гърневски - от 16.00 в офиса на  ГЕРБ на ул. \"Коста Паница\" № 5.\r\n***\r\nОбщинските съветници от ГЕРБ в град Пловдив ще проведат приемни с гражданите. Даниела Дженева, от 17:00 до 18:00 часа в офиса на ГЕРБ в район „Южен”, ул.”Академик Петър Динеков”№ 1А; Спартак Николов, от 17:00 до 18:30 часа в офиса на ГЕРБ в район „Източен” на ул.”Коста Паница”№5; Вихър Захов, от 17:00 до 18:30 часа в офиса на ГЕРБ в район „Източен” на ул.”Коста Паница”№ 5; Вера Тоскова, от 16:00 до 18:00 часа в офиса на ГЕРБ в район „Тракия” в жк.”Тракия”бл.91. Александър Радев, от 17:30 до 19:00 часа в офиса на ГЕРБ в район „Централен” на ул.”Прага” № 2; Атанас Узунов, от 17:30 до 19:00 часа в офиса на ГЕРБ в район „Южен” на ул.”Академик Петър Динеков” №1А; Ели Гатева, от 16:00 до 18:00 часа в офиса на ГЕРБ в район „Тракия” в жк.”Тракия”бл.91.\r\n***\r\nОт 14.00 часа в Зала 1 на Областна администрация Русе ще се проведе извънредно общо събрание на Асоциацията по водоснабдяване и канализация на обособената територия, обслужвана от „Водоснабдяване и канализация“ ООД – Русе.\r\n***\r\nОт 9.30 часа в офиса на ГЕРБ-Сливен, намиращ се на ул. \"Цар Освободител\" № 17, общинските съветници от ГЕРБ – Сливен Георги Стоянов и Здравко Костадинов ще се срещнат с граждани. \r\n***\r\nОт 19.00 часа в Къщата на Архитекта в Стара Загора ще се състои Кино вечер в Деня на джаза. \r\n***\r\nОт 14.00 часа в зала 203 на общината кметът на Шумен Любомир Христов ще има приемен ден.", "date": "2018.04.29", "title": "Предстоящи събития в страната за 30 април (Агенция „Фокус“)"}
{"url": "http://www.focus-news.net/news/2018/04/29/2516399/shumen-bebe-na-2-mesetsa-e-pochinalo-a-shestima-sa-postradali-pri-katastrofa-na-patya-shumen-silistra.html", "text": "Тежък пътен инцидент е станал на пътя Шумен- Силистра до разклона за село Осеновец. Това съобщиха от ОДМВР- Шумен. Сигналът за произшествието е получен малко след 14.20 часа. Съобщено било, че са катастрофирали лек автомобил \"Рено\" с шуменска регистрация и товарен автомобил \"Форд Транзит“ с разградска и има пострадали. Към мястото на инцидента веднага са насочени екипи на полиция, пожарна и спешна помощ. След пристигането им било изяснено, че 29-годишна жена от село Венец, която била зад волана на автомобила „Рено“ е навлязла в насрещната лента за движение и се ударила челно в насрещно идващия \"Форд Транзит\" със силистренска регистрация. В резултат на удара в МБАЛ- Шумен са откарани две жени от лекия автомобил- 28-годишната жена, която е била зад волана и детето й на 2 месеца, спътничката й на 28-години и двете й деца – на 7 и 3 години. В болницата в Шумен са откарани и 47-годишният водач на товарния автомобил Д.А. от Дулово  и 36-годишният негов спътник С.А., също от Дулово. Бебето е починало. След  извършените прегледи било установено, че А.И, която управлявала лекия автомобил е с комоцио, оставена е под наблюдение в болничното заведение. За лечение са настанени С.Х. /28г./ от Венец, която е с черепно-мозъчна травма и 7-годишното й дете, което е с наранявания. По-малкото й дете е освободено след преглед . Водачът на буса е без наранявания, но спътникът му Д.А. е с фрактура на лява ръка и ляв крак. Двамата водачи са правоспособни, мъжът е тестван за алкохол, пробата му е отрицателна. На място се извършва оглед. Причините за инцидента са в процес на изясняване.", "date": "2018.04.29", "title": "Шумен: Бебе на 2 месеца е починало, а шестима са пострадали при катастрофа на пътя Шумен- Силистра"}
{"url": "http://www.focus-news.net/news/2018/04/29/2516401/veliko-tarnovo-parvo-shestvie-na-bezsmartniya-polk-predstoi-v-grada.html", "text": "Първо шествие на „Безсмъртния полк“ предстои в града. То ще се случи в Деня на победата – 9 май. Това съобщи за Радио „Фокус“ – Велико Търново Светлана Шандрова, председател на Руски клуб „Заедно” в областния център. В парада ще се включат жители на областта, които имат близки, участвали във Втората световна война и антифашистката борба. В знак на почит те ще носят портрети на своите родственици. Честването на Деня на победата ще започне в 16.00 часа и ще се проведе в парк Марно поле. Сборният пункт ще е чешмата в центъра на парка, а тези които искат да се включат в „Безсмъртния полк“, трябва да отидат половин час по-рано. Там доброволци ще раздават на всички минувачи Георгиевски лентички. В 16.30 часа на сцена пред входа на Летния театър ще започне концерт, отново посветен на празника. В музикалното събитие ще участват  възпитаници на Младежкия дом от Детска вокална група „Пеещи камбанки” и Виргиния балет. По същото време в парка деца без ограничения във възрастта ще се сътворят заедно 20-метрова рисунка. Малките художници ще рисуват по темата „Пусть всегда будет солнце!“, а най-добрите автори ще получат награди. Поводът за инициативите е 73-годишнината от края на Втората световна война. Организатори са  Руски клуб „Заедно” и Национално движение „Русофили” във Велико Търново. Тези, които искат да се включат с портрети на своите близки в „Безсмъртния полк”, трябва да се свържат със Светлана Шандрова, председател на „Заедно”. Тя е създала организация за разпечатване на фотографиите и подсигуряване на дървените стойки за тях. Телефонът за връзка е  0887 947 599. През 2016 г. България стана част от световното движение „Безсмъртен полк”, в което участват 40 държави, а шествие се включват повече около 40 български града.\r\nЛуиза ТРАНЧЕВА", "date": "2018.04.29", "title": "Велико Търново: Първо шествие на  „Безсмъртния полк“ предстои в града"}
{"url": "http://www.focus-news.net/news/2018/04/29/2516390/tsveta-karayancheva-borisov-napravi-ot-temi-tabu-zapadnite-balkani-i-otnosheniyata-es-turtsiya-znachimi.html", "text": "Премиерът Бойко Борисов направи от „теми табу“ Западните Балкани и отношенията ЕС-Турция значими. Това каза Цвета Караянчева, председател на Народното събрание, в разговор с Илиана Беновска в предаването „Беновска пита” по „Радио К2” и „Канал 3”, съобщиха от екипа на предаването. Караянчева заяви позиции по следните теми:Поредният носител на „червената ябълка”. \r\n„Добър ден, г-жо Караянчева! Понеже сте във все по-добра спортна форма, а сега ще видим в каква политическа сте – не съм Ви давала ябълка като председател на Народното събрание. Ще хванете? Ето, заповядайте! Пожелавам Ви наистина да бъдете една зряла българска червена ябълка в политиката!”, обърна се водещата Илиана Беновска към своята събеседничка и същевременно й подхвърли червена ябълка, запазена марка на журналистката. „Благодаря, аз също се надявам да оправдая Вашите очаквания!”, каза Цвета Караянчева.Българският фолклор.\r\n„Понеже често сте на живо във Фейсбук, даже надминавате Бойко Борисов в изяви във Фейсбук. Спомням си, че често, но и напоследък пак Ви гледах на едно хоро в..., къде беше?”, попита Илиана Беновска. „Ами аз много танцувам. На Йордановден бях. Направихме един прекрасен празник с хвърлянето на кръста и имаше хоро. Където има хоро – аз съм там. Аз съм танцьорка от малка и „играе ми кръвта и сърцето”!”, откровена беше родената през 1968 г. в гр. Болярово депутатка. \r\n„Можете ли да ни покажете някоя стъпка?”, не остана длъжна на провокативния си стил Илиана Беновска. „Ами право хоро, то си е съвсем обикновено. Правото хоро, което всички трябва да го знаят, защото аз съм научила всички мои общински председатели, кандидати за кметове – трябва да знаят, за да бъдат до хората, за да може да се веселят с тях, за да бъдат естествени. Естественото качество на човек не може да се промени, то го имаш в сърцето. Когато засвири българска народна музика, да Ви кажа – сърцето ми играе и не мога да не се хвана на хорото.”, каза дипломираният машинен инженер.Парламентарните междуособици. \r\n„А звучи ли българската народна музика, като метафора ще го използвам, в парламента и добре ли Ви се получава правото хоро с опозицията?”, продължи Илиана Беновска. „Понякога стъпките са малко сложни с опозицията, но се надявам да бъда председателят, който е равнопоставен към всички парламентарни групи, защото председателят е пръв сред равни и аз винаги съм казвала, че искам да бъда повече равна, отколкото първа.”, сподели Цвета Караянчева, специализирала мениджмънт в Нов български университет. \r\n„Е да де, но в четвъртък Ви понахапаха, че сте спестила истината по отношение на внесени законопроекти и предложения от БСП, нарочно ли го направихте?”, попита Илиана Беновска. „Не, аз веднага се извиних, наистина не съм обърнала внимание, че са внесли този законопроект и оттук нататъка ще го гледаме в зала.”, увери представителката на ГЕРБ, стартиралата кариерата си като проектант. \r\n„Някога предполагала ли сте, че Вие ще отговаряте за парламентаризма?”, задълбочи темата Илиана Беновска. „Никога. Аз съм инженер по професия, изключително много обичах работата си. Дори и кабинетът във фабриката, в която работех, все още не е зает и колегите ме чакат. Номинацията ми за председател на Народното събрание дойде толкова неочаквано. Наистина много съжалявам за колегата Митко Главчев, защото той е изключителен професионалист.”, заяви бившата директорка на „Формопласт” – Кърджали. Съвместяването на длъжности.\r\n„Така е, но Вие, освен председател на Народното събрание, сте и член на Контролната комисия на ГЕРБ.”, отчете Илиана Беновска. „Вече не съм, може би не са го ревизирали сайта. Бях в стария Контролен съвет. Сега съм само областен координатор на ГЕРБ – Кърджали.”, довери основателката на структурата на ГЕРБ в гр. Кърджали. Мисията на ГЕРБ. \r\n„Какво е ГЕРБ?”, смени темата Илиана Беновска. „ГЕРБ е група от съмишленици, които искат да направят нещо добро за България и да предадем на идните поколения една по-добра България.”, отговори председателят на Народното събрание.Международните парламентарни отношения.\r\n„Вие имахте един голям „воаяж”, ако мога да се изразя. Бяхте в Щатите, после бяхте в Талин.”, продължи Илиана Беновска. „Да, в Талин (столицата на Естония – бел. авт.) направих среща с председателите на Горната и Долната камара на Франция, Холандия, на Долната камара, на Австрия, на Чехия, Черна гора, Германия. Г-н Шойбле (Волфганг Шойбле председател на Бундестага – бел. авт.) ме прие, беше много сърдечен и това, което добих като впечатление от нашите европейски партньори на парламентарно ниво – България седи на много добри позиции в Европа. Това, което ми направи впечатление обаче – срещата ми в Щатите с г-н Райън (Пол Райън – бел. авт.).”, поясни Цвета Караянчева.\r\n„Това е техният председател?”, уточни Илиана Беновска. „Председател на Камарата на представителите, всъщност моят колега по ранг. Досега не е правена такава среща и затова я наричаме историческа среща.”, окачестви събитието събеседничката.Преговорите за облекчаване на визовия режим със САЩ. \r\n„Защо не е правена досега?”, заинтригува се Илиана Беновска. „Тази среща също много трудно се осъществи, такава официална среща! Бях помолила и посланика на Израел да разговаря за среща с еврейските организации. Може би е стечение на обстоятелствата или пък сега е дошъл момента, но беше време председателите на парламентите да разговарят за визите.”, констатира Цвета Караянчева.\r\n„Това с визите е, малко като че ли, една тема, която непрекъснато повдигаме, но тя няма лесно решение и няма еднозначно решение. Вярно, че умно, хитро щях да кажа, помолихте да се увеличи процентът на недадените визи, за сметка на по-голямата отвореност. Кой Ви посъветва това?”, попита Илиана Беновска. „Посъветвахме се с колегите от външно, с посланика в Съединените щати Тихомир Стойчев. Разбира се това е начин, защото 2010 г. е имало такъв случай – от 3 на 10 се вдига процентът на неразрешените визи. В даването на визите има субективизъм. Аз това казах на конгресмен Райън, защото не може един чиновник да определя дали ти можеш или не можеш да отидеш при роднини или приятели в Щатите. Трябва да се увеличи обективния елемент. Аз поех ангажимент правителството да направи всичко възможно за една информационна кампания на нашите съграждани, които желаят да отидат в Щатите. Останах учудена, че г-н Райън знае доста за България, знае за това, което се случва тук, знае как пазим границите, знае, че сме председатели на Европейския съюз и ми стана приятно, беше сърдечна среща и той пое ангажимент да продължим да си говорим, дори го поканих да дойде в България.”, анализира народната представителка.Раболепни ли сме пред Великите сили?\r\n„Добре, не сме ли малко прекалено васални понякога към тях? С едно страхопочитание. Вярно, че са една от най-големите Велики сили, факт, но ние също имаме своята история, своето достойнство, макар да сме малка по територия държава, но с огромна история и огромна нравствена сила, ако мога така да кажа”, изрази мнението си Илиана Беновска. „Не мисля, че сме васални, отстояваме си националните приоритети. Диалогичен не значи васален. Дипломацията е сложна наука.Човек трябва да се учи, да знае кога да отстъпи, защото крачката назад не винаги е отстъпление, а тя може би е засилка за скок.”, аргументира се Цвета Караянчева. Ролята на Бойко Борисов в международната политика.\r\n„Да, права сте и като говорим за дипломация – сега да вземем да похвалим и Бойко Борисов, че му е ред. Неочаквано той, наистина много ярко, влезе във външната политика, тръгвайки от регионалната политика, Западните Балкани, Турция и вече е безспорен мост между Турция, Балканите и Европа. Как си го обяснявате това – едно момче, пожарникар?”, попита Илиана Беновска. „За това се иска талант, усет. Това, което направи премиерът последните месеци е много забележимо, защото темата Западни Балкани, докато изобщо не се говореше за нея, сега е тема номер едно в Европа. Когато се срещна с г-жа Кристалина Георгиева, тя каза, че Западните Балкани са тема, почти, номер едно на Световната банка. Тя не е важна толкова за Европа, колкото е важна за спокойствието на Балканския полуостров, защото допреди години – тук беше „буре с барут”. Разговорите с Турция и Европейският съюз възстанови диалога. Това е историческото, че ние сме страна, която е събрала на масата две различни общности, два различни свята.”, коментира събеседничката. Конфликтът между президента Радев и управляващите.\r\n„А къде в този свят е президентът ни Радев, бившият летец, който се опитва, може би, да вдигне българския самолет, но дали му се получава? Той си позволи квалификации от различен характер. Ще спомена една, която е искрено дразнеща, че Борисов ще бъде разносвач на шербет при срещата на върха на Европейския съюз с Ердоган. Хайде, дайте ми мнение – къде е дипломатът, летецът и президентът Радев в политиката на България?”, продължи да разисква аспектите на българската политика Илиана Беновска. „Наистина беше обидна тази квалификация за шербета, предвид на това, че резултатът от тази среща беше много сериозен. Предстои втора среща. Знаете ли, не искам да задълбочавам конфликта между институциите.”, дистанцира се от задълбочен отговор Цвета Караянчева.\r\n„Питам ви откровено. Вие сте българка, освен, че сте първият човек в държавата, бъдете и българка. Не можем да се правим така лицемерно, процесуално, да премълчаваме. Някои неща трябва да се казват навреме, може би, за да не се задълбочават.”, упорстваше Илиана Беновска. „Президентът прекрачи една червена линия, която я има във всички демократични цивилизации – уважението между институциите, невлизането в лични нападки. Когато си политик – критикувай политиката, критикувай това, което не ти харесва в определена политическа програма, но личните нападки не са лицеприятни.”, безапелационна беше депутатката.\r\n„Тука даже не беше лична нападка, това е институционална...”, конкретизира ситуацията Илиана Беновска. „Аз говоря за нападката срещу г-н Цветанов преди няколко дена. Аз съм искрено учудена от начина, по който реагира президентът, защото когато сме в неформална среща – отношението е друго. Може би съветниците не са му добри. Надявам се да се осъзнае, да направи така, че институциите да работят в синхрон.”, допълни Цвета Караянчева.За политическите стандарти.\r\n„Всъщност не трябва ли да се проведе един разговор за политическите стандарти? Говори се много за журналистическите стандарти, но не съм чула разговор за политическите стандарти и може би е време, даже на Вас Ви отива да го инициирате.”, даде заявка за нов обществен дебат Илиана Беновска. „Това е интересна идея, ще помисля над нея. Надявам се в следващите няколко седмици да чуем добри думи от президента за председателството, защото имаме много добри оценки за това как се справяме. Учудващо е защо никой не говори за това, че дългът намалява, за икономическия ръст, намалянето на безработицата. Хубаво е понякога, дори и да си опонент, да признаеш добрите страни на управляващите, на опонента си, защото това води до симпатия и затова съветвам и колегите от опозицията.”, каза представителката на ГЕРБ.Послание към Корнелия Нинова.\r\n„Корнелия Нинова сега сигурно, ако ни гледа и слуша, ще каже Цвета Караянчева тука много се похвали, и тя се оля в шербета, има толкова недостатъци. Какво ще й кажете на Корнелия Нинова?”, смени политическия ракурс Илиана Беновска. „Ако си спомняте преди години говореха: „Асфалт не се яде!”, а сега в Северозападна България хората въстават, за да им се направи асфалт, защото видяха какво се случва в Южна България. Аз сега си пътувам до Кърджали за два часа – магистралата до Димитровград и 50 км. до Кърджали след това. Пътувах до Велико Търново, до Русе. Искам да Ви кажа, че положението е много различно, много трудно се пътува до там.”, дипломатично се опита да избегне конфронтация с опозицията Цвета Караянчева.\r\n„Но все пак, не ми отбягвайте въпроса за Корнелия Нинова – какво бихте й казали? Това е жената лидер на опозицията. Кратичко и искрено, във Ваш стил.”, продължи в руслото на въпроса си Илиана Беновска. „Бъдете реална, кажете истината. Лъжата винаги се разкрива, както беше за държавния дълг – много голям дълг, затъваме... Накрая се оказа, че държавният дълг намалява. Ако си спомняте предизборната кампания, когато казваха: „Мигрантите идват!”, по време на президентската кампания. Оказа се, че миграционният натиск е много малък, благодарение на работата на правителството и диалога, който се води с Република Турция. Бъдете честна, така ще й кажа!”, завърши Цвета Караянчева разговора си с Илиана Беновска в ефира на „Радио К2” и „Канал 3” на 29 април 2018 година.", "date": "2018.04.29", "title": "Цвета Караянчева: Борисов направи от „теми табу“ Западните Балкани и отношенията ЕС-Турция значими"}
{"url": "http://www.focus-news.net/news/2018/04/29/2516398/ruskiyat-patriarh-kiril-poseshtenieto-v-tirana-otvarya-nova-stranitsa-v-satrudnichestvoto-mezhdu-dvete-strani.html", "text": "Патриархът на Москва и цяла Русия Кирил, който вчера пристигна на посещение в Албания по покана на албанската православна автокефална църква, на днешното богослужение в храма „Воскресение Христово“ в Тирана заяви, че неговата визита отваря нова страница в сътрудничеството между руската и албанската православни църкви, предава македонската държавна агенция „Макфакс“.\r\nПредстоятелят на албанската църква Анастас Янулатос изтъкна, че това е историческо посещение и изказа благодарност на патриарх Кирил и неговия антураж.\r\nМестните медии, коментира „Макфакс“, характеризират посещението на патриарх Кирил като най-важното събитие за албанската православна църква досега и като особено впечатляващо. Там отбелязват и големите мерки за сигурност, предприети от албанските власти и руските служби за сигурност, които са присъствали в Албания.\r\nПрезидентът на Албания Илир Мета ще даде официална вечеря за предстоятелят на РПЦ, а утре патриарх Кирил ще има официални срещи с албанския държавен глава и министър-председателя на страната Еди Рама.\r\nПревод и редакция:", "date": "2018.04.29", "title": "Руският патриарх Кирил: Посещението в Тирана отваря нова страница в сътрудничеството между двете страни"}
{"url": "http://www.focus-news.net/news/2018/04/29/2516392/georgi-markov-boyko-se-yavi-za-kmet-gol-golenichak-dibidyus-sam-s-edin-tsvetanov-i-posle-bi-stoletnata-partiya-3-pati-v-balgariya.html", "text": "Бойко се яви за кмет гол-голеничък, дибидюс, сам, с един Цветанов, и после би столетната партия 3 пъти в България. Това каза Георги Марков, член на ПГ на ГЕРБ в 44-то Народно събрание в интервю пред Илиана Беновска, в предаването „Беновска пита” по „Канал 3” и „Радио К2” излъчено на 29 април 2018 г.Илиана Беновска: Г-н Марков, искам да поговорим за европейската политика и за това какво трябва ние да научим от някои представители на Европа, не от всички, но преди това позволете ми да Ви изкажа моите съболезнования!Георги Марков: Благодаря ти! Илиана Беновска: Почина жена ти, Мария, почина и майка ти, за съжаление!Георги Марков: Благодаря ти! Илиана Беновска: Бяхме близки и си позволих, едни снимки ми показа, искам да ги покажа и тях. Това е първата снимка на Мария. Казваш на 19 години е била, когато ти я е подарила...Георги Марков: Така е, 47 години бяхме заедно. Много силна духовна връзка. Това е голямата ми любов – тя и Унгария!Илиана Беновска: Беше много красива и много добра! Казваш – Унгария... Минавам на Ви, извинявам се! Какво се случва в Унгария и какво трябва да се научи България от Орбан?Георги Марков: Това, което се случи, е уникално. Министър-председателят Виктор Орбан постигна трета поредна победа и то отново с две трети. Сама разбираш, че за да си управлявал осем години с две трети, да не си омръзнал и отново да постигнеш тази победа, при активност 70 процента – трябва да си управлявал много добре. Както каза самият Орбан: „Аз правех всичко, да работя за не двете трети, а за трите трети унгарци. Забележителни неща направи. Първо в сферата на сигурността – днес Будапеща и Унгария като цяло е една от най-сигурните страни в Европа. Още 2015-та – той сложи бариерата пред нашествениците. Той не ги нарича мигранти, а нашественици, защото те минаха незаконно границите, включително 600 000 души унгарската граница. Ясно каза, че за християнска Унгария, за етнически хомогенна Унгария, той уважава малцинствата, не е антисемит – най-голямото доказателство е посещението и голямата прегръдка, която му даде Нетаняху, лудите пари, които хвърли за синагогата сега в Суботица, все пак той е унгарски град в друга държава (Сърбия – бел. авт.). Огромните усилия, които положи да реши демографските проблеми, икономическите проблеми на Унгария със свои сили. За осем години да направиш раждаемостта 46% да се увеличи е наистина голямо постижение, без да внасяш мъже отвънка, а със собствена политика, която се свеждаше до това – 2012-та драстично намаляване на цените, на консумативите. Газ, ток, вода, смет – с 25%, удар по монополите. Да успееш да задължиш банките да предоговорят много лошо направените, само за сметка на потребителите, договори в швейцарски франкове, като курса на долара е само за сметка на потребителя. Той ги накара да коригират, каза: „Край на ерата на банките”. Това не значи, че разбира се в Унгария няма банки. Един милион нови граждани от етническите унгарци, вече са милион и двадесет хиляди от съседните страни и грижа за семейството. Шестгодишен отпуск, платен, на майките. Като първите шест месеца са 70%, следващата година и половина по 50, след това по 100 евро и поощряване на третото дете. Ако едно семейство с две деца в Унгария реши да прави трето дете – то има подкрепата на държавата. Получава веднага подарък 33 000 евро и още толкова нисколихвен заем от 2,5% за 25 години. Изчисти дълга – Унгария няма нито един цент към когото и да било. Тази грижа продължава към семействата и 2018 година. Децата ще се хранят безплатно, не както досега само в детските градини и ясли, но и в началните училища. Сто и пет милиарда е износа на Унгария за миналата година и всичкото това се дължи на спазеното обещание да отвори унгарската икономика на изток. Заля руския пазар със стоки. Китай купува десетки хиляди тонове от хубавото унгарско месо. 2 000 000 патици годишно, сега износ на други качествено стоки от страна на Унгария. Същото е с Япония и другите страни. Орбан всъщност се оказа истинският защитник на християнска Европа. Той излезе с едно коледно обръщение, много по-добро от това на папата, в което каза: „Дори тези, които сме атеисти в нашите страни и които не ходим редовно на църква, не постим, аз например не постя, считам, че ще постя в другия живот, но всичките ние сме с християнска култура. Тази християнска култура е сътворила и съхранила Европа. Аз не искам малките унгарци след десетилетия да остареят в малцинства, в собствените си страни, към където са тръгнали някои западноевропейски страни”. Всичко това му създаде ореола на един държавник, който гледа националния интерес на Унгария. Орбан не е срещу Европейския съюз, но той е за Европейски съюз от равноправни национални държави, а не за европейски съединени щати, където да го командват. Категорично отказа квотите и което е много важно – проведе референдум в Унгария. Чуй числата от референдума – 3 300 000 унгарци гласуваха срещу това да има квоти и едва 50 000 унгарци гласуваха да има квоти. Тоест той не се подчини на изключително, не е само юридически, неиздържано, но и в човешки план, решение на Меркел и на Еврокомисията. Афганистанец, отишъл в Германия, да го изселват, както комунистите изселваха, те пък ще го изселват в Чехия, Словакия и така нататък, когато тези страни не искат в своя дом да приемат тези хора, защото те не подрежат на интеграция. Виж разликата – Ангела Меркел се похвали сега, че ислямът вече е част от Германия, а Орбан се похвали, че той никога няма да стене част от Унгария.Илиана Беновска: А Орбан може би трябва да се похвали сега, че и Сорос вече не е част от Унгария. Може ли да анализираш какво точно направи той със Сорос и защо го направи, и с каква смелост?Георги Марков: Искрите между Сорос и Орбан пламнаха 2015 г., когато Сорос публично разкри своя план, а именно „Планът Сорос”, от шест точки – да се заселват в Европа по 1 000 000 годишно мигранти и да им даваме по 15 000 евро годишно, като по-късно той коригира този план, смили се над Европа, от 1 000 000 да приемаме 600 000. Орбан категорично се обяви срещу това, стана престрелката между тях. Последните години той си позволи, Сорос, да нарече Орбан – „мафиотско правителство”, сравни го с Хитлер. Орбан разбира се му отговори. Аз бях на митинга на 15 март – националният празник на Унгария, 170 години от революциите на Кошут и Петьофи. Той каза, че Сорос е такава заплаха за Унгария, каквато навремето са били турската империя и Съветският съюз. Соросоидните организации в Унгария днес организират протест. Илиана Беновска: Това исках да питам – кой протестира сега срещу Орбан, след третия му успешен мандат? Георги Марков: Те си протестират от 2012-та непрекъснато. Обикновено се обявяват, че ще са 100 000, идват 30 000. Поведението на тези соросоиди, опозицията е изцяло под крилото на Сорос – те не признават вота. Всъщност признават го, но казват: „Трябва да направим още едно преброяване.”. Нека зрителите на „Канал 3” да чуят резултатите – Социалистическата партия в Унгария има 600 000 гласа, а Орбан 2 800 000, той ги бие с 2 200 000. Основният опонент Йоббик има 1 000 000. Тоест мача е десет на нула, а ти спориш дали в десетия гол е имало засада или дузпа и така нататък. Другото, което искат, е нов избирателен закон. Аз отидох на митинга, миналата събота, и им викам – какъв искате избирателен...? В Унгария от 1989-1990 година досега – винаги системата е смесена. Много интересно – половината пропорционална, по листите, да се осигури влизането на партията. Половина – мажоритарно, да се засили личностният принцип. Много интересно, че тази система действа, те я копираха от Германия навремето, действа много добре. Унгария е политически стабилна – нито един път не е имало предсрочни избори в Унгария. Аз им казвам – ама ако искате мажоритарна система изцяло, Орбан ще ви бие с три четвърти, ако искате пропорционална, той няма да Ви бие с по-малко от две трети, но някои от Вас няма да минат, защото в Унгария е пет процентната разлика. Най-накрая аз им казвам – Вие, с вашите митинги, осигурявате пети мандат на Виктор Орбан. Искам да изкажа моите съболезнования на Дойче веле, на Ройтерс, които изписаха маса глупости във връзка с тези протести. Да им изкажа съболезнования – той ще победи и пети път, защото тези господа, соросоидите, протестиращите, казват, че оградата на границата е ограда на срама и трябва да се махне. С тази реторика – пети път ще ги победи на изборите.Илиана Беновска: Диктатор ли е Орбан обаче наистина, както го упрекват соросоидите?Георги Марков: Ами аз гледах едно клипче. Дойче веле направили едно клипче и го въртят по БГНЕС. В клипчето – „Виктатор, Виктатор, Виктатор, и пускат едно девойче. Девойчето не беше джендър, видя ми се нормално. Та то каза, че е много загрижено, че опозицията е разцепена. Всъщност опозицията не е разцепена – има си четири опозиционни партии, които той си ги бие, Орбан, редовно. Те си протестират редовно. Даже има един комунист, стар комунист познавам, Йожи. Викам: „Йожи, абе кога ще го бие тоя Орбан? Вика: „Не можем, господине, да го бием, хората са с него.”. Та това девойче са му казали, че трябва да се обедини опозицията. То се обърка. Тя няма как да се обедини, ако се обедини – Орбан ще ги бие още повече, защото трябва да се обединят, забележи – партията Йоббик, която изгори европейското знаме, с Либералната партия, която е в АЛДЕ, проевропейска, или трябва да се обединят социалистите с партията Демократична коалиция на премиера Дюрчан, бившият, който нарече народа си „шибан” и каза, че го е лъгал сутрин, обед и вечер. Значи алтернативата на Орбан в Унгария е Дюрчан, човекът, който е лъгал сутрин, обед и вечер народа си. Народът запали Националната телевизия, взе един танк и тръгна да го сваля. Каза – Орбане, давай да го сваляме. Виктор каза, като истински демократ, 2006 година: „Аз власт с пуч не вземам.”. Много интересни телеграми получи Орбан. Илиана Беновска: Той май никога не е правил предсрочни избори?Георги Марков: Никога не е правил. Винаги в Унгария парламентите си изкарват мандатите. Той изкара първия си мандат – 1998-2002 г. като най-младият премиер на Унгария. Вкара държавата в НАТО. Осем години беше в опозиция и после дойде на бял кон на власт. В крайна сметка това е политическата ситуация – когато управляваш добре, в името на народа си, ще печелиш. Разбира се не е спечелил със 100%. Има хора, които не го харесват, но много интересно е обвинението, че той е обсебил медиите. Искам ясно да чуят либералните медии, телевизия Хир ТВ – от сутрин до вечер, 24 часа работи за партията Йоббик, срещу Орбан. Ай ТВ – от сутрин до вечер за социалистите. RTL-Клуб – дето само не му бяха отрязали главата. Два вестника – Мадяр Немзет (на 11 април 2018 година е прекратил дейността си – бел. авт.), Непсзава, само за него. Цяло радио Ланцхид. Сега собственикът им се отказа, защото хвърли луди пари.Илиана Беновска: Те не бяха ли приятели и съратници даже?Георги Марков: Те бяха с този Шимичка на времето съратници. После, предполагам, че е искал нещо, което не е получил, мина към опозицията, но ефектът е същия. Въобще има една тенденция в Европа, която е очевидна, а тя е тенденция – разгром на социалистическите партии. Тази сутрин се изумих, мила приятелко! Гледам bTV, Хекимян, добро момче и много интелигентно – докарал Сергей Станишев в студиото, шефът на ПЕС, когото уважавам, семеен приятел съм 30 години с Моника, неговата съпруга, и шефът на Еврокомисията по финанси Московиси. Социалисти и двамата, хубаво говориха за еврозоната. Никой не ги попита накрая – абе така и така сте в студиото, защо Партията на европейските социалисти стана партия на разгромените социалисти? Сега да чуят зрителите – какво се случва в Европа, защото на този форум, който е бил за еврозоната, се е изтъпанил наш социолог и казал, че трябва да се залага на системните партии. Аз по-системни партии от социалистическите не познавам, нали, другите са християндемократическите. Илиана Беновска: И с по-дълги истории... Георги Марков: Франция, президентски избори, великата партия на Митеран я няма в тройката. Партията на френските социалисти почина, казва последният премиер социалист Манюел Валс. Последният социалист президент Оланд си отива с 11% подкрепа. Германия, какво става с „мистър Европа”, който с чиста съвест мога да нарека „мистър катастрофа” – Мартин Шулц? Докара социалдемократите на Германия до комичните 20%, мота се няколко месеца между това – да влезе ли във властта, както Орбан вика: „Той искаше всичко и накрая стана едно нищо.”.Илиана Беновска: Накрая си подаде оставката! Георги Марков: Накрая подаде – защо ARD, първа немска телевизия, първа програма на Германия, дава, че Алтернатива за Германия, макар и с половин процент, е пред социалдемократите на Мартин Шулц! Меркел печели в Източна Германия, но там втори са, поред, Алтернатива. В бившата Източна Германия трети е Шулц. Какво става с холандските социалисти? Има един Тимерманс, зам-председател на Европейската комисия, зам-председател на Юнкер. Той си позволи, понеже е на софрата на Сорос, да нарича Орбан едва ли не, че Хитлер! Абе кой си ти!? Ти си холандски социалист, я си гледай Социалистическата партия на Холандия, че не си в тройката! Това ли е езикът на Еврокомисията, че когато Орбан е излязъл на площада 1989 г., юни, когато не се знаеше къде ще върви Европа и призова съветските танкове да напуснат страната – ти къде беше? Къде беше Ангела Меркел? Що не излезе в Лайпциг, Дрезден или Берлин, г-жа Меркел, и да гони съветските танкове, ами стои у сауната. Изобщо една реторика на еврочиновниците, която е отвратителна и неслучайно това социологическо проучване, което показа за България, че ние сме евроентусиасти, 80%, аз го вярвам, защото ние сме най-бедни в Европа. Изтощена страна. Като манталитет – винаги някой трябва да ни оправя. Преди това – Съветският съюз, сега Европейският съюз, но страните в Европа не са такива. Най-четената книга за миналата година е на Дъглас Мъри – „Странната смърт на Европа” и най-четеното интервю е сега неговото във Фигаро и се обадих на Явор Дачков да го поздравя за сайта „Гласове”, че го преведе жена му. Мъри ги казва явно нещата. Тука не става дума дори за евроскептицизъм, а страх за ликвидирането на Европа. Да не е Европа християнски континент и да се нанесе удар по семейството чрез гей-браковете. Това ли са европейските ценности?Илиана Беновска: Знаете ли, че в момента, след като не успяха добре с Истанбулската конвенция, сега се опитват да приемат Регламент № 2, в който да се узакони еднополовия брак в цяла Европа, считайте го и в България, което ще доведе и до осиновяване на деца от такива!?Георги Марков: Аз не искам да си помисля, че в България някой ще позволи да има гей-бракове. Интересно е и ми се е вдигнало националното самочувствие в последно време – оказа се, че по някои теми българите са склонни, в много голямо количество на хора, крайно разнолики като политически виждания, пол, градове, образование, да се обединят. България ще се обедини, като никога досега, срещу някакъв опит, какъвто и да е, да се въведе това чудо! Люксембургският външен министър Жан, кръстил се на херцога велики, и той боботи от Люксембург, яде гофрети, говори за Виктор Орбан, че е „тумор” и трябва да бъде изкоренен! Кой си ти, Жан! Я си виж премиера, че е се е оженил за мъж, а Орбан има жена, съпруга с пет деца. Въобще това ли Ви е европейската ценност – да мълчите, че Европа е християнска, да не казвате весела Коледа, а да говорите весели празници...!Илиана Беновска: И да не се наричаме мъж и жена, а някакъв друг пол!Георги Марков: И да позволим това, което се случи в Кьолн? Все говорим за защита на жените. Как защити Германия жените в новогодишната вечер в Кьолн? Само 1200 са жалбите. Такова масово малтретиране на жени от пришълци никога не е имало! Аз искам да разкажа специално на телевизията, твоята и на твоето предаване, последното безсрамие, което се случи в градчето Кандел, сега на Коледа. Немско семейство слуша Ангела Меркел, канцлерът – ще интегрира един афганистанец, Абдул. Абдул няма паспорт, лъже, че е 15 годишен, а не е пълнолетен, и той перманентно почва да тормози 15 годишната Мия и иска секс с нея всеки ден. Ама хапва белия хляб, хапва вурстчетата с дижонската горчица, лапа неща, които не е виждал и й казва: „Ако не ми „бутнеш”, ще те убия.”. Родителите са в чудо, отиват в полицията. Германската полиция го извиква и вместо да го задържи – там, протокол, предупреждава го, той слага палеца, защото е неграмотен и я закла, закла я на коледните празници, пред аптеката в осем хилядното градче. Питам те – ти като водещ български журналист видя ли Жан-Клод Юнкер, председател на Европейската комисия, или Доналд Туск, или г-н Таяни, да отиде на място и да поговори с родителите. Видя ли някой български журналист да отиде и да направи интервю с тези хора – какво мислят, след този случай, за обещанието на Меркел, приемайки ги, че ще се справим. Това ли е справянето?Илиана Беновска: Ще успее ли Орбан да „орбанизира” Европа, как мислиш? Или Макрон ще замести Меркел?Георги Марков: Макрон е един симпатичен млад човек, нямащ нищо общо с политиката. Извадиха го от една банка и го бутнаха напред – само и само да не е г-жа Льо Пен. Илиана Беновска: И той пък взе, че изстреля ракети заедно със Съединените американски щати. Георги Марков: Значи това, което ми направи изключително лошо впечатление... Илиана Беновска: Без да е питал Европа – съгласна ли е? Георги Марков: Виж, Илиана, аз си говоря нещата както си ги мисля. Илиана Беновска: Да, кажи ги.Георги Марков: Нашият премиер, нашият председател на парламент, президент, министри – те говорят политически коректно и така трябва. Аз съм си депутат от гражданска квота, никакъв не искам да ставам.Илиана Беновска: Политик с много дълъг опит си, хайде сега да не го...Георги Марков: Да, с дълъг опит съм. Единствен съм тук, в дясното пространство, от Великото народно събрание. Значи Макрон, още като стана президент, изтърси следната небивалица: „Европейският съюз не е супермаркет, в който да си пазарувате, па после да не ни слушате.”. Иска да каже на „вишеградците”, на тези страни, като Полша, Чехия, Словакия, Унгария, че ние Ви даваме еврофондове, защото сме по-богати, Вие ще ни приемате квотите и ще внимавате в картинката. Това е абсурдна теза! Значи продажба на суверенитет. Вие ще приемате бежанци, ще си плюете на суверенитет, на граници – ние ще Ви дадем, да си направите някой мост. Сега, януари месец, се състоя много голяма среща, миналата година Макрон беше лектор, тази година Орбан, на 50-те най-големи германски фирми. Знаеш, че в Унгария са Мерцедес, Ауди, Опел. На тази среща в Германия, на 50-те най-големи индустриални предприятия, Орбан каза следното: „Ние ще се радваме на еврофондовете, но нашата икономика вече може и без тях. До 2030-та ще ги стигнем по показатели, няма да можем по инфраструктура, но сме в напреднали отношения с китайците, да ни изградят инфраструктурата. Ние сме проевропейски настроени, но за суверенни държави. Тоест Вишеградската четворка, а натам, след изборите в Италия и победата на Северната лига, на Петте звезди, и победата на Себастиан Курц в Австрия, в коалиция с г-н Щрахе, е ясно, че Централна Европа няма да търпи повече тази ислямизация!Илиана Беновска: Добре, накъде сме ние? Къде е Бойко Борисов? Къде е президентът Радев? Къде е Корнелия Нинова? Изреждам ги тях, неслучайно и тримата. Единият е управляващият, другият е президент, новото лице, и третата е водачката на опозицията. Къде сме ние тук, какво трябва да научим, какво трябва да направим? Въобще учим ли нещо?Георги Марков: Това, което ми направи впечатление в последно време – две изказвания на г-н Борисов. По начало той заслужава поздравления за усилията, които положи, и това ще бъде факт – на 17 май в България ще има историческа среща.Илиана Беновска: Говориш за Западните Балкани? Георги Марков: Това е историческа среща. София ще остане в историята на Европа като столицата, от която е почнал процеса на адаптиране или привличане в Европейския съюз на тези балкански страни. Кога това ще стане? Това явно ще е дълго бягане, но все пак трябва да има някакво начало. Началото се поставя в България, при домакинство на г-н Борисов. Той положи огромни усилия да създаде тази балканска четворка, „Варненска четворка” я нарече – между България, Гърция, Румъния и Сърбия. И двата пъти, ти не може да не си обърнала внимание, той прави уговорка: „Запишете” – даже каза единия път, „не сме Вишеградска.”.Илиана Беновска: Да, да.Георги Марков: Значи той, с политическата си интуиция, не иска думата „четворка” така да се асоциира с Вишеградската, защото като чуят западноевропейските лидери „четворка”, като чуят въобще думата четири, числото четири, им става лошо заради вишеградците. Сега втори път го повтори, мисля в Букурещ беше срещата: „Ние само ще правим проекти, ние политически решения няма да взимаме.”. Аз веднага искам да кажа – прав е Борисов по този начин да се предпазва. И Вишеградската четворка не е формализирана. Словакия например е член на еврото. Унгария, Полша и Чехия бягат от еврото като Дявол от тамян. Словакия не признава Косово и никога няма да признае, защото има голямо етническо малцинство в Словакия и това значи да се създаде прецедент. Ние не може и да бъдем като Вишеградската четворка, тя е правена 1991 г. от такива велики имена, като Валенса, Хавел и Йожеф Антал, в това градче Вишеград, на завоя на Дунава в Унгария. Те там, когато подписват договора, той е тройка първо, Чехословакия още не се е разделила, те казват: „Ние повтаряме опита на нашите крале.” – и ги изреждат. Сега, аз не съм голям историк – 1339 г. там се събират кралят на Унгария, на Полша и на Бохемия и правят... Тоест съвсем други са нещата. Виж, Илиана, има нещо много просто – нашето членство в Европейския съюз в България се възприема, от цялата ни общественост, медии, политици, от цялата среда, като едно доказателство, че сме европейска страна, като служебна бележка. Полша, Чехия, Унгария – дали ще са в ЕС (Европейски съюз – бел. авт.), те не са по-малко европейски от останалите. Справка – Будапеща има метро преди Париж и Берлин, електрическо, 1897-ма. След това прави първата изкуствена пързалка за кънки – няма да чака да замръзне Балатон, ами хората си карат кънки до Площада на героите сега. Ами извинявай, те правят цял жанр в музиката – 1915 г. всичко слага ръкавиците, бумбетата и отива в Будапеща да слуша Имре Калман и Ференц Лехар, съответно „Царицата на чардаша”, „Веселата вдовица”. Там са танците, баловете и правят най-красивия символ на демокрацията, само с унгарски камък и унгарски майстори – това чудо, наречено Парламент. Илиана Беновска: Искам да те помоля да приключим, но много, така, вземам метафората от това, което каза току-що. Кажи ми, не отбягвай въпроса – как танцува нашият президент в политиката и как валсува лидерката на опозицията Нинова?Георги Марков: Какво да кажа...? Радев спечели заслужена победа. Аз винаги съм уважавал вота на българските избиратели. Човекът спечели 2 000 000 гласа и е съвсем нормално да има самочувствие. Той дойде с едно много интересно мото – „промяна”. Аз лично не го възприемах това мото, по простата причина, че президентът, независимо, че е пряко избран от нас – няма големи лостове да прави такива промени. Сблъсъкът президент – премиер аз съм го гледал, понеже ти ме върна назад във времето. Аз съм го гледал, такива остри сблъсъци между президент и премиер от една и съща политическа сила. Аз мисля, че такъв сблъсък между Борисов и Радев няма. Мисля, че Борисов се държи толерантно с президента. Мисля си, че отношенията им са нормални. За Нинова ме питаш – жената има самочувствие, защо? Връщаме се на резултатите. Все пак Нинова е втора, втора, а всички останали соцпартии са от трети назад, това й дава известно самочувствие. Тя ликвидира партията АБВ. Успя да консолидира лявото пространство – 800 000 гласа. Всъщност, ако не е Борисов в България, ако не е Борисов – Нинова ще спечели изборите. Кой ще я спре? Партията ДСБ – убила СДС или разни други „зелени джендъри”, партии някакви, които искат да си седим с един лифт на Банско, ако може и него да го няма, та да ходим пеша и така нататъка. Много интересно е, че непрекъснато ни говорят срещу популистките партии, които, както се вижда, навсякъде са втори и трети в Европа на изборите. Вземи всичките резултати – Льо Пен втора във Франция, Вилдерс втори в Холандия, Партията на свободата втора в Австрия. Илиана Беновска: А какво ще кажеш ти за нашите популисти? Георги Марков: Когато Бойко се яви за кмет на София – аз гласувах за него. Той се появи гол-голеничък, дибидюс, сам, гол като пушка, с един Цветанов, и би столетната партия и нейният кандидат г-жа Дончева, с началник-щаб такъв мастит енерго-бос или бизнесмен като Овчаров – 70 на 30. Всички му викаха популист, пожарникар... Както се вижда – човекът си спечели. На другия ден аз пак гласувах за него, защото ми спря движението по Витошка. Витошка беше станала магистрала, то беше ужасяваща работа – щуркат се баби, трамваят не може да се движи, коли, то беше ужас. После като видя, че има ниша – той направи, популистът Борисов, партията ГЕРБ. Викаха й популистка партия. Това показват грамите на западните посланици: „Той е популист.”, такова-онакова. Обаче ето – три пъти побеждава в България. Промени зримо, направи тука – метра, спортни зали, много има да се прави разбира се, и изведнъж стана „системен”. Бойко днеска е от системен по-системен! Илиана Беновска: Трябва ли той да стане президент? Георги Марков: Не. Аз, познавайки Борисов от 1997 г., когато той беше с Царя тогава, от тогава го познавам, мисля, че неговата, така, душевна същност е прагматизъм. Той е човек, който е оперативен, той трябва нещо да прави, да открива. Не е за протоколен човек. Считам, че президентът ни трябва да знае западни езици, ако не един – няколко. Бойко като премиер се оправя идеално с чара – виж как го целува Юнкер. Аз, като го целува, все гледам да не е минал преди това Сорос, защото Сорос беше под знамето в Брюксел и той му удари една „вендуза”, Юнкер, и викам: „Сега, ако мине Бойко и тоя, с тия уста, го целуне – ще ми стане лошо. Тоест идеално си върши работите като министър-председател. Мисля, че той не бива да се кандидатира за държавен глава. Това не е неговата амплоа и да свършим с това. Понеже той излезе с едно голямо житейско интервю в Дир (Dir.bg – бел. авт.) и казва как се е учил от Царя, от Живков. Живков му казал: „Внимавайте с Косово!”. Сега Борисов хем казва в Дир: „Внимавайте с Косово!”, хем казва на Вучич: „Да преглътнем Косово.”. Аз си казвам – той Вучич може да преглътне Косово, ама дали ще го преглътне сръбският народ. Като вземе да преглътне Косово, да не го бутнат. Темата „Косово” е голям проблем. Испания никога няма да признае, знаеш, заради Каталуния. Румъния никога, това значи двата милиона и половина унгарци в Трансилвания да я направят... Така че ми харесват тия две негови, значи – хем Живков му казва, и той не го казва случайно,: „Внимавайте с Косово!”. Ако си бяхме държава на място, според мен – ние нямаше да признаем Косово, с това огромно, компактно населено, турско малцинство, макар че нашите турци са кротки, но слушам г-н Ердоган какво казва. В каква Европа живеем, Илиана? Европа, която възложи, чрез пари, Турция да ни пази! Затова аз не съм в тези 80%, които г-н Тончев, социологът, е преброил, да съм чак в такъв възторг. Не съм евроскептик. Гласувах на изборите за европарламент. Имам любима депутатка, няма да я скрия, тя е Ева Паунова, чуваме се с нея, сега е Майдел, тя се ожени за колега адвокат. Не мога да не казвам това, което мисля. Илиана Беновска: Пожелавам ти наистина да продължаваш да го казваш! Да си жив и здрав и настина да продължаваш да бъдеш една здрава българска ябълка в политиката! Георги Марков: Благодаря ти много! Илиана Беновска: Много ти благодаря за това интервю!", "date": "2018.04.29", "title": "Георги Марков: Бойко се яви за кмет гол-голеничък, дибидюс, сам, с един Цветанов, и после би столетната партия 3 пъти в България"}
{"url": "http://www.focus-news.net/news/2018/04/29/2516404/plovdiv-regionalnata-inspektsiya-po-okolnata-sreda-i-vodite-v-grada-e-nalozhila-sanktsii-za-nad-54-000-leva-ot-nachaloto-na-godinata.html", "text": "Регионалната инспекция по околната среда и водите в Пловдив е наложила санкции за над 54 000 лева от началото на годината. Това съобщиха за Радио „Фокус“ – Пловдив от екоинспекцията. През периода са издадени 15 наказателни постановления за нарушаване на екологичното законодателство. Събраните суми от санкции през периода са 118 296 лв. Близо 300 са проверените обекти от експертите на екоинспекцията от началото на годината. Половината от тях са инспектирани извънредно. Издадени са 131 предписания за установени несъответствия по прилагане на екологичното законодателство. Съставени са 22 акта за констатирани административни нарушения. На „зеления“ телефон са подадени 78 сигнала, по които са извършени проверки. Част от жалбите не са от компетентността на инспекцията и са препратени до други контролни органи за предприемане на действия.", "date": "2018.04.29", "title": "Пловдив: Регионалната инспекция по околната среда и водите в града е наложила санкции за над 54 000 лева от началото на годината"}
{"url": "http://www.focus-news.net/news/2018/04/29/2516406/teritorialno-statistichesko-byuro-yug-naselenieto-na-oblast-smolyan-kam-kraya-na-2017-g-e-107-282-dushi-i-e-namalyalo-s-2143-dushi-za-godina.html", "text": "Към 31 декември 2017 г. населението на област Смолян е 107 282 души, което представлява 1.5% от населението на страната и нарежда областта на 27 място, като след нея е само област Видин. Това съобщиха от Териториално статистическо бюро „ЮГ“ – Смолян. В сравнение с 2016 г. населението на областта е намаляло с 2 143 души, или с почти 2.0%. Област Смолян се нарежда на второ място с най-голямо намаление на населението след област Видин (с 2.2%). Мъжете са 51 960 (48.4%), а жените – 55 322 (51.6%), т.е. на 1 000 мъже се падат 1 065 жени. Броят на мъжете преобладава във възрастите до 52 години. С нарастване на възрастта се увеличава броят и относителният дял на жените от общото население на областта.\r\nПродължава процесът на остаряване на населението. В края на 2017 г. лицата на 65 и повече навършени години са 24 639, или 23.0% от населението на областта. В сравнение с 2016 г. делът на населението в тази възрастова група нараства с 0.8 процентни пункта, а спрямо 2007 г. увеличението е с 7.1 процентни пункта. Процесът на остаряване е по-силно изразен сред жените, отколкото сред мъжете. Относителният дял на жените на възраст над 65 години е 26.9%, а на мъжете – 18.8%. Тази разлика се дължи на по-високата смъртност сред мъжете и като следствие от нея по-ниската средна продължителност на живота при тях.\r\nВ регионален аспект делът на лицата на 65 и повече навършени години е най-висок в общините Баните (34.7%), Чепеларе (27.3%), Девин (24.5%) и Смолян (23.1%). Най-нисък е делът на възрастното население в общините Доспат – 18.8%, Рудозем – 19.4% и Мадан – 20.6%. Към 31.12.2017 г. децата до 15 години са 12 349, или 11.5% от общия брой на населението. Спрямо предходната година този дял не се е променил, а спрямо 2014 г. е нараснал едва с 0.1 процентни пункта. Относителният дял на населението под 15 години е най-висок в общините Рудозем – 13.7%, Доспат – 12.3%, Мадан – 12.2% и Смолян – 12.1% от населението на общината. Най-нисък е този дял в община Баните – 6.3%.\r\nТериториално статистическо бюро „ЮГ“: Осем са населените места без население в област Смолян, в 88 села живеят под 50 души\r\nКъм края на 2017 г. населените места в област Смолян без население са осем, като най-много от тях са на територията на община Смолян. Това съобщиха от Териториално статистическо бюро „ЮГ“ – Смолян. С население над 5 000 души са четири града в областта и в тях живее 42.6% от населението. В 88 населени места, които са 36.7% от населените места в областта живеят под 50 души. Към края на 2017 г. в градовете живеят 60 033 жители или 56.0%, а в селата – 47 249 души или 44.0% от населението на областта. За страната процентите са съответно 73.5 и 26.5. Жителите на област Смолян живеят в общо 240 населените места, от които 8 са градове и 232 – села. Разпределението на населението по населени места е резултат от неговото естествено и механично движение.", "date": "2018.04.29", "title": "Териториално статистическо бюро „ЮГ“: Населението на област Смолян към края на 2017 г. е 107 282 души и е намаляло с 2143 души за година"}
{"url": "http://www.focus-news.net/news/2018/04/29/2516402/premierat-na-kitay-pekin-tseni-zhelanieto-na-sasht-da-se-spravyat-s-targovskite-tarkaniya-chrez-dialog-i-shte-otvori-kitayskiya-pazar-oshte-poveche.html", "text": "Китай цени волята, демонстрирана от САЩ, за изглаждане на текущите търговски противоречия чрез диалог и комуникация, заяви премиерът на страната Ли Къцян, като добави, че Китай винаги държи отворени вратите за преговори, пише китайското правителствено издание за международни работи Global Times.\r\nЛи направи коментарите си по време на срещата с министъра на транспорта на САЩ Илейн Чао в Пекин.\r\nВъв вторник президентът на САЩ Доналд Тръмп е заявил, че министърът на финансите на САЩ Стивън Мнучин и търговският представител на САЩ Робърт Лайтизър ще летят за Китай в близките дни, за да водят търговски преговори.\r\nСпоред китайският премиер, същината на икономическото и търговското сътрудничество между Пекин и Вашингтон е взаимноизгодността и win-win отношенията.\r\n„В търговската война няма печеливш и тя може не само да повлияе на възстановяването на световната икономика, но и на глобалната индустриална верига“, посочи Ли, като добави, че решенията могат да бъдат намерени само ако двете страни седнат на масата за преговори.\r\nМинистър-председателят на Китай обеща, че страната „неотклонно ще се отваря още повече към външния свят, което ще освободи гигантския й пазарен потенциал“. Той изрази надежда, че страните, включително САЩ, ще сграбчат възможностите и ще се възползват от отварянето на азиатската страна.\r\nПревод и редакция:", "date": "2018.04.29", "title": "Премиерът на Китай: Пекин цени желанието на САЩ да се справят с търговските търкания чрез диалог и ще отвори китайския пазар още повече"}
{"url": "http://www.focus-news.net/news/2018/04/29/2516403/pregled-na-mezhdunarodnite-novini-do-19-chasa-agentsiya-fokus.html", "text": "Стачка на служителите на железниците отново парализираха движението на железопътния транспорт във Франция, съобщава германският национален ежедневник Die Frankfurter Allgemeine Zeitung.\r\nПо данни на редакцията движението на около половината от планираните по разписание високоскоростни влакове е отменено, включително към Германия, но по-голямата част от влаковете, свързващи Франция със съседните й страни, се движат по разписание.\r\n*** Президентът на Турция Реджеп Таийп Ердоган заяви по време на предизборната си кампания за президентския вот на 24 юни, че гърците за изгорили град Измир (на гръцки – Смирна) през 1922 година, а не турците, пише електронното издание на гръцкия вестник Protothema.\r\n„Най-големият удар срещу нашия красив град бе нанесен от гръцките войници, които изгориха Измир, когато се изтегляха от него. Не обръщайте внимание на това, че те казват, че турците са го направили. Най-големите изстъпления бяха направени от тези, които се смятат за най-цивилизовани в този географски район“, са били думите на Ердоган, изказани в търговската палата в Измир, според цитата на кореспондента на ANT1 в Турция Мария Захараки, предаден от „Прототема“.\r\n„Нашите предци“, продължи турският президент. „те не са искали да унищожават или опожаряват, те са искали да градят, да създават и това стана ясно с развитието на Измир след войната за независимост“.\r\n*** Премиерът на Македония Зоран Заев смята, че окончателното решение на спора за името с Гърция може да бъде вързано с влизането на Македония в Европейския съюз, когато с даването на суверенитета на страната на Съзюа се отваря и Конституцията, предава скопският телевизионен канал „Нова ТВ“.\r\n„Може би крайното решение ще бъде вързано с гласуването на Македония, на гражданите й, за даване на нашия суверенитет на ЕС, на който искаме да бъдем членка и тогава ще бъде отворена и Конституцията и може би тук е и решението, защото знаете, че Гърция иска и промяна на Конституцията заради промяната на конституционното име. Аз съм убеден, че креативността ще намери тези решени“, заяви Заев в интервю пред Радио „Свободна Европа“.\r\nТой не пожела да поясни кои са нерешените въпроси в преговорите за името, поради, както той е заявил, чувствителността на въпроса, но изтъкна, че всичко, за което се преговаря е условно и ако не се постигне крайно решение, нищо от досега договореното няма да важи.\r\nПо отношение на информациите, че всъщност обсегът на употребата на новото име е това, върху което сега са фокусирани преговорите, Заев обясни коя всъщност е пречката.\r\n„Сега името за всички употреби се появи допълнително и за вътрешна употреба, но се работи политически въпрос. Защо политически? Защото двете страни трябва да излязат с решение, което е взаимно приемливо, за да мине през институциите на двете страни. Накрая Зоран Заев и Алексис Ципрас могат да си подадат ръце, за да постигнат договор Никос Коцияс и Никола Димитров също, но институциите са тези, които носят крайната отговорност и взимат решенията, както и гражданите на двете държави. Така че трябва да имаме грижа да бъдем креативни в изготвянето на решение, което ще задоволи най-малкото минималните изисквания на двете страни, а това е да има достойно решение и да се отчита идентичността на двете държави“, посочи Заев.\r\nСлед ясна руска позиция, предадена чрез руския посланик в страната, на въпроса какво може да направи Русия с членството ни в НАТО, Заев е уверен, че Москва не може да направи нищо, за да го спре.\r\n„Те имат свои собствени възгледи. Македония е малка страна, която е приятел на Руската федерация и иска да бъде приятелка. Членството ни в НАТО не е, за да атакуваме, а за да запазим мира, което означава стабилност в икономически смисъл“, обясни Заев.\r\nПо отношение на икономическата ситуация и прогнозите на експертите, че за икономически напредък на страната е необходим ръст от 5%, Заев признава, че те са прави, и че е оптимист, че Македония годината ще завърши с ръст от 4%, а прогнозите предвиждат 3.2%.\r\nЗапитан за избирателното обещание, че на входа на Македония ще бъде инсталирана табелка, който показва откраднатите пари от предишното правителство, Заев казва, че ще го изпълни, но трябва да има правни решения за заподозрените.\r\n„За да може някой да върне откраднатите пари и да конфискува имуществото, трябва да има законоустановена присъда, след което започва процедурата за връщане на откраднатите пари, имущество и обезщетение на държавата. Тогава казах, защото държавата няма пари, че аз лично ще поставя табло, което струва около 5-6 хиляди долара, което вече проверих. Това не е заради суетата, а да остане спомен за следващите поколения, че този, който краде от държавата, ще бъде заловен и ще трябва да върне откраднатите пари“, заяви македонският премиер в интервю за РСЕ.\r\n*** САЩ поемат „ангажимента“ да търсят дипломатическо разрешение на корейската криза и констатират, че съществува „реална възможност“ за постигане на напредък, заяви новият държавен секретар Май Помпео в неделя, предава AFP.\r\n„Имаме ангажимента да направим дипломатически усилия да се опитаме да намерим мирно разрешение, така че американците да не са под заплаха от Ким Чен-ун и неговия ядрен арсенал“, заяви Помпео в интервю пред американския новинарски канал ABC, като добави, че в момента има „реална възможност“ за напредък по този въпрос.\r\nДържавният секретар посочи, че севернокорейският лидер Ким е провел задълбочени разговори с него за създаване на „механизъм“ за денуклеаризация, когато са се срещнали в началото на месец април.\r\n„Говорихме доста за това, как точно може да изглежда, за това какво ще представлява този завършен, необратим и проверяем механизъм“, обясни Помпео.\r\n*** Президентът на САЩ Доналд Тръмп не е взел решение дали да изкара Вашингтон от ядрената сделка с Иран, заяви съветникът по национална сигурност на Белия Дом Джон Болтън в неделя, цитиран от AFP.\r\n„Той не е взел решение дали да излезе от ядрената сделка или да остане в нея“, заяви Болтън в интервю пред Fox News.\r\n*** Президентът на Сърбия Александър Вучич е получил покана от руския си колега Владимир Путин за посещение в Москва на 8 и 9 май, пише белградското издание „Блиц“, предава скопският телевизионен канал „Сител“.\r\nСпоред вестникът, тези две дати са възможни с оглед на това, че за 7 май е предвидено посещение на Вучич в Турция.\r\n„Сител“ обяснява, че през последните дни медиите спекулират по темата дали сръбският президент ще получи покана за инаугурацията на Путин, която е планирана за 7 май.\r\n*** Министерството на Косовските сили за сигурност (КСС) увери, че ще предаде на правителството в Прищина поправките към новия закон за КСС в понеделник, които биха позволи на местните въоръжени сили да придобиват тежко въоръжение. Това е единственият начин да се заобиколи опозицията на партията на косовските сърби - „Сръбска листа“, в парламента за внасяне на добавки към Конституцията за създаване на косовска армия, пише базираното в Прищина албанско електронно издание Gazeta Express.\r\nНезависимо от възраженията на „Сръбска листа“, министерството на КСС ще предаде въпросния проектозакон на правителството в понеделник, 30 април, съобщи косовският ежедневник „Зери“. Министерството изпълнява задълженията си според правителствения законодателен план. В момента чакаме финансова оценка от Министерството на финансите и санкция на Министерството на европейската интеграция, за да бъде проектозаконът в съответствие със законодателството на Европейския съюз. На 30 април ние ще предадем проектозакона на косовското правителство“, заяви Ибрахим Шала, говорител на министерството на КСС пред ежедневника. Междувременно, чиновници от финансовото ведомство в Прищина са потвърдили, че разглеждат молбата на Министерството на КСС и са заявили, че ще дадат отговор в рамките на законовите срокове.\r\n„Газета Експрес“ уточнява, че КСС са лековъоръжена сила, състояща се 2500 души, обучени от НАТО и имат задачата да реагират на кризи, да защитават мирните граждани и събиране на оръжието, останало от конфликта през 1999 година. НАТО и САЩ не се противопоставят на създаване на армия, по принцип, но казват, че първо трябва да бъде променена конституцията, което изисква гласовете на 11-те делегати на „Сръбска листа“ в 120-местния косовски парламент.\r\n*** Лидерът на Северна Корея Ким Чен-ун е казал на президента на Южна Корея Мун Дже-ин, че той ще се откаже от ядрените оръжия, ако САЩ се съгласят да се сложи официален край на Корейската война и обещаят, че няма да нападат страната му, съобщи говорителят на южнокорейското правителство в неделя, пише американското издание The New York Times.\r\nВ жест за изграждане на доверие преди срещата на върха с президента на САЩ Доналд Тръмп, Ким също е заявил, че ще покани експерти и журналисти от Южна Корея и Съединените щати да наблюдават затварянето на подземния полигон за изпитания на ядрени оръжия следващия месец.\r\nКоментарите на Ким са направени в петък, когато лидерите на двете Кореи се срещнаха в граничното селище Панмунджом, обясни говорителят, като даде допълнителни детайли от срещата.\r\n„Знам, че американците са принципно настроени срещу нас, но когато  си поговорят с нас ще видят, че аз не съм такъв човек, който ще стреля с ядрено оръжие по Юга, над Тихия океан или по САЩ“, е казал Ким на Мун, според думите на говорителя на южнокорейското правителство.\r\n*** Основната гръцка опозиционна партия Нова Демокрация в неделя обвини турския президент Реджеп Таийп Ердоган, че подкопава гръко-турските отношения с опитите си да фалшифицира историята във връзка с коментарите на държавния глава по време на предизборен митинг в Измир, че не турската, а гръцката армия е опожарила града през 1922 година, пише електронното издание на гръцкия вестник Kathimerini.\r\n„Провокативната фалшификация на историята от Ердоган не е в полза на отношенията между нашите страни и нашите народи. Вместо това тя ги подкопава“, заявиха от партията чрез съобщение до медиите.\r\n„Предизборната кампания в Турция не е и не трябва да бъде използвана като алиби за подобни напълно неприемливи позиции“, се добавя там.\r\n*** Китай цени волята, демонстрирана от САЩ, за изглаждане на текущите търговски противоречия чрез диалог и комуникация, заяви премиерът на страната Ли Къцян, като добави, че Китай винаги държи отворени вратите за преговори, пише китайското правителствено издание за международни работи Global Times.\r\nЛи направи коментарите си по време на срещата с министъра на транспорта на САЩ Илейн Чао в Пекин.\r\nВъв вторник президентът на САЩ Доналд Тръмп е заявил, че министърът на финансите на САЩ Стивън Мнучин и търговският представител на САЩ Робърт Лайтизър ще летят за Китай в близките дни, за да водят търговски преговори.\r\nСпоред китайският премиер, същината на икономическото и търговското сътрудничество между Пекин и Вашингтон е взаимноизгодността и win-win отношенията.\r\n„В търговската война няма печеливш и тя може не само да повлияе на възстановяването на световната икономика, но и на глобалната индустриална верига“, посочи Ли, като добави, че решенията могат да бъдат намерени само ако двете страни седнат на масата за преговори.\r\nМинистър-председателят на Китай обеща, че страната „неотклонно ще се отваря още повече към външния свят, което ще освободи гигантския й пазарен потенциал“. Той изрази надежда, че страните, включително САЩ, ще сграбчат възможностите и ще се възползват от отварянето на азиатската страна.", "date": "2018.04.29", "title": "Преглед на международните новини до 19 часа ( Агенция „Фокус“ )"}
{"url": "http://www.focus-news.net/news/2018/04/29/2516396/georgi-markov-orban-e-za-es-s-ravnopravni-natsionalnosti-a-borisov-shte-obedini-balkanite.html", "text": "Орбан е за ЕС с равноправни националности, а Борисов ще обедини Балканите. Това каза Георги Марков, депутат от ПГ на ГЕРБ, в разговор с Илиана Беновска в предаването „Беновска пита” по „Радио К2” и „Канал 3”, съобщиха от екипа на предаването. Марков заяви позиции по следните теми:\r\nВ ексклузивно интервю, дадено за предаването „Беновска пита”, депутатът Георги Марков засегна лични и обществено значими теми. Разискваните политико-демографски проблеми ще отекват в бъдеще и ще служат за една добра основа за задължителните реформи, които трябва да се извършат в България.Личната трагедия.\r\n„Г-н Марков, искам да поговорим за европейската политика и за това какво трябва ние да научим от някои представители на Европа, не от всички, но преди това позволете ми да Ви изкажа моите съболезнования! Почина жена ти, Мария, почина и майка ти, за съжаление! Бяхме близки и си позволих, едни снимки ми показа, искам да ги покажа и тях. Това е първата снимка на Мария. Казваш на 19 години е била, когато ти я е подарила...”, обърна се водещата Илиана Беновска към своя събеседник, давайки лично и съкровено начало на разговора. „Благодаря ти! Така е, 47 години бяхме заедно. Много силна духовна връзка. Това е голямата ми любов – тя и Унгария!”, довери Георги Марков.Унгарската алтернатива за решаването на икономическите и демографските проблеми на България.\r\n„Беше много красива и много добра! Казваш – Унгария... Минавам на Ви, извинявам се! Какво се случва в Унгария и какво трябва да се научи България от Орбан?”, попита Илиана Беновска. „Министър-председателят Виктор Орбан постигна трета поредна победа,с две трети. Забележителни неща направи. Първо в сферата на сигурността – Будапеща и Унгария като цяло е една от най-сигурните страни в Европа. Сложи бариерата пред нашествениците. Той не ги нарича мигранти, а нашественици, защото те минаха незаконно границите. Той уважава малцинствата, не е антисемит – най-голямото доказателство е посещението и голямата прегръдка, която му даде Нетаняху, лудите пари, които хвърли за синагогата сега в Суботица (Сърбия – бел. авт.). Огромните усилия, които положи да реши демографските проблеми, икономическите проблеми на Унгария. За осем години да направиш раждаемостта 46% да се увеличи е наистина голямо постижение, която се свеждаше до това – 2012-та драстично намаляване на цените, на консумативите с 25%, удар по монополите. Да успееш да задължиш банките да предоговорят много лошо направените, само за сметка на потребителите, договори в швейцарски франкове. Каза: „Край на ерата на банките”. Един милион нови граждани от етническите унгарци, вече са милион и двадесет хиляди от съседните страни и грижа за семейството. Шестгодишен отпуск, платен, на майките. Като първите шест месеца са 70%, следващата година и половина по 50, след това по 100 евро и поощряване на третото дете.\tАко едно семейство с две деца в Унгария реши да прави трето дете – получава подарък 33 000 евро и още толкова нисколихвен заем от 2,5% за 25 години. Изчисти дълга – Унгария няма нито един цент към когото и да било. Децата ще се хранят безплатно, не както досега само в детските градини и ясли, но и в началните училища. Сто и пет милиарда е износа на Унгария за миналата година и всичкото това се дължи на спазеното обещание да отвори унгарската икономика на изток. Заля руския пазар със стоки. Китай купува десетки хиляди тонове унгарско месо. 2 000 000 патици годишно. Орбан се оказа истинският защитник на християнска Европа. Той излезе с едно коледно обръщение, в което каза: „Всичките ние сме с християнска култура. Тази християнска култура е сътворила и съхранила Европа. Аз не искам малките унгарци след десетилетия да остареят в малцинства, в собствените си страни”. Всичко това му създаде ореола на един държавник, който гледа националния интерес на Унгария. Орбан не е срещу Европейския съюз, но той е за Европейски съюз от равноправни национални държави, а не за европейски съединени щати, където да го командват. Категорично отказа квотите и което е много важно – проведе референдум в Унгария. Числата от референдума – 3 300 000 унгарци гласуваха срещу това да има квоти и едва 50 000 унгарци гласуваха да има квоти. Тоест той не се подчини на Меркел и на Еврокомисията. Ангела Меркел се похвали сега, че ислямът вече е част от Германия, а Орбан се похвали, че той никога няма да стене част от Унгария.”, анализира роденият през 1950 г. в София политик. Противоборството между Джордж Сорос и Виктор Орбан.\r\n„А Орбан може би трябва да се похвали сега, че и Сорос вече не е част от Унгария. Може ли да анализираш какво точно направи той със Сорос и защо го направи, и с каква смелост?”, продължи Илиана Беновска. „Искрите между Сорос и Орбан пламнаха 2015 г., когато Сорос публично разкри своя план от шест точки – да се заселват в Европа по 1 000 000 годишно мигранти и да им даваме по 15 000 евро годишно, като по-късно той коригира този план, смили се над Европа, от 1 000 000 да приемаме 600 000.", "date": "2018.04.29", "title": "Георги Марков: Орбан е за ЕС с равноправни националности, а Борисов ще обедини Балканите"}
{"url": "http://www.focus-news.net/news/2018/04/29/2516423/sport-manchestar-yunayted-pobedi-arsenal-s-21-kato-domakin.html", "text": "Манчестър Юнайтед победи Арсенал с 2:1 като домакин в мач от 36-ия кръг на английската „Премиър лийг“. За Манчестър Юнайтед точни бяха Пол Погба и Маруан Фелайни, а за Арсенал се разписа Хенрих Мхитарян. След срещата Манчестър Юнайтед остава на втора позиция със 77 точки, докато Арсенал е шести с 57.", "date": "2018.04.29", "title": "Спорт: Манчестър Юнайтед победи Арсенал с 2:1 като домакин"}
{"url": "http://www.focus-news.net/news/2018/04/29/2516405/komsomolskaya-pravda-aeroflot-shte-uvolni-styuardesa-narekla-kalinigrad-kyonigsberg.html", "text": "Руската авиокомпания „Аерофлот“ ще уволни стюардеса, която по време на полет е нарекла Калининград - Кьонигсберг. Съответстващото съобщение от компанията се е появило в „Туитър“, пише руското издание „Комсомолская правда“.\r\nПо-рано деканът на Висшето училище по телевизия към МГУ и журналист Виталий Третяков съобщи, че по време на полет Москва – Калининград е чул как по време на превода на английски на обявлението за дестинацията на полета е казано, че маршрута е „Москва – Кьонигсберг“.\r\nТретяков е публикувал съответстващият запис на своята страница в „Туитър“. По-късно под него се е появил отговор от официалния акаунт на „Аерофлот“ в същата социална мрежа.\r\n„Проведохме проверка и информацията се потвърди. Стюардесата ще бъде уволнена. Благодарим ви за сигнала“, се казва в съобщението на превозвача.\r\nОт компанията са уточнили, че подобни обявления обичайно се правят от главния стюард. \r\n„Ние разпитахме няколко пасажера и те потвърдиха, че обявлението е направено от жена. Нещо повече, главният стюад сама потвърди факта, че е предоставила изкривена информация“, са добавили от „Аерофлот“.\r\n„Комсомолская правда“ припомня, че Кьонигсберг е преименуван на Калининград, след като преминава под юрисдикцията на Съветския съюз в резултат от договорките на Потсдамската мирна конференция през 1945 година. До тогава градът е столица на немската провинция Източна Прусия.\r\nПревод и редакция:", "date": "2018.04.29", "title": "„Комсомолская правда“: „Аерофлот“ ще уволни стюардеса, нарекла Калиниград - Кьонигсберг"}
{"url": "http://www.focus-news.net/news/2018/04/29/2516424/kyustendil-sportisti-sas-zritelni-uvrezhdaniya-ot-grada-sa-se-predstavili-otlichno-na-natsionalniya-turnir-po-shah-v-ruse.html", "text": "Спортисти със зрителни увреждания от Кюстендил са се представили отлично на Националния турнир по шах. Това съобщи за Радио „Фокус” – Кюстендил Кънка Витова, председател на спортен клуб „Пауталия спорт”. По думите й състезателите са се представили достойно в надпреварата, провела се в град Русе. Кюстендилският клуб е представен от трима състезатели. След турнира по шахмат представители на клуба от Кюстендил са участвали и в шестото издание на Националния пациентски фестивал за хора с увреждания, който включва четири вида спорт. Кюстендилските състезатели са спечелили един златен и два бронзови медала. От 16 до 18 май спортният клуб от Кюстендил ще бъде домакин на национално състезание по шахмат.\r\nВенцеслав ИЛЧЕВ", "date": "2018.04.29", "title": "Кюстендил: Спортисти със зрителни увреждания от града са се представили отлично на Националния турнир по шах в Русе"}
{"url": "http://www.focus-news.net/news/2018/04/29/2516425/smolyan-s-blizo-270-000-lv-shte-bade-osigurena-zaetost-na-74-bezrabotni-litsa-ot-oblastta.html", "text": "Разработена и съгласувана от Комисията по заетост е Регионалната програма за заетост на област Смолян за 2018 г., съобщиха от Областна администрация – Смолян. С реализацията й ще бъдат обезпечени дейности от комунално-битов характер, благоустрояване и поддържане на общи части и други общополезни дейности на общините. Размерът на исканите финансови средства за област Смолян за шестте месеца на летния полусезон са на обща стойност 269 964,00 лева.  Средствата се осигуряват от държавния бюджет и са предвидени в Националния план за действие по заетостта за 2018 година.\r\nДо указания срок в Комисията по заетост са постъпили общо 11 броя проектни предложения от всички 10 общини и 1 – от Областна администрация Смолян. Предвижда се да се осигури трудова заетост при пълен работен ден на общо 74 безработни лица от най-уязвимите групи на пазара на труда. Освен социална сигурност в краткосрочен план за тези лица, програмата позволява обезпечаване на  текущи дейности, които общинските администрации не могат да покрият по други проекти и програми. Обхватът на заложените дейности е на територията на цялата област с всички 10 общински центъра, в общо 34 населени места, като работата на терен ще стартира от месец юни тази година.", "date": "2018.04.29", "title": "Смолян: С близо 270 000 лв. ще бъде осигурена заетост на 74 безработни лица от областта"}
{"url": "http://www.focus-news.net/news/2018/04/29/2516429/varna-izlozhba-posvetena-na-arheologicheski-nahodki-na-regionalniya-istoricheski-muzey-shte-bade-otkrita-na-18-may.html", "text": "Изложба, посветена на археологическите находки на Регионалния исторически музей във Варна, ще бъде открита на 18 май. Това заяви в интервю за Радио „Фокус“ – Варна гл. асистент, д-р Мария Манолова, завеждащ отдел „Археология“ към Регионалния исторически музей – Варна. Изложбата ще представя не само находките, но и самите обекти, които са проекти на археологическият музей от десетилетия. „Тя ще бъде експонирана през целия летен сезон в археологическия музей и ще бъде посветена на последните открития на институцията. Ще присъстват експонати от последния успешен сезон, който е в центъра на изложбата, а също и от последните три-четири сезона, като акцентът е върху сезон 2017 година“, заяви д-р Мария Манолова.\r\n„Планирали сме, извън ангажиментите, които биха възникнали, при строеж в защитената зона, която обхваща основно Гръцката махала – архитектурен и археологически резерват „Одесос“, да продължат редовните археологически разкопки на „Петрич кале“, което се намира в община Аврен, на средновековната крепост „Кастрици“, в резиденция Евксиноград, на ранновизантийския манастир „Джанавара“ и халколитното селище в град Суворово“, заяви също Манолова. „Относно финансирането – музеят ще помогне на всеки един обект със средства, но се опитваме и се надяваме, тази година да осигурим такива и от държавния бюджет – от Министерството на културата. Много се надяваме да получим тази година такова финансиране, но всичко ще стане ясно в средата или в края на месец май“, допълни д-р Мария Манолова.\r\nМилена СТОЕВА", "date": "2018.04.29", "title": "Варна: Изложба, посветена на археологически находки на Регионалния исторически музей, ще бъде открита на 18 май"}
{"url": "http://www.focus-news.net/news/2018/04/29/2516431/blagoevgrad-parvi-mezhdunaroden-turnir-po-hudozhestvena-gimnastika-golden-pirin-cup-shte-se-provede-v-grada.html", "text": "Първи международен турнир по художествена гимнастика “Golden Pirin Cup” ще се проведе в Благоевград. Това каза за Радио „Фокус“ –Пирин Лидия Стоянова, треньор в Клуб по художествена гимнастика „Пирин“- Благоевград. „От 4 до 6 май в зала „Скаптопара“ грациите ще покажат финес и талант чрез своите изпълнения. На 4 май около 12.00 часа ще бъде официалното откриване на турнира. Програмата започва на 3 май от 13.30 часа с техническа и съдийска конференция и продължава с изпълнения на грациите до 10-годишна възраст, а в 17.30 ще бъде награждаването“, каза още Стоянова. По думите й след финала на всяка група ще бъдат връчвани награди. „Награждаването на  гимнастичките ще бъде непосредствено след края на изпълнението в  съответната категория. Домакин на турнира е клуб по художествена гимнастика „Пирин“. Грациите от КХГ „Пирин“ са носители на множество награди от състезания от различен ранг. КХГ „Пирин“ бе основан през 2014 година в Благоевград, в резултат на усилията на кмета на Благоевград д-р Атанас Камбитов за  разширяване и обогатяване палитрата на практикуваните спортове в общината“, допълни Стоянова.\r\nЛора КАЛЧЕВА", "date": "2018.04.29", "title": "Благоевград: Първи международен турнир по художествена гимнастика “Golden Pirin Cup” ще се проведе в града"}
{"url": "http://www.focus-news.net/news/2018/04/29/2516428/pazardzhik-ochakva-se-uvelichenie-na-zhelaeshtite-da-poluchat-shofyorski-knizhki-v-oblastta.html", "text": "Очакваме увеличение на броя на желаещите да получат шофьорски книжки в област Пазарджик. Това каза за Радио „Фокус” – Пазарджик Георги Илинов, зам.-председател на Сдружението на автоинструкторите. Той обясни, че в края на учебната година се записват много млади хора, които вече са навършили необходимите години и имат желание да получат шофьорски книжки. „Освен това през топлата част от годината се записват и много българи, които работят в чужбина, но се завръщат в родината по време на отпуските си. Тъй като тук курсовете се по-евтини, те предпочитат за ги изкарат в България“, допълни Илинов. По отношение на желаещите за управляват мотоциклет той каза, че те са повече млади хора – на възраст от 24 до 40 години. „Най-голям ръст на желаещите се отчита през месеците от април до август, след това броят им намалява”, допълни Илинов.\r\nВаня НИКОЛОВА", "date": "2018.04.29", "title": "Пазарджик: Очаква се увеличение на желаещите да получат шофьорски книжки в областта"}
{"url": "http://www.focus-news.net/news/2018/04/29/2516426/ministar-nikolay-nankov-nagradi-pobeditelite-vav-vtoriya-krag-ot-planinsko-blagoevgrad.html", "text": "Министърът на регионалното развитие и благоустройството Николай Нанков, областният управител Бисер Михайлов и зам.-кметът по строителство и сигурност инж. Емилия Тунева  наградиха победителите от втория кръг на „Планинско Благоевград”, който се проведе този уикенд. Това съобщиха от пресцентъра на Община Благоевград.\r\nМинистър Нанков поздрави всички участници, като им пожела успех и отправи своите адмирации към Община Благоевград и спортен клуб „Диамо“ за перфектната организация на състезанието.\r\nНай-добрите професионални отбори  участваха в  състезанието. В борбата за  първите места се състезаваха общо  44 отбора от България, Македония и Гърция. Пилотите се представиха достойно, като през двата дни от Националния рали шампионат по планинско изкачване в Благоевград показваха умения, техники и любов към високата скорост и звука на автомобилния двигател. \r\nДрифт пилотите от екипа на Мирафиори забавляваха зрителите по най-добрия начин и също се включиха в състезанието, като допълнително допринесоха за адреналина сред публиката.", "date": "2018.04.29", "title": "Министър Николай Нанков награди победителите във втория кръг от  „Планинско Благоевград”"}
{"url": "http://www.focus-news.net/news/2018/04/29/2516400/kathimerini-nova-demokratsiya-napadna-erdogan-za-izkazvaneto-mu-otnosno-izmir.html", "text": "Основната гръцка опозиционна партия Нова Демокрация в неделя обвини турския президент Реджеп Таийп Ердоган, че подкопава гръко-турските отношения с опитите си да фалшифицира историята във връзка с коментарите на държавния глава по време на предизборен митинг в Измир, че не турската, а гръцката армия е опожарила града през 1922 година, пише електронното издание на гръцкия вестник Kathimerini.\r\n„Провокативната фалшификация на историята от Ердоган не е в полза на отношенията между нашите страни и нашите народи. Вместо това тя ги подкопава“, заявиха от партията чрез съобщение до медиите.\r\n„Предизборната кампания в Турция не е и не трябва да бъде използвана като алиби за подобни напълно неприемливи позиции“, се добавя там.Агенция „Фокус“ припомня:\r\nПревод и редакция:", "date": "2018.04.29", "title": "Кathimerini: Нова Демокрация нападна Ердоган за изказването му относно Измир"}
{"url": "http://www.focus-news.net/news/2018/04/29/2516435/afp-izraelski-voynitsi-strelyaha-po-dvama-palestintsi-na-granitsata-na-ivitsata-gaza.html", "text": "Израелски войници стреляха по двама палестинци в неделя, тъй като са направили опит да влязат нелегално в страната през ивицата Газа, убивайки и двамата, съобщиха от армията на Израел, цитирани от AFP.\r\n„Два обекта направиха опит за нелегално навлизане в Израел през  южната част на ивицата Газа и за разрушаване на целостта на граничната ограда“, написаха от армията в пост в социалната мрежа „Туитър“.\r\n„В отговор военнослужещи от армията на Израел са стреляли по тях. И двамата са загинали.“ Йонислав Дочев", "date": "2018.04.29", "title": "AFP: Израелски войници стреляха по двама палестинци на границата на ивицата Газа"}
{"url": "http://www.focus-news.net/news/2018/04/29/2516432/veliko-tarnovo-obuchenie-s-litsenziran-hotelierski-softuer-vavezhdat-v-profesionalnata-gimnaziya-po-turizam-v-grada.html", "text": "От новата учебна година в Гимназията по туризъм започва обучение със специализиран софтуер – лидер на пазара за хотелски софтуер в България и на още пет континента. Целта е завършващите училището да имат знанията и уменията ефективно и успешно да управляват съвременния хотелски и ресторантьорски бизнес. Това съобщиха от учебното заведение. Професионалната гимназия  по туризъм „Д-р Васил Берон“ е едно от трите пилотни училища, включени в проекта на Асоциацията на училищата по ресторантьорство и хотелиерство за модернизиране на обучението. Въвеждането на софтуера е предшествано от обучение на учители и разработване на електронни уроци. Избраният софтуер дава възможност за интелигентно управление на хотела в следните насоки:- прецизиране на процеса на резервации и подобряване отношенията със специални гости, корпоративни партньори, туроператори и турагенти;- подпомага оперативното управление с възможност за наблюдение и контрол на всички дейности, извършвани в хотела и ресторанта; – осигурява ефективно управление на разходите и строг финансов контрол, чрез оптимизиране на документооборота;- дава възможност за определяне на различни ценови нива, отстъпки, пакети и повече от 75 модификатора на цените; В XXI век, за да си конкурентноспособен, както на пазара на труда, така и в предприемачеството, дигиталните умения са задължително условие. В пълна степен това важи за сферата на туризма, в която бумът на Интернет технологиите и виртуалните мрежи събуждат нови модели на поведение у участниците. Все повече в практиката навлиза понятието SMART управление или интелигентното управление на туризма, осъществяващо се с помощта на специализирани софтуерни продукти. Екипът на Гимназията по туризъм вярва, че възпитаниците й са бъдещите професионалисти, които реално ще са част от управлението на туристическата индустрия и ги подготвя за това.", "date": "2018.04.29", "title": "Велико Търново: Обучение с лицензиран хотелиерски софтуер въвеждат в Професионалната гимназия по туризъм в града"}
{"url": "http://www.focus-news.net/news/2018/04/29/2516427/the-hill-sasht-vlizat-s-shiroko-otvoreni-ochi-v-pregovorite-sas-severna-koreya.html", "text": "Държавният секретар Майк Помпео и съветникът по национална сигурност Джон Болтън заявиха в неделя, че САЩ ще останат бдителни след като Северна Корея седна на масата за преговори, пише американското издание The Hill.\r\nДвамата висши представители на администрацията на Доналд Тръмп настояха, че САЩ ще търсят конкретни стъпки от Северна Корея, която заяви че ще прекрати ядрената си програма, ако САЩ обещаят да не ги нападат.\r\nПомпео заяви, че срещата му със севернокорейския лидер Ким Чен-ун е била голяма стъпка, но въпреки това от администрацията на Тръмп ще очакват и действия от Пхенян. „Администрацията държи очите си широко отворени. Познаваме историята. Познаваме рисковете. Ще бъдем много различни. Ще преговаряме по начин, който не е правен досега“, заяви Помпео.\r\n„Използваме думата необратим с огромен стремеж. Ще държим на тези стъпки, които ще демонстрират, че ядреното разоръжаване ще бъде постигнато. Няма да правим обещания. Няма да приемаме думи. Ще търсим действия и дела.“\r\nПомпео също допълни, че администрацията планира да поддържа натиска върху Пхенян, докато от там не покажат, че се отървават от ядрения си капацитет.\r\nДжон Болтън заяви, че е възможно да няма сделка със Северна Корея относно ядрената ѝ програма.\r\n„Сигурно е, че в този случай само думи не биха убедили никого“, заяви Болтън.\r\nС наближаващата среща между Доналд Тръмп и Ким Чен-ун, президентът на САЩ настоя, че няма да позволи да бъде „изигран“ от Северна Корея.\r\n„Няма да бъдем изиграни, ок? Ще сключим сделка, надявам се, ако не – това е добре“, заяви Тръмп в петък. Йонислав Дочев", "date": "2018.04.29", "title": "The Hill: САЩ влизат с „широко отворени очи“ в преговорите със Северна Корея"}
{"url": "http://www.focus-news.net/news/2018/04/29/2516436/sport-botev-plovdiv-pobedi-tsska-s-21-ludogorets-stana-shampion.html", "text": "Ботев Пловдив победи ЦСКА с 2:1 в среща от 32-ия кръг на Първа лига. В добавеното време на мача съдията Драгомир Драганов даде дузпа за ЦСКА, но вратарят на домакините Даниел Кайзер спаси удара на Хеан Бланко. С успеха футболистите на Ботев събраха 49 точки и се доближиха на 6 зад четвъртия Берое. Загубата е трета за ЦСКА в първенството, а отбора остана на 13 точки зад лидера. Така четири кръга преди края Лудогорец вече стана шампион на България за седми пореден път.\r\nПо-рано днес Левски победи като гост Берое с 4:0 и се изкачи на третото място във временното класиране.", "date": "2018.04.29", "title": "Спорт: Ботев Пловдив победи ЦСКА с 2:1, Лудогорец стана шампион"}
{"url": "http://www.focus-news.net/news/2018/04/29/2516437/anadolu-agency-redzhep-tayip-erdogan-pristigna-na-tridnevna-vizita-v-uzbekistan.html", "text": "Президентът на Турция Реджеп Тайип Ердоган пристигна в неделя в столицата на Узбекистан Ташкент за тридневна официална визита, предава Anadolu Agency.\r\nТурският президент беше посрещнат от премиера на Узбекистан Абдула Арипов, външния министър Абдулазиз Камилов, кмета на Ташкент и турския посланик в Ташкент, на международното летище в столицата.\r\nПо време на визитата се очаква Ердоган да обсъжда двустранните икономически и политически отношения с президента на Узбекистан Шавкат Мирзийоев.\r\nРеджеп Ердоган ще направи обръщение в Парламента на Узбекистан и ще посети бизнес форум между Турция и Узбекистан заедно с Мирзийоев.\r\nТурският президент е придружен от голяма делегация включваща жена му Емине Ердоган, външният министър Мевлют Чавушоглу и редица други министри от кабинета му. Йонислав Дочев", "date": "2018.04.29", "title": "Anadolu Agency: Реджеп Тайип Ердоган пристигна на тридневна визита в Узбекистан"}
{"url": "http://www.focus-news.net/news/2018/04/29/2516434/voa-donald-tramp-zaplashi-sas-spirane-na-rabotata-na-pravitelstvoto-zaradi-finansiraneto-na-stenata-s-meksiko.html", "text": "Президентът на САЩ Доналд Тръмп заплаши със спиране на работата на правителството по-късно през годината, ако Конгресът не одобри достатъчно финансиране за гранична сигурност, включително финансирането на стената по границата с Мексико, пише Voice of America.\r\nМиналия месец, Тръмп подписа бюджет от 1.3 трилиона долара, който ще позволи на правителството да работи до края на Септември.\r\nГоворейки по време на митинг в събота в Мичиган, президентът заяви, че гласуването за бюджет в Конгреса ще бъде на 28 септември, но ако в него не присъства финансиране за стената, той няма да подпише бюджета.\r\n„Имаме нужда от стената. Ще я построим цялата“, заяви Тръмп пред тълпата. „Стената е започната. Получихме 1.6 милиарда долара. На 28 септември ще има ново гласуване за бюджета и ако в него не присъства граничната сигурност, няма да имаме избор. Ще спрем работата на държавата, защото имаме нужда от гранична сигурност.“ Йонислав Дочев", "date": "2018.04.29", "title": "VOA: Доналд Тръмп заплаши със спиране на работата на правителството заради финансирането на стената с Мексико"}
{"url": "http://www.focus-news.net/news/2018/04/29/2516422/afp-hasan-rouhani-zayavi-na-emanyuel-makron-che-yadrenata-sdelka-ne-mozhe-da-se-predogovori.html", "text": "Президентът на Иран Хасан Роухани заяви пред президента на Франция Еманюел Макрон, че ядрената сделка, постигната от неговата страна, „не може да се предоговори“, цитиран от AFP.\r\n„Ядрената сделка или друга тема под нейния претекст не е обект на разговори по никакъв начин“, заяви Роухани на Макрон в телефонен разговор, цитиран от уебсайта на иранското президентство.\r\n„Иран няма да приеме никакви ограничения отвъд поетите си ангажименти“, допълни той. Йонислав Дочев", "date": "2018.04.29", "title": "AFP: Хасан Роухани заяви на Еманюел Макрон че ядрената сделка не може да се предоговори"}
{"url": "http://www.focus-news.net/news/2018/04/29/2516430/reuters-velikobritaniya-frantsiya-i-germaniya-se-obediniha-v-podkrepata-si-za-yadrenata-sdelka-s-iran.html", "text": "Лидерите на Великобритания, Франция и Германия постигнаха съгласие, че ядрената сделка с Техеран е най-добрият начин Иран да не придобие ядрено оръжие, заявиха в изявление от офиса на британския премиер Тереза Мей в неделя, цитирани от Reuters.\r\nТереза Мей е провела телефонни разговори с президента на Франция Еманюел Макрон и канцлера на Германия Ангела Меркел, в които е постигнато съгласие, че рамките на сделката трябва да се разширят, за да покриват и други сфери, като например балистичните ракети.\r\nОбсъдено е също и какво би се случило след изтичането на сделката, както и дестабилизиращата регионална активност на Иран.\r\n„Франция и Германия обещаха да продължат да работят заедно с Великобритания, както и със САЩ, по предизвикателствата които Иран поставя – включително и по въпросите, които една нова сделка би предизвикала“, се казва още в изявлението. Йонислав Дочев", "date": "2018.04.29", "title": "Reuters: Великобритания, Франция и Германия се обединиха в подкрепата си за ядрената сделка с Иран"}
{"url": "http://www.focus-news.net/news/2018/04/29/2516433/tass-liderat-na-opozitsiyata-v-armeniya-obeshta-da-podobri-znachitelno-otnosheniyata-s-rusiya.html", "text": "Лидерът на опозицията в Армения Никол Пашиян обеща по време на митинг в столицата Ереван, че отношенията между Армения и Русия ще се подобрят значително в бъдеще, цитиран от ТАСС.\r\n„Днес имах среща с представители на Държавната Дума. И двете страни останаха с добри впечатления. Гарантирам ви, че отношенията между Армения и Русия ще растат много активно“, заяви Пашиян.\r\nСпоред опозиционния лидер „Армения ще действа активно с всички външни партньори.“\r\n„Благодарение на вашите действия, авторитетът на Армения нарасна на световната сцена”, заяви той пред своите последователи. Йонислав Дочев", "date": "2018.04.29", "title": "ТАСС: Лидерът на опозицията в Армения обеща да подобри значително отношенията с Русия"}
