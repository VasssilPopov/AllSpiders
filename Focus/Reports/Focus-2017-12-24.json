{"url": "http://www.focus-news.net/news/2017/12/24/2470786/predstoyashti-mezhdunarodni-sabitiya-za-25-dekemvri-agentsiya-fokus.html", "text": "Папа Франциск ще изнесе своята традиционна коледна проповед \"Урби ет Орби\".\r\n*** Президентът на Русия Владимир Путин ще се срещне с представители и на двете камари на руския парламент.\r\n*** Японският външен министър Таро Коно е на официално посещение в Израел и в Палестинската автономия.\r\n*** Президентът на Турция Реджеп Тайип Ердоган е на посещение в Судан, Чад и Тунис\r\n***", "date": "2017.12.24", "title": "Предстоящи международни събития за 25 декември ( Агенция „Фокус“ )"}
{"url": "http://www.focus-news.net/news/2017/12/24/2470756/interfaks-partiya-spravedliva-rusiya-shte-podkrepi-vladimir-putin-kato-kandidat-za-prezident-na-rusiya.html", "text": "Партия „Справедлива Русия“ ще  подкрепи на предизборния си конгрес Владимир Путин за преизбиране като президент на Русия, предава Интерфакс.\r\nПо-рано президентът на Русия заяви, че ще се кандидатира отново на поста като независим. \r\n„Разбира се, разчитам на подкрепата на тези политически сили – партии и обществени организации, които споделят моята гледна точка за развитието на страната. Разчитам на широката подкрепа на гражданите“, заяви по-рано Путин. \r\nПо-рано подкрепа към него изяви и партия „Единна Русия“, която има мнозинство в Думата.  Виктор Турмаков", "date": "2017.12.24", "title": "Интерфакс: Партия „Справедлива Русия“ ще подкрепи Владимир Путин като кандидат за президент на Русия"}
{"url": "http://www.focus-news.net/news/2017/12/24/2470757/tehran-times-iranskiyat-parlament-prizna-erusalim-za-stolitsa-na-palestinskata-avtonomiya.html", "text": "Иранският парламент гласува с 187 за срещу 15 срещу и 9 въздържали се признаването на Ерусалим за постоянна столица на Палестинската държава, пише  Tehran Times.\r\nРешението е взето в отговор на признаването от страна на президента на САЩ Доналд Тръмп на Ерусалим за столица на Израел – решение възмутило международната общност и особено мюсюлманския свят. \r\nПриетото решение ще бъде включено в иранския закон, който определя подкрепата на страната към палестинската нация.  Виктор Турмаков", "date": "2017.12.24", "title": "Tehran Times: Иранският парламент призна Ерусалим за столица на Палестинската автономия"}
{"url": "http://www.focus-news.net/news/2017/12/24/2470758/mvr-plovdiv-vazplamenyavaneto-na-bombichki-piratki-i-foyerverki-mozhe-da-predizvika-lokalni-izgaryaniya-i-travmi.html", "text": "Възпламеняването на бомбички, пиратки и фойерверки може да предизвика локални изгаряния и травми. Това казаха за Радио „Фокус“ – Пловдив от Областната дирекция на МВР. Оттам предупреждават, че пиротехническите изделия са изключително опасни при възпламеняване и зареждане в ръка или близо до лицето и косата. Травми може да предизвика и натискането им с крак. Ако пиратките се съхраняват по няколко в джоба на дреха, от триенето могат да се приведат в действие и да причинят неприятни изгаряния. От полицията информират, че е особено опасна практиката да се възпламеняват пиратките, след като се поставят в бутилка или друг съд. В подобна ситуация детонацията в тясното пространство разбива бутилката и отхвърчащите стъкла могат да причинят сериозни наранявания не само на ползващия пиротехническото изделие, но и на случайно преминаващи хора. Особено опасно е и паленето на пиратки със запалка.\r\nТони МИХАЙЛОВ", "date": "2017.12.24", "title": "МВР-Пловдив: Възпламеняването на бомбички, пиратки и фойерверки може да предизвика локални изгаряния и травми"}
{"url": "http://www.focus-news.net/news/2017/12/24/2470759/blagoevgrad-kukerite-ot-simitli-obikalyaha-grada-za-da-izgonyat-zlite-sili.html", "text": "Десетки кукери сложиха големи звънци и маски в навечерието на Коледа. Кукерите от 1-ви квартал, 2 група обикаляха Симитли, за да изгонят злите сили в навечерието на най-чакания християнски празник. Това съобщиха от пресцентъра на Община Симитли. Дядовци, бащи и техните деца и внуци сложиха големите хлопки и звънци, за да покажат, че Сурва наближава, че традициите в Симитли, винаги ще продължават да съществуват и че сурвакарството е начин на живот. Още в самото начало на вечерта  кметът на община Симитли Апостол Апостолов дойде при кукерите, за да бъде част от традицията за изгонване на злите сили. Цяла вечер, придружени от музика, кукерите обикаляха и гониха злите сили, а голяма трапеза ги очакваше на улица „Родопи” , откъдето са повечето кукери от групата. Студеното време не попречи на никой да излезе с кукерите, защото когато си закърмен с кукерство нищо  не те спира. Подготовката за 1 януари е най- важното нещо за кукерската група, а сега е времето, когато всички кукери мислят как да се представят по-добре.", "date": "2017.12.24", "title": "Благоевград: Кукерите от Симитли обикаляха града, за да изгонят злите сили"}
{"url": "http://www.focus-news.net/news/2017/12/24/2470760/the-hill-spored-senator-demokrat-ot-sasht-reshenieto-za-novi-sankii-sreshtu-severna-koreya-e-vazhno-postizhenie.html", "text": "Според американския сенатор-демократ от щата Мерилънд Бен Кардън ООН е постъпило правилно, обявявайки нови санкции срещу Северна Корея и допълни, че това е важно постижение аз САЩ, пише  The Hill.\r\n„Това бе добро решение. Това бе важно постижение. Това са наистина силни допълнителни санкции срещу Северна Корея, заради това, че продължава да изстрелва балистични ракети“, заяви Кардън. „Това е силно движение напред и е страхотно, че и Русия и Китай се присъединиха към нас“, допълни той.\r\n„Сега нещата трябва да бъдат последвани от дипломация, за да накараме Северна Корея да промени насоката си. Това е добра първа крачка“, смята сенаторът.  Виктор Турмаков", "date": "2017.12.24", "title": "The Hill: Според сенатор-демократ от САЩ решението за нови санкии срещу Северна Корея е „важно постижение“"}
{"url": "http://www.focus-news.net/news/2017/12/24/2470761/sport-simona-halep-specheli-turnir-v-tayland.html", "text": "Румънската тенисистка Симона Халеп стана победител на демонстрационния турнир в Тайланд. На финала първата ракета на света победи чехкинята Каролина Плишкова с 6:2, 6:3.\r\nНа мача за трето място британската Йохана Конта победи Елена Остапенко от Латвия с 6:3, 6:2. Виктор Турмаков", "date": "2017.12.24", "title": "Спорт: Симона Халеп спечели турнир в Тайланд"}
{"url": "http://www.focus-news.net/news/2017/12/24/2470762/nimh-utre-shte-e-predimno-slanchevo-dnevnite-temperaturi-shte-se-povishat-oshte-i-maksimalnite-shte-badat-mezhdu-11-i-16.html", "text": "В нощта на Рождество Христово северозападният вятър ще отслабне, а облачността над много райони ще намалее до предимно ясно време. Минималните температури ще бъдат между 0° и 5°. Утре ще е предимно слънчево, след обяд с временни увеличения на облачността. Ще духа слаб до умерен вятър от запад. Дневните температури ще се повишат още и максималните ще бъдат между 11° и 16°. Такава е прогнозата за времето на Националния институт по метеорология и хидрология (НИМХ), съобщи за Агенция „Фокус” дежурният синоптик Красимир Стоев.\r\nАтмосферното налягане е и ще се задържи малко по-високо от средното за декември.\r\nНад Черноморието ще бъде предимно слънчево. Ще духа слаб до умерен западен вятър. Максимални температури на въздуха: 12°-13°. Температурата на морската вода е  7°-9°. Вълнението на морето ще бъде 1-2 бала.\r\nНад планините ще бъде предимно слънчево. Ще духа умерен, по билата и временно силен северозападен вятър. Максимална температура на височина 1200 метра около 9°, на 2000 метра – около 3°.\r\nВъв вторник вятърът ще отслабне, в по-голямата част от страната и ще стихне. В планините и планинските райони ще бъде слънчево и сравнително топло. На места в равнинната част от страната ще има условия за образуване на мъгли и ниска облачност, там и дневните температури ще се задържат по-ниски – до 7-8°. В сряда ще се появи вятър от юг-югозапад, през втората половина от деня ще се усили, повече в Източна България. От запад ще се заоблачи. В четвъртък облачността ще бъде предимно значителна. На отделни места в страната, с по-голяма вероятност в Южна България, ще превали дъжд. В източните райони вятърът ще е все още от юг, температурите там – високи, до около 15°.", "date": "2017.12.24", "title": "НИМХ: Утре ще е предимно слънчево, дневните температури ще се повишат още и максималните ще бъдат между 11° и 16°"}
{"url": "http://www.focus-news.net/news/2017/12/24/2470763/reuters-turtsiya-shte-naznachi-110-hil-novi-darzhavni-sluzhiteli-prez-sledvashtata-godina.html", "text": "Турският министър-председател Бинали Йълдъръм заяви, че в страната през следващата 2018 г. ще бъдат назначени 110 хил. държавни служители, сред които учители, медици и религиозни лица, предава  Reuters.\r\nГоворейки в град Килис в южната част на страната той допълни, че сред новоназначените 36 хил. ще са медици, а 20 хил. учители.  Агенция „Фокус“ припомня: \r\nВ рамките на разследването около неуспешния опит за преврат през юли миналата година в Турция правителството на страната отстрани от длъжност хиляди държавни служители, за които се смята, че имат връзки със случилото се.  Виктор Турмаков", "date": "2017.12.24", "title": "Reuters: Турция ще назначи 110 хил. нови държавни служители през следващата година"}
{"url": "http://www.focus-news.net/news/2017/12/24/2470764/pazardzhik-nay-mnogo-gartsi-poseshtavat-kurortniya-grad-velingrad-po-vreme-na-kolednite-praznitsi.html", "text": "От чужденците, които посещават Велинград по време на празниците, най-много са гърците, съобщи за Радио „Фокус“-Пазарджик Златко Златанов, председател на Сдружението на хотелиерите и ресторантьорите в курортния град. Гостите от чужбина се включват в традиционните тържества като „Старобългарска Коледа“. „С голям интерес и въодушевление участват в приготвянето на коледното прасе, като им се обясняват типично българските традиции и се дава възможност сами да обработват месото и да дегустират. От село Варвара пристига група от 25 човека, които са коледари и с песните си повишават празничното настроение“, уточни Златанов. Той допълни, че по този начин чужденците се въвличат в нашите родни обичаи и кулинарни традиции. Резервациите са направени и хотелите вече приемат своите гости от страната и чужбина.\r\nСветлана ЕЛЕНКИНА", "date": "2017.12.24", "title": "Пазарджик: Най-много гърци посещават курортния град Велинград по време на коледните празници"}
{"url": "http://www.focus-news.net/news/2017/12/24/2470765/wfla-v-sasht-se-e-razbil-dvumotoren-samolet-ima-zhertvi.html", "text": "В американския щат Флорида се е разбил двумоторен самолет, предава местната медия  WFLA.\r\nИнцидентът се е случил на Бъдни вечер на летище „Бартау“. По последни данни са загинали четирима души, след като самолетът се разбива в края на пистата при излитане.\r\nНа място работят спасителни екипи. Причините за инцидента се уточняват.  Виктор Турмаков", "date": "2017.12.24", "title": "WFLA: В САЩ се е разбил двумоторен самолет, има жертви"}
{"url": "http://www.focus-news.net/news/2017/12/24/2470766/veliko-tarnovo-tsentralnata-sgrada-na-velikotarnovskata-biblioteka-nyama-da-raboti-s-chitateli-na-28-i-29-dekemvri.html", "text": "Централната сграда на РНБ „П.Р. Славейков“ няма да работи с читатели на 28 и 29 декември. Това съобщиха за Радио „Фокус“ – Велико Търново от библиотеката.  В тези дни желаещите ще могат да посетят нейните филиали на ул. „Симеон Велики 7“, на ул. „Краков 8“ и на ул. „Деню Чоканов 8“ в кв. „Бузлуджа“. Те ще бъдат отворени в двата дни, от 9.00 до 17.30 часа, а филиал   „Бузлуджа“ – до 18.00 часа. Във филиал „Славейче“ на ул. „Симеон Велики 7“ се намират Детският и Средношколският отдел, а на  ул. „Краков 8“ – Отдел „Изкуство“.\r\nНадежда КРЪСТЕВА", "date": "2017.12.24", "title": "Велико Търново: Централната сграда на великотърновската библиотека няма да работи с читатели на 28 и 29 декември"}
{"url": "http://www.focus-news.net/news/2017/12/24/2470767/tass-siriyskata-armiya-e-blokirala-punktove-na-dzhebhat-an-nusra-yugozapadno-ot-damask.html", "text": "Сирийската армия с подкрепата на частите на народното опълчение е обкръжила  два пункта на терористите от „Джебхат ан Нусра“ в град Хермон, разположен югозападно от Дамаск, предава ТАСС, позовавайки се на местни медии.\r\nВоенните след ожесточени боеве са заели позиции край водния източник Набаа ел Манбидж, прекъсвайки линиите за снабдяване на противника, отбраняващ се в селището Бейт Джан. \r\nПо време на операцията терористите са понесли загуби – жива сила и бойни превозни средства.  Виктор Турмаков", "date": "2017.12.24", "title": "ТАСС: Сирийската армия е блокирала пунктове на „Джебхат ан Нусра“ югозападно от Дамаск"}
{"url": "http://www.focus-news.net/news/2017/12/24/2470768/pazardzhik-priklyuchi-konkursat-na-balgarski-poshti-za-nay-krasivo-pismo-do-dyado-koleda.html", "text": "Приключи конкурсът на „Български пощи“ за „Най-красиво писмо до Дядо Коледа“ в Пазарджик, съобщиха от институцията. Традиционният конкурс на „Български пощи“ събра над 13 000 детски послания, изпратени от всички краища на страната ни до приказния старец от Лапландия. Екипът на Дядо Коледа се е погрижил всяко, отговарящо на поставените условия писмо, да получи своя отговор. А организаторите от „Български пощи“ изпратиха до най-талантливите автори 26 колективни и 32 индивидуални награди. Списъкът с наградените детски писма е публикуван на сайта на дружеството.", "date": "2017.12.24", "title": "Пазарджик: Приключи конкурсът на „Български пощи“ за най-красиво писмо до Дядо Коледа"}
{"url": "http://www.focus-news.net/news/2017/12/24/2470769/interfaks-partiya-spravedliva-rusiya-nyama-da-izlachva-svoy-kandidat-prezident-za-izborite-prez-2018-godina.html", "text": "Председателят на руската партия „Справедлива Русия“ Сергей Миронов няма да излъчи свой кандидат на президентските избори в страната през март 2018 г., а вместо това ще подкрепи кандидатурата на Владимир Путин,  предава  Интерфакс.\r\n„Днес управата на партията взе политическо решение, което ще бъде препоръчано на конгреса на 25 декември – партия „Справедлива Русия“ няма да издига свой кандидат. Ние ще подкрепим Владимир Владимирович Путин“, съобщи Миронов. \r\nПоддръжката към настоящия руски президент от „Справедлива Русия“ става възможна поради факта, че той ще се кандидатира като независим кандидат с инициативен комитет, а не като такъв, подкрепян от партия.  Виктор Турмаков", "date": "2017.12.24", "title": "Интерфакс: Партия „Справедлива Русия“ няма да излъчва свой кандидат-президент за изборите през 2018 година"}
{"url": "http://www.focus-news.net/news/2017/12/24/2470770/cheren-den-po-patishtata-obzor.html", "text": "Шестима души загинаха в тежки пътни инциденти в страната на 24 декември. В катастрофа на изхода на град Харманли загинаха 26-годишен шофьор и двамата му спътници - на 25 и 27 години. В 01.20 часа лекият автомобил, в който са пътували тримата мъже, се е блъснал в бетонен гараж. По първоначални данни километражът на колата е спрял на 220 километра в час. При удара тримата мъже са загинали на място. Със Заповед на Кмета на Община Харманли Мария Киркова, 25 декември 2017 година в Харманли е обявен за ден на траур. Отменят всички общоградски мероприятия на територията на общината в деня на траур.  Националното и общинско знаме на сградата на Община Харманли в деня на траур ще бъдат спуснати наполовина. Ще бъдат изключени и светлините на празничната украса на сградите на Културен център Харманли и Община Харманли.\r\nТежка катастрофа между лек автомобил и микробус  на пътя Пловдив-Пещера край разклона за село Йоаким Груево отне три живота. Сигналът за инцидента е подаден към 15.45 часа  В катастрофата загинаха  37-годишна жена и двете й деца -  6 годишно момче и 15-годишно момиче, което при удара е излетяло извън колата. Зад волана е бил бащата, който е на 47 години. Той е откаран в болница в тежко състояние. Семейството е от Кричим. С опасност за живота е и другият водач – мъж на 31 години от Пловдив.", "date": "2017.12.24", "title": "Черен ден по пътищата (ОБЗОР)"}
{"url": "http://www.focus-news.net/news/2017/12/24/2470582/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Президентът на САЩ Доналд Тръмп изрази сериозното си недоволство от това, че САЩ пристигат прекалено много мигранти от Афганистан, Хаити и Нигерия и се отзова за тези лица крайно пренебрежително, по време на брифинг, посветен на имиграционната политика на страната, пише авторитетното американско издание The New York Times.\r\nСпоред думите на източници на изданието от американската администрация, срещата се е състояла в Белия Дом през юни. Освен американският държавен глава, както и редица негови помощници и съветници, в нея са взели участие и държавният секретар на САЩ Рекс Тилърсън и Джон Кели, който тогава заемаше поста министър на вътрешната сигурност на САЩ.\r\nТръмп „е нахлул в Овалния кабинет, в явна ярост“. Той е бил изключително раздразнен от това, че, независимо от неговите усилия да затегне контрола над миграцията в САЩ, от януари в страната са пристигнали много чужденци.\r\nАмериканският президент е имал при себе си списък, съставен от един от ключовите му съветници Стивън Милър. „В документа са били представени данни за това, колко имигранти са получили визи за САЩ през 2017 година“. Според думите на източниците, по-нататък, Тръмп се е заел да прочете въпросния списък, съпровождайки четенето с нелицеприятни коментари.\r\nАмериканският лидер е отбелязал, че 2500 души от тези, които са получили визи, са пристигнали от Афганистан и е заявил, че смята тази страна за убежище на терористите. Говорейки за 15-те хиляди мигранти от Хаити, американският президент е изказал мнение, че „всички те са болни от СПИН“. Той е констатирал още, че 40 хиляди души са пристигнали от Нигерия, добавяйки, че, когато те видят САЩ, „никога няма да се върнат в своите колиби“ в Африка.\r\nКели и Милър, според твърденията, тогава са подложили на силна критика Тилърсън за големия брой чужденци, които пристигат в Съединените американски щати. Той, на свой ред, е попитал, дали не трябва да се разпореди за пълното прекратяване на издаването на визи за САЩ. След това, Кели е поискал много сътрудници на администрацията да напуснат кабинета, но напусналите са успели да чуят, че той и Тръмп са продължили спора на висок тон.\r\nВ коментар за изданието, говорителят на Белия Дом Сара Сандърс е заявила, че Тръмп не е употребявал унизителни коментари по адрес на имигрантите по време на този брифинг. Тя е отбелязала, че сътрудниците на администрацията, включително Кели, Тилърсън и съветникът на президента на САЩ за националната сигурност генерал-лейтенант Хърбърт Макмастър ще опровергаят тези „възмутителни обвинения“. Сандърс е определила твърденията на източниците на The New York Times , като откровена лъжа.\r\n*** Пожарът в Калифорния, заради който вече загинаха двама души, обхванал градове, села и гори северозападно от Лос Анджелис, вече официално е най-големият в историята на щата, пише американското издание Washington Examiner.\r\n„Пожарът Томас“, както е кръстена огнената стихия, бушува вече от две седмици и половина и благодарение на безспирните ветрове и сухото време превърна всичко по пътя си в пепел – включително повече от 700 жилищни сгради.\r\nОгънят е изпепелил 273,400 акра, или 427 квадратни мили, крайбрежни хълмове и гори в калифорнийските общини Вентура и Санта Барбара,  според местната противопожарна служба. Това е със 154 акра повече от предишния рекорден пожар в Калифорния – регистриран през 2003 година в община Сан Диего.\r\n*** Президентът на САЩ Доналд Тръмп е одобрил снабдяването на сирийските кюрди с оръжие на стойност 393 милиона долара, въпреки протестите на Анкара за доставянето на тежко въоръжение и бронирана техника на „Силите за народна самоотбрана“(YPG), които в Турция се смятат за сирийска издънка на обявената за терористическа организация „Работническа партия на Кюрдистан“(ПКК), пише турското издание Daily Sabah.\r\nАмериканският президент е подписал списък, подготвен от Пентагона в периода май- 12 декември 2017 година,18 дни след разговора си с турския президент Реджеп Таийп Ердоган, по време на който той обеща повече да не предоставя въоръжение на сирийските кюрди.\r\nСлед въпросния телефонен разговор, външният министър на Турция Мевлют Чавушоглу заяви пред репортерите, че „той открито е казал, че този абсурд е трябвало да бъде прекратен много по-рано“.\r\nВ списъка са включени общо 12 хиляди бройки АК-47 автомати Калашников на стойност 6,3 млн. $, муниции за Калашников на стойност 420 хиляди $ и 6 хиляди картечници на стойност 20,3 млн. $.\r\nВ оръжейния списък не се назовават директно „Сирийските демократични сили“(СДС) или основната група от кюрдско-арабската коалиция – YPG, като вместо това е използвано определението „Одобрена сирийска опозиция“.\r\nАнкара смята YPG за терористична организация заради органичните й връзки с ПКК, която Анкара е поставила в списъка на терористичните организации.\r\nСпоред одобрения списък, САЩ ще продължи да изпраща модерно оръжие на сирийската опозиция и през 2018 година, включително хиляди антитанкови ракетни установки, ракети с топлинно насочване и др.\r\nВ добавка към това, около 1,2 милиарда $ са отделени за войната в Ирак, а още 500 млн. $ - за обучение и екипиране на сирийски опозиционери.\r\nВ стратегията на Пентагона за 2018 година се отбелязва също, че броят на арабските елементи в СДС се е увеличил в последните месеци.\r\nСпоред бюджетния списък, чрез програмата за обучение и екипиране за Сирия се подкрепят 25 хиляди опозиционни бойци. Според плана за 2018 година, те трябва да нараснат до 30 хиляди.\r\n***", "date": "2017.12.24", "title": "Преглед на някои от основните теми в световния печат ( Агенция „Фокус“ )"}
{"url": "http://www.focus-news.net/news/2017/12/24/2470583/predstoyashti-sabitiya-v-stranata-za-24-dekemvri-agentsiya-fokus.html", "text": "***\r\nОт 18.00 часа Негово светейшество Българският патриарх и Софийски митрополит Неофит ще оглави празничната служба на Бъдни вечер в патриаршеската катедрала \"Св. Александър Невски\".\r\n***\r\nОт 11.30 и от 13.30 часа в Етнографски музей на открито „Етър” ще се състои възстановка на обичая „Коледуване\".\r\n***\r\nОт 16.30 часа в НЧ „Пробуда-1904“  в кв. „Калтинец“ децата от фолклорен танцов състав при читалището ще представят народния обичай „Коледуване“ - „Коледа - надежда за утре“.\r\n***\r\nВ 18.00 часа в центъра на село Драганово ще бъде представен обичаят „Коледуване“.\r\n***\r\nОт 11.00 часа на пл. „Свобода“ ще се проведе фолклорен концерт „Ой, Коледо, мой Коледо, роди ми се Боже чедо“.\r\n***\r\nВ 08.00 часа в църквата „Св. св. Кирил и Методий“, Врачанският митрополит Григорий ще оглави богослужението в храма.\r\n***\r\nВ 09.00 часа в митрополитския храм „Св. Марина“ Знеполският епископ Арсений ще отслужи архиерейска света Литургия за Бъдни вечер.\r\n***\r\nВ 17.00 часа в митрополитския храм „Св. Марина“ Знеполският епископ Арсений ще отслужи Празнична вечерня за Бъдни вечер.\r\n***\r\nОт 21.00 часа в Етнографска къща музей  в  кв. Дивдядово ще бъде пресъздаден обичая „Коледуване“.", "date": "2017.12.24", "title": "Предстоящи събития в страната за 24 декември (Агенция „Фокус“)"}
{"url": "http://www.focus-news.net/news/2017/12/24/2470584/natovareno-dvizhenie-po-osnovnite-patishtata-v-stranata-prez-parviya-pochiven-den-obzor.html", "text": "Засилен бе трафикът в цялата страна в първия от поредицата почивни дни. Най-натоварени по-традиция бяха изходите на столицата, автомагистралите „Тракия“, „Хемус“, „Струма“ и главен път Е-79.\r\nЗа почивните дни над 100 000 автомобила напуснаха столицата. За Агенция „Фокус“ началникът на отдел „Пътна полиция“ към Столична дирекция на вътрешните работи (СДВР) комисар Тенчо Тенев съобщи, че през съботния ден в града са регистрирани 50 леки пътнотранспортни произшествия.\r\nВ страната бе регистрирана една тежка катастрофа, при която загина 51-годишна жена. Инцидентът стана на пътя Силистра – Добрич, на 5 км след изхода на Силистра. 51- годишната жена, управлявайки лек автомобил „Мазда“ с варненска регистрация, e изпуснала един от завоите и се е блъснала в идващ насреща друг лек автомобил марка „Фолксваген“, управляван от 49 -годишен мъж. Вследствие на удара жената е починала на място, а другият водач е без сериозни наранявания.\r\nПрез деня на българо-гръцката граница трафикът бе интензивен на изход от страната. В следобедните часове на българо-сръбската граница и на българо-румънската граница движението бе натоварено  на вход за леки автомобили.", "date": "2017.12.24", "title": "Натоварено движение по основните пътищата в страната през първия почивен ден (ОБЗОР)"}
{"url": "http://www.focus-news.net/news/2017/12/24/2470585/garantsiya-za-razvitie-vladimir-putin-na-kongresa-na-edinna-rusiyaobzor.html", "text": "Президентът на Русия Владимир Путин се изказа на 17-ия конгрес на партията „Единна Русия“ и посочи кои са гаранциите за развитието на страната, как страната е преодоляла икономическите си проблеми, какво е нужно да се предприеме в социалната сфера и как да се осигури прогреса на Русия в „света на утрешния ден“.\r\nВ хода на конгреса, премиера на Русия и председател на „Единна Русия“ Дмитрий Медведев заяви, че партията приветства решението на Владимир Путин да участва като независим кандидат на изборите през 2018 година и ще окаже на действащия президент необходимата поддръжка.\r\nПрезидентските избори в Русия ще се проведат на 18 март 2018 година, а избирателната кампания започна официално на 18 декември.Гаранция за развитие\r\nНа първо място, Путин отбеляза, че извършеното дотук от властите и партията „Единна Русия“ е основа, но не и гаранция за по-нататъшното развитие на страната. Според неговото мнение, тя трябва да си постави още по мащабни цели и да постига добри резултати.\r\nГоворейки за предлаганите решения за развитието на Русия, Путин посочи, че те трябва да са ориентирани към защитата на правата и свободите на гражданите. Той добави също, че „само в условията на общонационално съгласие“ може да бъде достигната реализацията на поставените задачи.\r\nСпоред мнението на руския държавен глава, нищо не подкопава стабилността на една страна и не краде от ресурсите за развитие, както корупцията, беззаконието и равнодушието, както на чиновниците, така и на бизнеса. В Русия трябва да бъде либерализирано законодателството, да се отстранят размитите норми, които нечистоплътните правоохранители използват, за да вредят на бизнеса, отбеляза той.\r\nПутин засегна и темата за външните заплахи и съобщи, че Русия не търси конфронтация с нито една държава и силите на страната са насочени към защита. „Готови сме да работим с всички страни: и на Запад, и на Изток – на принципа на доверието и равноправието. Но ние никога няма да жертваме сигурността на нашите граждани и националните интереси на нашия народ“, заяви руският лидер.Повишаване на доходите и увеличаване на пенсиите\r\nПрезидентът на Русия отбеляза необходимостта от постигането на дългосрочно устойчиво повишаване на доходите на гражданите и увеличаване на размера на пенсиите.\r\n„Ние, без съмнение, трябва да продължим работата по намаляването на броя на хората, имащи доходи по-ниски от екзистенциалния минимум, да намалим бедността, нивото и мащаба на които представляват заплаха за стабилността и единството на нашето общество“, заяви Путин.\r\nРусия, опирайки се на ръста на икономиката, трябва да се пребори с бедността, както това се е случило с инфлацията, отбеляза руският президент. Но той предупреди, че не трябва да се обещават неизпълними неща на хората, както това се е правило през 90-те години и призова за създаването на нов пазар на труда и гъвкава система за професионално образование.Преодоляхме непреодолимото\r\n„Ние преодоляхме наглед непреодолими тенденции в икономиката“, засегна и икономическият аспект Путин. Според неговото мнение, Русия ще постигне изравняване и дори превишаване на средните нива на растеж на световната икономика.\r\nТой разказа, че на Русия й предстои пълно обновяване на инфраструктурата, както и изкарването на руските компании на световния пазар.\r\n„Русия трябва да стане пространство на истинска икономическа свобода за всички, които искат да развиват свой бизнес – за десетки хиляди нови „стартъп“ проекти, за големи семейни предприятия, фермерски стопанства и индивидуални предприемачи“.Светът на утрешния ден\r\nВ Русия трябва да се развият нови икономически отрасли, трябва да се осигури устойчивият прогрес на страната „в света на утрешния ден“, отбеляза Путин. Той призова хората да не се отнасят към Русия „като към любима баба“, а да я направят млада и устремена в бъдещето, отхвърляйки всичко, което пречи на нейното обновяване.\r\nТой посочи необходимостта от поставянето на дългосрочни перспективи, избягвайки вземането на решения, изхождайки от моментните нужди.\r\n„Нашата съвместна работа, воля, енергия и отговорност за настоящето и бъдещето на Русия – това е най-надеждната гаранция за нейното достойно, пробивно и необратимо развитие. Аз съм уверен в нашия успех, защото с нас  са милиони граждани на Русия. И, разбира се, няма нито една сила, способна да спре движението на Русия напред, ние ще продължим напред и ще постигаме победа след победа“, завърши своето изказване Путин.", "date": "2017.12.24", "title": "Гаранция за развитие: Владимир Путин на конгреса на „Единна Русия“(ОБЗОР)"}
{"url": "http://www.focus-news.net/news/2017/12/24/2470586/sport-totnam-pobedi-s-30-kato-gost-barnli.html", "text": "Tотнъм победи Бърнли с 3:0 като гост в мач от 19-ия кръг на Висшата лига. Герой за лондончани отново стана звездата на отбора Хари Кейн, който реализира хеттрик. Бърнли е традиционно силен съперник у дома, но този път нямаше адекватен отговор пред видимо по-класния тим от Лондон.Други резултати от кръга:\r\nМанчестър Сити – Борнемут 4:0\r\nБрайтън – Уотфорд 1:0\r\nСаутхемптън – Хъдъсфийлд 1:1\r\nСток Сити – Уест Бромич 3:1\r\nСуонзи – Кристъл Палас 1:1\r\nУест Хем – Нюкасъл 2:3", "date": "2017.12.24", "title": "Спорт: Тотнъм победи с 3:0 като гост Бърнли"}
{"url": "http://www.focus-news.net/news/2017/12/24/2470587/sakrateni-minyori-se-sreshtnaha-s-ombudsmana-maya-manolova-v-kyustendil-obzor.html", "text": "Около 40 съкратени миньори от рудниците в Бобов дол се събраха в събота на площада в Кюстендил. Бившите вече миньори изразиха недоволството си от обнародвани този месец в Държавен вестник промени в правилата за пенсиониране, чрез които те вече няма да имат възможност да се пенсионират и ще трябва да чакат още 15 - 20 години за това, въпреки натрупания трудов стаж. Според тях това засяга повече от 350 миньори на региона на Бобов дол и стотици други в цялата страна. Бившите миньори са готови да протестират в София след празниците. \r\nС бившите миньори се срещна омбудсманът Мая Манолова, която заяви, че те недоволстват от промени, направени с бюджета на държавното обществено осигуряване. Промените са направени в края на месец ноември в преходните и допълнителните разпоредби в Кодекса за социално осигуряване. „Проверих, нито на заседанията на бюджетната и на социалната комисии, нито в зала на първо и второ четене някой от депутатите е коментирал това предложение. Никой не е предложил това да отпадне, никой не е посочил аргументи, с които то да бъде прието. Същото е и положението при обсъждането на тристранката, също не е имало коментари. Това са едни текстове, които са приети без абсолютно всякакво обсъждане и без абсолютно всякакви възражения от всички страни, които би трябвало да се включат в този процес”, каза Мая Манолова. Тя визира синдикатите и народните представители, които не са направили предложение този текст да отпадне, да посочи аргументи и да обърне внимание на това, което се случва в пленарната зала. Манолова уточни, че вече е свързала със социалния министър и с управителя на Националния осигурителен институт (НОИ), с народни представители и с представители на синдикатите. „Водех множество разговори, със сигурност има и аргументи на тези, които са го внесли да се направи такава промяна. Факт е, че тези документи ги няма във официалните документи”, каза Мая Манолова. Омбудсманът допълни, че на 28 декември й предстои среща с управителя на НОИ по повод проблема с пенсионирането на бившите миньори. „Това, което ще направя, е да подготвя едни текстове, с които да убеждавам депутатите от всички цветове, там където има мини, да ги подпишат и да защитят миньорите си. Няма друга причина, да работиш под земята за 600 лева, при изключително тежки, рискови и опасни за здравето условия, без да ползваш други привилегии, които да ти компенсират тежкия физически труд при лоши условия. Една от тези компенсации е пенсионирането”, каза Манолова. По думите ѝ не е честно да лишиш хора от права, без да си ги предупредил. Омбудсманът заяви, че има ясна позиция – правата на гражданите, на работещите да се спазват, особено на тези, които работят при най-тежки условия.", "date": "2017.12.24", "title": "Съкратени миньори се срещнаха с омбудсмана Мая Манолова в Кюстендил (ОБЗОР)"}
{"url": "http://www.focus-news.net/news/2017/12/24/2470588/sasht-se-gotvyat-da-predostavyat-smartonosno-orazhie-na-ukrayna-obzor.html", "text": "След като още на 19 ноември се появи информация, че президентът на САЩ Доналд Тръмп ще получи рекомендация за предоставянето на грант, на стойност 47 милиона долара, на Украйна, който да й послужи за закупуването на американско смъртоносно оръжие, в частност – мощните противотанкови ракетни комплекси Javelin – в събота, 23 декември, говорителят на Държавния департамент на САЩ Хедър Науърт съобщи официално, че предложението е на бюрото на американския президент и ако той го одобри, Конгресът (долната камара на парламента) на САЩ ще има 30 дни, за да го потвърди. Според думите на Науърт, „помощта ще е изцяло отбранителна по своята същност“ .\r\nСмъртоносното оръжие, което може би ще бъде предоставено на Украйна, е предназначено за засилването на отбранителните способности на украинската армия и възможностите й за отблъскване на евентуална руска агресия, според мнението на известния сенатор Републиканец Джон Маккейн. Той твърди, че доставянето на подобно въоръжение в Украйна „не възпрепятства мира в страната, а, напротив, необходимо е за постигането му“, като той определи приемането на подобно решение за „крачка в правилната посока“, която изпраща ясен сигнал за това, че САЩ ще защитават своите съюзници и партньори в техните битки за защита на суверенитета и териториалната им цялост.\r\nУкраинският президент Петро Порошенко изрази задоволството си от подобно решение на Вашингтон и бе категоричен, че ако Украйна получи смъртоносно оръжие от САЩ, то ще бъде използвано не за настъпление, а за самоотбрана и защита на мирното население. Според неговото мнение, предоставянето на подобно въоръжение е принципно и дългоочаквано решение на американската администрация.\r\nНовините за планираната доставка на смъртоносно оръжие на Украйна предизвика ярост в Русия, като заместник-министърът на външните работи на Русия Сергей Рябков заяви, че „в определен смисъл САЩ преминаха границите, обявявайки намерението си да предадат на Украйна оръжие с директно поразяващо действие. Вече това се случва не в рамките на търговските споразумения, които американските компании сключват тихомълком отдавна, а по държавна линия“.\r\nТой добави още, че „киевските реваншисти така или иначе ежедневно обстрелват Донбас, не желаейки да водят мирни преговори и мечтаейки за силова разправа с непокорното население“, .„И САЩ решиха да им дадат оръжие за целта“.\r\n„За съжаление, да призоваваме американските полици да се вразумят – в момента е безсмислено“, призна Рябков. „Русофобията дотолкова ги заслепява, че те радостно аплодират наказателните отряди на украинските националисти“.\r\nВ друго заявление от външното ведомство на Русия, заместник-министърът Григорий Карасин заяви, че решението на САЩ за доставка на оръжия за Украйна поощрява войнственото крило в Киев и подтиква украинските власти към изпълнението на силов сценарий в Донбас.", "date": "2017.12.24", "title": "САЩ се готвят да предоставят смъртоносно оръжие на Украйна (ОБЗОР)"}
{"url": "http://www.focus-news.net/news/2017/12/24/2470589/aktualna-patna-obstanovka.html", "text": "Температурите са в интервала от – 8° до + 6°. Времето над страната е предимно облачно. Слаб вятър духа в областите Видин, Враца, Добрич, Плевен, Смолян, София, Търговище и Шумен. Слаб сняг вали в района на гр. Разлог и проход „Предела“ /обл. Благоевград/, на места в област Перник, както и в района на Гълъбец, Саранци и Самоков /обл. София/. Пътните настилки в страната са предимно сухи, на места – на места мокри, а по усойните и планински райони – частично заледени, заснежени и обработени. Това съобщиха от пресцентъра на Агенция \"Пътна инфраструктура\". \r\nОграничения за товарни автомобили:\r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:\r\nцелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n•\tАвтомагистралите; \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-4 п. в. „Коритна“-Велико Търново-Шумен;\r\n•\tпът I-5 Русе-Велико Търново;\r\n•\tпът I-8 ГКПП „Калотина“-София;\r\n•\tпът I-9 Варна-Бургас;\r\n•\tпът II-18 Околовръстен път София;\r\n•\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.\r\nІІ. Състояние на автомагистралите:\r\nАМ „Тракия“: няма ограничения.\r\nАМ „Хемус“: няма ограничения.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.\r\nІІI. Въведени ограничения по основните пътни направления:\r\n1. Проходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Превала” – отворен за всички МПС;\r\n- „Предел” - отворен за всички МПС;\r\n- „Републиката“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т; \r\n- „Петрохан” - забранен за МПС над 12 т;\r\n- „Твърдишки” - забранен за МПС над 10 т;\r\n- „Троянски” - забранен за МПС над 12 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.\r\nІV. Състояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; \r\nот км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок до 13.09.2018 г.; \r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nобласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:\r\nОбласт Перник: Движение в една лента от км 78+500 до км 79+500, поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 31.01.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; \r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево“-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nобласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 31.12.2017 г.;\r\nобласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация, поради обезопасяване на движението в следствие на ремонтни дейности. Срок до 30.10.2018 г.\r\nІV. Състояние на републиканската пътна мрежа:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма ограничения.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2017 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 31.12.2017 г; \r\nПът III-992: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 10.01.2018 г.\r\nОПУ-Варна:\r\nВременно са въведени следните ограничения за движение на МПС: няма ограничения.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 07.01.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът ІІІ-504: Движението по път ІІІ-504 Самоводене – Ресен в участъка от км 1+845 до км 5+925 е ограничено поради ремонтни дейности . \r\nОбходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница - с. Ресен и обратно. Срок до 05.01.2018 г.;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок целогодишно.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 07.01.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 29.12.2017 г.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.03.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2017 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 03.01.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nОПУ-Ловеч: \r\nВременно са въведени следните ограничения за движение на МПС: \r\nПът III-358: Движението по път III-358 Шипково – Рибарица от км 13+100 до 32+800 е ограничено за МПС над 12 т, поради снегопочистване. Срок до 28.12.2017 г.\r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 05.01.2018 г.; \r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 09.01.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 31.01.2018 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът III-5802: Движението по път III-5802 Тополово – Леново – Поройна в участъка от край с. Поройна до кръстовище с път III-667 от км 19+287 до км 19+495 е ограничено за всички МПС. Срок до 21.12.2018 г. \r\nПът III-8611: Движението по път III-8611 Белица-Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+ се ограничава за всички МПС за целия зимен период. \r\nОбходен маршрут: гр. Борово – път І-5 /Русе- В.Търново/ - кръгово кръстовище гр.Бяла и обратно. Срок до 31.03.2018 г.\r\nОПУ-Силистра:\r\nВременно са въведени следните ограничения за движение на МПС: няма ограничения.\r\nОПУ-Сливен:\r\nВременно са въведени следните ограничения за движение на МПС: няма ограничения.\r\nОПУ-Смолян:\r\nВременно са въведени следните ограничения за движение на МПС: \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 03.01.2018 г.\r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. \r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 в с. Скобелево е ограничено поради аварирал р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът III-5005: Движението по път III-5005 връх Шипка – връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nОПУ-Шумен:\r\nВременно са въведени следните ограничения за движение на МПС: \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2017 г.\r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2017.12.24", "title": "Актуална пътна обстановка"}
{"url": "http://www.focus-news.net/news/2017/12/24/2470590/predstoyashti-mezhdunarodni-sabitiya-za-24-dekemvri-agentsiya.html", "text": "***Руският опозиционен лидер Алексей Навални ще присъства на одобрена от властите демонстрация в московския парк „Соколники“, в опит да добие позволение за участие на президентските избори в Русия, предстоящи през март 2018 година\r\n***Папа Франциск ще отслужи проповед по случай Рождество Христово\r\n***Продължават операциите по търсене и спасяване на жертвите от тропическата буря „Тембин“, причинила смъртта на най-малко 182 души в южната част на Филипините\r\n***Продължават протестите и безредиците в Иракски Кюрдистан\r\n***", "date": "2017.12.24", "title": "Предстоящи международни събития за 24 декември ( Агенция „Фокус“ )"}
{"url": "http://www.focus-news.net/news/2017/12/24/2470591/predstoyashti-sabitiya-v-stranata-za-24-dekemvri-agentsiya-fokus.html", "text": "***\r\nОт 18.00 часа Негово светейшество Българският патриарх и Софийски митрополит Неофит ще оглави празничната служба на Бъдни вечер в патриаршеската катедрала \"Св. Александър Невски\".\r\n*** \r\nОт 11.30 и от 13.30 часа в Етнографски музей на открито „Етър” ще се състои възстановка на обичая „Коледуване\". \r\n*** \r\nОт 16.30 часа в НЧ „Пробуда-1904“  в кв. „Калтинец“ децата от фолклорен танцов състав при читалището ще представят народния обичай „Коледуване“ - „Коледа - надежда за утре“. \r\n*** \r\nВ 18.00 часа в центъра на село Драганово ще бъде представен обичаят „Коледуване“.\r\n***\r\nОт 11.00 часа на пл. „Свобода“ ще се проведе фолклорен концерт „Ой, Коледо, мой Коледо, роди ми се Боже чедо“. \r\n***\r\nВ 08.00 часа в църквата „Св. св. Кирил и Методий“, Врачанският митрополит Григорий ще оглави богослужението в храма. \r\n***\r\nВ 09.00 часа в митрополитския храм „Св. Марина“ Знеполският епископ Арсений ще отслужи архиерейска света Литургия за Бъдни вечер.\r\n***\r\nВ 17.00 часа в митрополитския храм „Св. Марина“ Знеполският епископ Арсений ще отслужи Празнична вечерня за Бъдни вечер. \r\n***\r\nОт 21.00 часа в Етнографска къща музей  в  кв. Дивдядово ще бъде пресъздаден обичая „Коледуване“.", "date": "2017.12.24", "title": "Предстоящи събития в страната за 24 декември (Агенция „Фокус“)"}
{"url": "http://www.focus-news.net/news/2017/12/24/2470592/nimh-temperaturite-shte-se-povishat-i-maksimalnite-shte-sa-mezhdu-6-i-11.html", "text": "Атмосферното налягане ще се задържи по-високо от средното за декември. Днес облачността ще е променлива и главно преди обяд в планините ще има слаби превалявания от сняг. Ще духа умерен, в Дунавската равнина и силен запад-северозападен вятър. Температурите ще се повишат и максималните ще са между 6° и 11°, в София – около 6°. \r\nВ нощта на Рождество Христово вятърът ще отслабне, а облачността ще намалее до предимно ясно. Такава е прогнозата за времето на Националния институт по метеорология и хидрология (НИМХ) при БАН, съобщи за Агенция „Фокус“ дежурният синоптик Мартин Славчев. \r\nНад Черноморието облачността ще е променлива, без валежи. Ще духа умерен западен вятър. Малко по-топло с максимални температури на въздуха – между 5° и 8°. Температурата на морската вода е 7-9°. Вълнението на морето ще е 2-3 бала.\r\nВ планините ще преобладава облачно и мъгливо време, и главно в часовете преди обяд на места ще прехвърча сняг. Ще духа силен, по високите и открити части и бурен вятър от север-северозапад и с него температурите ще се повишават. Максималната на височина 1200 метра ще е около 5°, на 2000 метра – около минус 1°.", "date": "2017.12.24", "title": "НИМХ: Температурите ще се повишат и максималните ще са между 6° и 11°"}
{"url": "http://www.focus-news.net/news/2017/12/24/2470593/kakvo-se-sluchi-prez-noshtta-sreshtu-24-dekemvri.html", "text": "***\r\nПрезидентът на Молдова: Радикалите обсъждат въпроса за излизането на страната от ОНД (Общността на независимите държави) в кулоарите на парламента\r\n***\r\nНовият канцлер на Австрия Себастиян Курц: Страните-членки на ЕС трябва да решават сами дали ще приемат бежанци или не\r\n***\r\nНовият канцлер на Австрия Себастиян Курц: Турция, с политиката й от последните години, няма място в ЕС\r\n***\r\nГерманският президент призова гражданите на страната да не се страхуват от политическата несигурност\r\n***\r\nСеверна Корея отхвърли новата резолюция на ООН за санкции срещу Пхенян и я разглежда като акт на агресия\r\nРедакция:", "date": "2017.12.24", "title": "Какво се случи през нощта срещу 24 декември"}
{"url": "http://www.focus-news.net/news/2017/12/24/2470594/balgarskiyat-patriarh-neofit-shte-oglavi-praznichnite-bogosluzheniya-za-rozhdestvo-hristovo-v-patriarsheskata-katedrala-sv-al-nevski.html", "text": "Негово светейшество Българският патриарх и Софийски митрополит Неофит ще оглави празничните богослужения за  Рождество Христово в патриаршеската катедрала \"Св. Ал. Невски\", предаде репортер на Агенция \"Фокус\".\r\nДнес Негово светейшество Българският патриарх и Софийски митрополит Неофит ще оглави празничната служба на Бъдни вечер в патриаршеската катедрала \"Св. Александър Невски\". Началото е в 18.00 часа. \r\nПатриарх Неофит ще оглави на 25 декември - Рождество Христово, Патриаршеска света Литургия отново  в катедралата  \"Св. Александър Невски\" от 09.30 часа.  \r\nНикола ПETKOВ", "date": "2017.12.24", "title": "Българският патриарх Неофит ще оглави празничните богослужения за Рождество Христово в патриаршеската катедрала \"Св. Ал. Невски\""}
{"url": "http://www.focus-news.net/news/2017/12/24/2470595/tsgm-parkiraneto-v-sofiya-shte-bade-bezplatno-po-vreme-na-kolednite-praznitsi-sinya-i-zelena-zona-shte-rabotyat-na-28-i-29-dekemvri.html", "text": "По време на празничните дни около Коледа и Нова година, в София ще се паркира безплатно в „Синя“ и „Зелена“ зона, съобщиха от пресцентъра на „Център за градска мобилност\" ЕАД. \r\nЖителите и гостите на столицата могат да ползват безплатно зоните на 25, 26, 27 и 30 декември 2017 г., както и на 1 януари 2018 г. В списъка на дните се включват още 24 декември и 31 декември, които са неделни дни и тогава зоните за почасово платено паркиране „Синя\" и „Зелена\" (по принцип) не работят.", "date": "2017.12.24", "title": "ЦГМ: Паркирането в София ще бъде безплатно по време на коледните празници, \"Синя\" и \"Зелена\" зона ще работят на 28 и 29 декември"}
{"url": "http://www.focus-news.net/news/2017/12/24/2470596/sebastiyan-kurts-noviyat-kantsler-na-avstriya-stranite-chlenki-na-es-tryabva-da-reshavat-sami-dali-da-priemat-bezhantsi.html", "text": "Канцлерът на Австрия Себастиян Курц смята, че опитите за разпределяне на бежанците в ЕС по квотна система са се провалили. Той заяви това в интервю пред немското издание Bild am Sonntag, предава ТАСС.\r\n„Опитите за принуждаване на държавите да приемат бежанци няма да тласнат Европа напред“, заяви Курц. „Ако продължим по този път, ще внесем още повече разделение в Европейския съюз. Страните-членки трябва да решават сами, дали да приемат бежанци и колко“, смята австрийският канцлер.\r\nСпоред неговото мнение, „дискусията за квотите, като цяло, е безсмислена“. „Защото мигрантите, тръгнали на път към Европа не искат да попаднат в България или Унгария, а искат в Германия, Австрия и Швеция“, отбеляза Курц.\r\nКанцлерът призова за отстраняване на недостатъците в миграционната политика на ЕС. „Границите между предоставянето на убежище и икономическата миграция в момента просто са размити“, обясни той. Според думите му, мигрантите трябва да помагат в своите родни страни или в съседни на своите държави. „Ако и това е невъзможно, то на техните континенти в сигурни райони“, добави Курц, отбелязвайки, че ЕС трябва да организира такива райони и да осигури безопасността на мигрантите там.\r\nСамо в качеството на последна възможност и то непосредствено на място, трябва да се решава, кой да получи право да дойде в Европа, смята той. „Но ние повече не можем да приемаме всеки човек, който с помощта на превозвачите нелегално е пристигнал в Европа“, отбеляза австрийският канцлер.\r\nСпоред думите на Курц, в Европа има политическа воля за провеждането на такъв политически курс. „Има много промени по въпроса за бежанците на европейско ниво. Почти всички са съгласни, че пътят, по който тръгнахме през 2015 година, е грешен“.\r\nПревод и редакция:", "date": "2017.12.24", "title": "Себастиян Курц (Новият канцлер на Австрия): Страните членки на ЕС трябва да решават сами дали да приемат бежанци"}
{"url": "http://www.focus-news.net/news/2017/12/24/2470597/plovdiv-znepolskiyat-episkop-arseniy-shte-otsluzhi-arhiereyska-sveta-liturgiya-v-mitropolitskiya-hram-sv-vmchtsa-marina.html", "text": "Знеполският епископ Арсений ще отслужи  архиерейска света Литургия в митрополитския храм „Св. вмчца Марина”, предаде репортер на Агенция \"Фокус\". Литургията в днешния неделен ден пред Рождество Христово е с благословението на Негово Високопреосвещенство Пловдивския митрополит Николай. Преосвещеният Знеполски епископ Арсений - викарий на Пловдивския митрополит, ще отслужи  архиерейската света Литургия от 9.00 часа в митрополитския храм „Св. вмчца Марина”. От 17.00 часа ще започне Празнична вечерня за Бъдни вечер в митрополитския храм „Св. вмчца Марина”.\r\nНа 25 декември - Рождество Христово, Негово Високопреосвещенство Пловдивският митрополит Николай\r\nще оглавиархиерейска света Литургия в митрополитския храм„Св. вмчца Марина”. Началото ще бъде в 9.00 часа. \r\nНикола ПЕТКОВ", "date": "2017.12.24", "title": "Пловдив: Знеполският епископ Арсений ще отслужи  архиерейска света Литургия в митрополитския храм „Св. вмчца Марина”"}
{"url": "http://www.focus-news.net/news/2017/12/24/2470598/sebastiyan-kurts-noviyat-avstriyski-kantsler-turtsiya-s-politika-y-ot-poslednite-godini-nyama-myasto-v-es.html", "text": "Турция, с политиката, която провежда през последните години, няма място в Европейския Съюз и би било честно да се прекратят преговорите за влизане на страната в Съюза. Такова мнение изказа австрийският канцлер Себастиян Курц в интервю пред немското издание Bild am Sonntag, предава ТАСС", "date": "2017.12.24", "title": "Себастиян Курц (Новият австрийски канцлер): Турция, с политика й от последните години, няма място в ЕС"}
{"url": "http://www.focus-news.net/news/2017/12/24/2470599/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo.html", "text": "На ГКПП \"Капитан Андреево\" трафикът е интензивен за товарни автомобили на изход. Това съобщиха от пресцентъра на ГД \"Гранична полиция\". Информацията за трафика на граничните пунктове е към 6.00 часа. На българо-сръбската, българо-македонската, българо-гръцката и на българо-румънската граница трафикът е нормален на всички гранични контролно-пропускателни пунктове.\r\nОт 11 декември 2017 на ГКПП \"Кулата\" поради ремонтни дейности гръцките власти са затворили за движение крайно дясно трасе (за товарни автомобили) за излизане от Република България. Ремонтът ще продължи няколко дни.", "date": "2017.12.24", "title": "ГД \"Гранична полиция\": Интензивен е трафикът за товарни автомобили на изход на ГКПП \"Капитан Андреево\""}
{"url": "http://www.focus-news.net/news/2017/12/24/2470600/denyat-24-dekemvri-v-svetovnata-istoriya.html", "text": "2014 г.\r\nЕдна седмица след намесата на Централната банка на Русия рублата се стабилизира около 55 рубли за долар.\r\n2013\r\nУзбекски правозащитници окупират вилата на голямата дъщеря на узбекския президент Ислам Каримов в Женева за да привлекат вниманието на обществеността, че имотът е придобит с народни пари.\r\n2012\r\nВ КНДР е учредена международна премия на името на Ким Чен Ир.\r\n2011 \r\nСъстои се най-големият митинг в Москва срещу порочно проведените парламентарни избори. Лидерът на партия ПАРНАС (Партия на народната свобода) Владимир Рижков прочита исканията на протестиращите, които са: „Преразглеждане на резултатите от изборите, регистрация на всички опозиционни партии, приемане на демократично законодателство не по-късно от края на февруари 2013 г., провеждане на нови избори, създаване на обединение на избирателите за контрол над хода на изборите, освобождаване на политическите затворници, оставка на председателя на ЦИК Владимир Чуров и разследване на дейността му и наказание на виновните за манипулациите на изборите за Държавната дума на Русия на 4 декември.“ Михаил Горбачов призова руския премиер Владимир Путин да се вслуша в призивите на протестиращите и да напусне политиката.\r\n2000 г.\r\nРоман Абрамович е избран за губернатор на Чукотка.\r\nРоман Абрамо̀вич е руски бизнесмен, нефтен магнат. Според полското списание „Впрост“ състоянието му се оценява на 19,5 млрд. долара. В периода 1996 – 1997 г. приватизира (чрез 5 свои фирми) 85% от крупната нефтодобивна и нефтопреработваща компания „Сибнефт“. Взема активно участие в политиката: депутат в Държавната дума на Русия от 1999 г.; губернатор на Чукотка от 2000 г. (втори мандат). Абрамо̀вич е собственик на английския футболен отбор Челси от 2003 г. Той е баща на 5 деца. През октомври 2006 г. втората му жена иска развод с огромно обезщетение.\r\n1997 г.\r\nАнгличанинът Джон Евънс поставя световен рекорд, балансирайки на главата си с 101 тухли с общо тегло 188,7 кг.\r\n1990 г.\r\nСаддам Хюсеин заявява, че първата мишена на неговите ракетни удари ще бъде Израел.\r\n1982 г.\r\nРуският транспортен самолет АН-24 “Руслан” извършва първия си полет.\r\n1980 г.\r\nБившият император Жан-Бедел Бокаса е осъден задочно на смърт в Централно-африканската Република.\r\nЖан-Бедел Бокаса е обвинен в множество убийства, включително и на деца, както и в канибализъм. Бокаса идва на власт през 1966 г. В средата на 70-те години се обявява за \"Император Бокаса I\" на \"Централно-африканската империя\". Свален с преврат след 14 г. кърваво управление през 1979 г., той успява да избяга в Кот д' Ивоар, а след това живее в изгнание и във Франция. През 1980 г. е осъден на смърт задочно, но шест години по-късно Бокаса се завръща в страната. Арестуван е и започва ново дело, като са му отправени обвинения в измяна, убийства, канибализъм и незаконно присвояване на средства. Процесът продължава няколко месеца и през 1987 г. отново е осъден на смърт. Обвинението в канибализъм отпада, тъй като няма солидни доказателства. Година по-късно присъдата му е заменена с доживотен затвор, а след това намалена и на 20 г. През 1993 г. Бокаса е помилван и три години по-късно умира от сърдечен удар.\r\n1968 г.\r\nКосмическият кораб Аполо 8 осъществява за първи път успешна мисия като извежда в орбита около Луната трима астронавти. Франк Борман, Джеймс Ловел и Уилям Андерс достигат на около 125 км от Луната. Тогава според предварително изготвения график екипажът запалва ракетния двигател като целта е да изпрати Аполо 8 в първата от 10 елипсовидни лунни орбити. Само 4 минути по-късно е изпратен и телевизионен сигнал до Земята и за първи път телевизионните зрители имат възможност да наблюдават лунната повърхност. Джеймс Ловел съобщава тогава, че Луната в действителност е сива на цвят. Той добавя, че цветът на Луната е като сивкав плажен пясък. Скоро след това космическият кораб губи контакт с Хюстън, където се намира мисията, контролираща полета. Тогава корабът навлиза в тъмната страна на Луната, тази част, която никога не е била видима от Земята и която никога до този момент не е била виждана от човешки същества. Екипажът на Аполо 8 губи контакт със Земята за около 45 минути. След тези 45 минути космонавтите на Аполо 8 предприемат действия за изпращането на космическия кораб на 110 км над Лунната повърхност. Два и половина часа по-късно космонавтите успяват да възстановят и телевизионната картина към Земята.\r\n1963 г.\r\nВ чест на Джон Кенеди летището в Ню Йорк е кръстено на негово име.\r\n1948 г.\r\nДържавата Израел е призната от Канада.\r\nДържавата Израел е провъзгласена на 14 май 1948 г., съгласно решението на Общото събрание на ООН от 29 ноември 1947 г. Република България признава държавата Израел и установява дипломатически отношения с нея на 4 декември 1948 г. На 10 юни 1967 г., след 6-дневната израелско-арабска война, България, заедно с другите страни от бившия Варшавски договор, скъсва дипломатическите отношения с Израел. Двете страни възстановяват дипломатическите си отношения на 3 май 1990 г. в София със Съвместна декларация, подписана от министрите на външните работи.\r\n1946 г.\r\nВъв Франция е създадена Четвъртата Република.\r\nСлед освобождението на Париж през август 1944 г. се създава т. нар. Временна република. Като председател на Френския комитет за национално освобождение генерал Шарл дьо Гол става временен министър-председател. В правителството му участват всички политически сили. Основната цел на дьо Гол като премиер е да наложи умерена дясна конституция, но разигралите се политически борби правят това невъзможно. През 1945 г. в Байо той изнася важна реч, в която описва своята представа за устройството на страната – силен президент, който да олицетворява единството на нацията. Проблемът е, че въпреки огромната си лична популярност, зад него не стои партия, а ФКП печели все повече симпатизанти. Тя и ФСП печелят първите избори за Учредително събрание и предлагат толкова крайно лява проект за конституция, че дьо Гол яростно го отхвърля и на проведения референдум избирателите не го одобряват. Вторият проект на комунисти и социалисти е по-умерен и е приет, но само с 40% от гласовете при 30% против и 30% въздържали се. Така стартира Четвъртата френска република.\r\nСпоред конституцията най-голяма власт има двукамарното Национално събрание, президентът е напълно безпомощен, а правителството – играчка в ръцете на депутатите. Оформят се четири основни политически партии – ФКП, ФСП, Радикалите (доста отслабнали) и Народното републиканско движение – млада консервативна сила. Никоя от тях няма мнозинство, поради което правителствата често се сменят при средна продължителност шест месеца. Това предизвиква постоянна политическа нестабилност, избягване на отговорност и външнополитическа слабост. През 1947 г. под влиянието на започналата Студена война комунистите са изгонени от правителството и останалите три сили въпреки силните си противоречия съставят всички следващи правителства (“трипартизъм”).\r\n1944 г.\r\nВ Ла-Манша немска подводница потапя американския транспортен кораб “Леополдвил”. Загиват 819 американски войници.\r\n1943 г.\r\nВ хода на Втората световна война Франклин Рузвелт определя генерал Айзенхауер за върховен главнокомандващ на Съюзническите войски.\r\nАйзенхауер е Президент на САЩ (1953 г. –1961 г.), армейски генерал. Завършва Военна академия в Уест Пойнт през1915 г. По време на Втората световна война командва американски войски в Европа. Върховен главнокомандващ е на съюзните експедиционни сили в Северна Африка и Средиземноморието и съюзническите експедиционни сили в Западна Европа. Командва операцията \"Оверлорд\" и окупационните сили на САЩ в Германия през 1945 г. Върховен главнокомандващ въоръжените сили на НАТО е за периода 1950 г. –1952 г.\r\n1934 г.\r\nВ Прусия са забранени масонските ложи.\r\n1931 г.\r\nВъв Франция е обявено за предстоящо създаване на суперсамолет за военни действия в стратосферата.\r\n1920 г.\r\nИталианският тенор Енрико Карузо изнася последния си концерт.\r\nТой е роден през 1873 г. Като дете пее в църковен хор. Започва да учи пеене (от 1891 г.) при музикалния педагог Г. Верджине. Дебютира в Неаполския театър “Нуово” (1894 г.), след което пее в много италиански оперни театри (1894-1898 г.). Енрико Карузо умира на 2 август 1921 г. в Неапол.\r\n1919 г.\r\nВ деня на връщане на премиера Александър Стамболийски от Париж БКП и БРСДП (о) организират масова протестна акция, разгромена от властите (появява се Оранжевата гвардия - въоръжени партийни отряди на БЗНС). Тя поставя началото на обща Транспортна стачка. На 29 същия месец ЦК на БКП обявява обща политическа стачка и тя дава основание на кабинета със сила да разгроми стачното движение. На 3 януари 1920 г. ЦК на БКП прекратява политическата стачка, а на 19 февруари без успех приключва и Транспортната стачка.\r\n1917 г.\r\nГермания предупреждава болшевишката власт в Русия, че ако подпише сепаративен мир, за да излезе от Първата световна война, страната ще бъде нападната от немската армия.\r\n1912 г.\r\nОт 3 до 24 декември се провежда Лондонска мирна конференция между Балканския съюз (предварителна конференция на 1 и 2 декември в Лондон) и Портата при посредничеството на Великите сили (паралелна конференция на техните посланици). Османската империя предлага да изпълни ултиматума и да даде автономия на Македония, но да не губи територии. Съюзниците искат всички османски владения на изток от линията Мидия-Родосто и о. Крит. На Коледа Портата прекъсва преговорите.\r\n1883 г.\r\nОбнародван е Правилник за държавните актове, който узаконява частните договори без нотариална заверка. В същия ден е приет Закон за държавния печат. За негов пазител е определен министърът на правосъдието.\r\n1866 г.\r\nШлезвиг и Холщайн са присъединени към Прусия.\r\nПрусия е историческо и географско понятие. През средновековието \"Прусия\" се споменава като територия, обитавана от западнобалтииското племе \"пруси\", загубило през XVIII век езика си. Включва прибалтийски области, завладени и управлявани от Тевтонския орден. На 8-ми април 1525г. Великият магистър на Тевтонския орден Алберт фон Бранденбург получава титлата херцог на Прусия, а на 18-ти януари в Кьонигсбург император Леополд I коронясва Фридрих I за крал на Прусия.\r\nДържавата Прусия съществува от 1701 г. до включването си в Германската империя през 1871 г.\r\n1865 г.\r\nВ американският град Пуласки (Тенеси) е създадена организацията Ку-Клукс-Клан.\r\nПървата организация \"Ку-клукс-клан\" е създадена от бивш военен от армията на Конфедерацията и е ръководена от Натан Бедфорд Форест. Активистите й се противопоставят на реформите, наложени на Юга след Гражданската война и свързани с правата на бившите чернокожи роби. Организацията използва и насилие, за да постига целите си. Втора организация със същото име се сформира в Атланта от Уилям Симънс през 1915 г. Тя съществува най-вече като \"братство за правене на пари\" и се стреми да запази \"ценностите\" на миналото, като се бори срещу нарастващия брой католици, евреи, чернокожи и азиатци, както и на останалите имигранти в Америка.\r\n1851 г.\r\nВ Конгресната Библиотека на САЩ избухва пожар. Изгарят около 35 000 книги и други ценни документи.\r\n1814 г.\r\nПодписан е Гентският договор, който слага край на англо-американската война.\r\n1811 г.\r\nКрай бреговете на Ютландия два английски кораба засядат в плитчините и потъват. Загиват 1318 души.\r\nЮтландия е полуостров между Балтийско и Северно море. Територия е на Дания и Германия. На полуострова се намират градовете Орхус (Дания) и Фленсбург (Германия).\r\n1801 г.\r\nОтменен е държавният монопол върху недвижимата собственост в Русия.\r\n1798 г.\r\nСъздадена е Втората антинаполеонова коалиция.\r\n1781 г.\r\nВ Сорел (Квебек) е “запалена” първата в Канада коледна елха.\r\n1760 г.\r\nИмператрицата на Русия Елисавета подписва указ, даващ право на помешчиците да изпращат своите селяни в Сибир.\r\nЕлисавета Петровна е руска императрица (от 25 ноември 1741 г.). Дъщеря е на Петър I и на Екатерина I. Родена е на 29 декември 1709 г. в с. Коломенское, до Москва. Заема престола след дворцов преврат, при който е свален и затворен в крепост малолетният император Иван VI Антонович. След като заема престола сключва брак с украинския казак Алексей Розум, когото прави граф А. Г. Разумовски (1744 г.). Управлението й съвпада със значителното съживяване и подем на икономическия живот в Русия. Фактически ръководител на вътрешната политика в империята става граф П. И. Шувалов (от 1750 г.), който прокарва редица важни закони: отмяна на вътрешните митници и организиране на външната търговия (1753-1754 г.), свикване на законодателна комисия и др. Известни държавници по време на нейното управление са: А. П. Бестужев-Рюмин, оберпрокурора Я. П. Шаховский, братя М. И. и Р. И. Воронцови, И. И. Шувалов. М. В. Ломоносов организира Московския университет (1755 г.). Създадени са художествена академия, банки, превъоръжена е армията и др. Русия води редица успешни войни, сред които най-известна е Седемгодишната война (1756-1763 г.). Елисавета Петровна умира през 1762 г.\r\n1491 г.\r\nРоден е Игнатий Лойола - испански монах, създател на йезуитския орден. От 1541 г. е негов ръководител (генерал), превръща го в защитник на католическата църква и Контрареформацията. Разработва организационните и морални принципи на ордена. Канонизиран е през 1622 г.\r\nЙезуитският Орден е католически монашески орден, основан през 1534 г. Членовете на Йезуитския орден не напускат светското общество, но следват строго чинопочитание и смятат, че всички средства са позволени за постигане на целите на църквата. Орденът е една от главните опори на Контрареформацията. Прониква в Индия, Япония, Китай, Филипините и Парагвай. През XVIII в. е разтурен поради грубата му намеса в политиката. През XIX в. е възстановен, през XX в. е водещ орден сред католическото духовенство.На тази дата са родени: \r\n1971 г.\r\nРоден е Рики Мартин (псевдоним на Енрике Мартин Моралес) - пуерторикански поппевец и актьор. Участва в много мексикански сериали, снима се в американската “сапунена опера” “General Hospital”. През 1991 г. Мартин записва първия си албум, който го прави суперзвезда в Латинска Америка. Следват 3 албума, които утвърждават таланта му на родния континент. Едва през пролетта на 1999 г. излиза първият му англоезичен албум, който му носи световно признание. Първите хитове от него са “Livin’ La Vida Loca” и “She’s All I Ever Had”.\r\n1944 г.\r\nРоден е Уди Шоу - американски джазмузикант (тромпетист). Баща му е певец в известната госпългрупа “Джубили сингърс”. На 13 години участва в джем-сешъни с Кени Дърам, Хенк Мобли и Лари Йънг. В началото на 60-те години свири с Уили Бобо в Ню Йорк, където го открива баскларинетистът саксофонист Ерик Долфи и го ангажира в своя оркестър. По това време Шоу прави първия си запис, свири с Кени Кларк, Бъд Пауъл и Доналд Бърд в Париж. След това преминава през съставите на Хорас Силвър, Джаки Маклийн, Маккой Тайнър и Боби Хътчисън. Записва албуми с Джо Хендерсън и Декстър Гордън (според Гордън музицирането на Шоу варира между Л. Армстронг и атоналната музика). В края на 70-те години създава собствен състав, с който продължава традициите на бибопа. Умира през 1989 г. в Ню Йорк, САЩ.\r\n1922 г.\r\nРоден е Джонас Мекас (Йонас) - американски режисьор и филмов критик. През 1950 г. пристига в Ню Йорк. Дебютира с документалния филм “Гранд стрийт” (1953 г.). Мекас е водеща фигура на “подземното кино”, за чието рекламиране и пропагандиране създава сп. “Филмова култура” (1955 г.), а през 1960 г. - групата “Ново американско кино”, целяща да експериментира с филмовата изразност без цензурни ограничения. Създава сдружение на създателите на филми за разпространение на подземното кино.\r\n1881 г.\r\nРоден е Хуан Рамон Хименес - испански поет. Лауреат на нобелова награда за литература за 1956 г. Свързан е с “поколението от 1898”, признат водач на испанския модернизъм. Автор е на сборниците “Печални арии” (1903 г.), “Пролетни балади” (1910 г.) , “Духовни сонети” (1917 г.), “Дневник на поета младоженец” (1917 г.), “Вечност” (1918 г.) “Платеро и аз” ( 1914 г.), “Звярът от дълбините на душата”(1949 г.) и на критически есета “Испанци от три свята” (1942 г.) “Безкрайната река” (1961 г.). Поезията му оказва влияние върху Р. Алберти, Х. Гилен и др. Умира на 29 май 1958 г. в Сан Хуан, Пуерто Рико.\r\n1845 г.\r\nРоден е Георги I – гръцки крал (1863-1913 г.). От династията на Глюксбургите. Заема престола по настояване на Англия, поддържана от Франция и Русия. Син е на датския крал Христиан IХ. Става крал на Гърция след свалянето на крал Отон. Започва да създава \"Велика Гърция\" за сметка на България. Убит е през Балканската война (1913 г.). Някои смятат, че е убит по подбуда на сина му Константин, който наследява престола му. Умира на 18 март 1913 г. в Солун.\r\n1818 г.\r\nРоден е Джеймс Прескот Джаул - английски физик, член е на Лондонското кралско дружество (от 1850 г.), с огромен принос в изследванията на електромагнетизма и топлинните процеси, за създаването на физика на ниските температури. През 1841 г. експериментално установява закона за запазване на енергията (закон на Джаул-Ленц). В периода 1852-1862 г. заедно с У. Томсън (лорд Келвин) опитно установява, че при бавно адиабатно протичане на газ през пореста преграда неговата температура се променя - ефект на Джаул-Томсън (Келвин). Умира на 11 октомври 1889 г. в Сейл, Чешир.\r\n1798 г.\r\nРоден е Адам Мицкевич - полски поет, деец на полското национално-освободително движение. Следва в Историко-филологическия факултет на Виленския университет (1815-1819 г.). Работи като учител в Ковно (дн. Каунас, 1819-1823 г.). Първото си стихотворение публикува през 1818 г. Ранните му творби свидетелстват за увлечение към традициите на Просвещението (“Мешко, княз на Новогрудка”, 1817 г., “Картоф”, 1819 г. и др.). През 1817 г. участва в създаването и дейността на младежките патриотични кръжоци на “филоматите” и “филаретите”, пише за тях редица програмни стихотворения (“Ода към младежта”, 1820 г. и др.). Първият му сб. “Поезия” (т. I, 1822 г.) се превръща в манифест на полския романтизъм. Във II том на сб. “Поезия” (1823 г.) излиза поемата “Гражина”, положила основите на жанра на т. нар. полска “поетична повест”. През 1823 г. е заподозрян от руското правителство, арестуван и интерниран е в Русия (Петербург, Одеса, Москва, отново Петербург). Там се сближава с декабристите. В Русия излиза книгата му “Сонети” (1826 г.) и поемата “Конрад Валенрод” (1828 г.), кн. “Поезия” (т. 1-2, 1829 г.), в която включва интимно-лирически стихове, поемата “Фарис”, балади. През 1829 г. напуска Русия, посещава Германия, Швейцария, Италия. След неуспешен опит да се присъедини към Полското въстание от 1830 г. остава завинаги в емиграция (живее предимно в Париж), където продължава литературната и революционната си дейност. В Дрезден издава третата част на поемата “Деди” (1832 г.), в която призовава съотечествениците си да продължат борбата. Същата година излиза и съчинението “Книги за полския народ и полското пилигримство”, в което излага доктрината за т. нар. “полско месианство”, според която страданията на Полша са свързани с особеното историческо призвание на народа-мъченик - “народ на Христа”. През 1834 г. публикува поемата “Пан Тадеуш” - полска национална епопея. През следващите години Мицкевич почти не пише. Развива активна обществена и културна дейност. През 1839-1840 г. чете курс по римска литература в Лозана, до 1844 г. завежда Катедрата по славянски литератури в “Колеж дьо Франс” в Париж. През 1841 г. влиза в сектата на мистика А. Товянски. Възобновява революционната си дейност през 1848 г. - създава полски легион, сражаващ се за свободата на Италия, в Париж сътрудничи на в. “Трибюн де пьопл” (“La Tribune des peuple”, 1849 г.). По време на Кримската война (1853-1856 г.) се отправя с политическа мисия за Цариград (престоява около 2 седмици в Бургас през 1855 г.), където умира от холера. Умира на 26 ноември 1855 г. в Цариград.\r\n1790 г.\r\nРоден е Жан Франсоа Шампoлион - френски учен, основател на египтологията, член е на Френската академия (1830 г.), почетен член е на Петербургската академия на науките (1827 г.). Член е на Академията на надписите (1830 г.). Преселва се в Париж през 1821 г. След продължителна работа върху триезичния надпис на “Розетския камък” предлага принципите за дешифриране на йероглифното писмо на древните египтяни. Определя последователността в развитието на египетската писменост - йероглифна, йератична, демотична. През 1829-1830 г. ръководи археологическа експедиция в Египет, събира и копира огромно количество текстове, изображения и паметници, публикувани след смъртта му в изданието “Паметници на Египет и Нубия”. Ръководи специално създадената за него катедра по египтология в Колеж дьо Франс (от 1831 г.). Съставя първата граматика и речник на египетския език. Умира на 4 март 1832 г. в Париж.На тази дата умират: \r\n1935 г.\r\nУмира Албан Берг - австрийски композитор, един от най-ярките представители на експресионизма в музиката от началото на XX в. Роден е през 1885 г. Ученик е на А. Шьонберг, заедно с Антон Веберн е от най-близките съидейници на \"Новата виенска школа\". Известност като композитор спечелва след първата си опера - \"Воцек\", по сюжет на драмата \"Войцех\" от Г. Бюхнер. Незавършена е втората му опера - \"Лулу\", чието либрето пише сам.\r\n1927 г.\r\nУмира Владимир Михайлович Бехтерев - руски невропатолог, психиатър, психолог, физиолог и морфолог. Роден е на 1 февруари 1857 г. в с. Сорали, Вятска губерния. Търси решението на проблема за човека във възпитанието и преодоляването на аномалиите в поведението. Изгражда теорията си на основата на комплексен подход, който включва изучаването на мозъка с методите на анатомията, физиологията и психологията (\"Обективна психология\", 1904 г., \"Психорефлексология\", 1910 г.). Въвежда термина \"съчетателно-двигателен рефлекс\" за описание на сложните форми на рефлекторна дейност.\r\n1917 г.\r\nУмира Иван Лонгинович Горемикин - руски общественик и държавник. Роден е на 8 ноември 1839 г. в Новгород. Министър е на вътрешните работи (1895-1899 г.), министър-председател (1906 г., 1914-1916 г.). Убит е от болшевиките. Представител на консервативните идеи, той се отличава с политиката си на противодействие спрямо общественото мнение.\r\n1524 г.\r\nУмира Васко Да Гама - португалски мореплавател. Открива морски път от Европа до Индия през нос Добра Надежда (1498 г.). Организира експедиция, която заобикаля Африка и отива в индийския град Каликут. Установява търговски и дипломатически отношения с управителя на града и натоварва корабите си с подправки. През септември 1499 г. експедицията се връща в Лисабон. От нейните 168 участници се връщат само 55 (останалите загиват по пътя). Тази експедиция прокарва морски път от Европа до страните на Южна Азия, които стават по-късно португалски колонии. По-късно, начело на флот от 20 кораба, отива за втори път в Индия, разорява Каликут и основава много опорни бази на Малабарския бряг. Потушава съпротивата на местните управници и с огромна плячка се връща в Лисабон (1524 г.). По време на тази експедиция основава колонии в Мозамбик, Софала, Кошин и става вицекрал на Португалски Индия (1524 г.).\r\nЗа изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2017.12.24", "title": "Денят 24 декември в световната история"}
{"url": "http://www.focus-news.net/news/2017/12/24/2470601/negovo-visokopreosveshtenstvo-vrachanskiyat-mitropolit-grigoriy-shte-oglavi-praznichni-bogosluzheniya-za-rozhdestvo-hristovo-v-montana-i-vratsa.html", "text": "Днес митрополит Григорий ще бъде в Монтана, където ще се оглави богослужения в неделя преди Рождество Христово, предаде репортер на Агенция \"Фокус\". Сутринта ще бъде извършен чин по обновление на главния  храм в града “Св. св. Кирил и Методий”. Началото на богослуженията е в 8.00 часа с утреня, следва чинът на обновлението и след това архиерейска света Литургия. Заедно с Врачанския митрополит в църквата “Св. св. Кирил и Методий” ще служат и свещеници от града.\r\nНа  Рождество Христово – 25 декември, митрополитът Григорий ще оглави архиерейска света Литургия в катедралния храм “Св. Апостоли” във Враца. Началото на светата Литургия е от 9.00 часа. \r\nНикола ПЕТКОВ", "date": "2017.12.24", "title": "Негово високопреосвещенство Врачанският митрополит Григорий ще оглави празнични богослужения за Рождество Христово в Монтана и Враца"}
{"url": "http://www.focus-news.net/news/2017/12/24/2470602/na-24-dekemvri-praznuvame-badni-vecher.html", "text": "Във всички епархии на Българската православна църква миряните празнуват Бъдни вечер - денят преди Рождество Христово. В храмовете се отслужва света литургия. На трапезата на Бъдни вечер се слагат само постни ястия, тъй като е последният ден от Рождественския пост. Според обичаите на нея трябва да присъства нечетен брой ястия 7, 9 или 11 ястия. Задължително на масата се слага варено жито, варен фасул, сърми, пълнени чушки с боб (или ориз), ошаф, туршии, лук, чесън, мед и орехи, вино. В някои краища правят също тиквеник, зелник и малка пита, в която е скрита паричка (на когото се падне, ще бъде щастлив цялата година). След приключване на вечерята трапезата се оставя неприбрана, в символ на очаквания гост- младият Бог, който ще се роди. Символ на младия Бог, който ще се роди, а също и на очакваното с него плодородие е бъдникът - дебело дъбово или крушово дърво, което домакинът на всеки дом трябва да отсече. Огънят и космическото дърво като връзка между небето и земята са в основата на всички чудеса тази вечер. Бъдникът се миросва за плодородие и добър живот.\r\nПредвестници на добрата вест са малките коледари - деца от 8 до 12 години, - които обикалят къщите, удрят с дряновите си тояги по прага и благославят „Да се роди, да се роди, дето рало ходи и дето не ходи!\", а домакинята ги посреща със сито, пълно с пшеница, посипва ги със семена и ги дарява с кравайчета. Коледарчетата благославят и около огнището, където всяко добро наричане се сбъдва.\r\nЦентрално място заема обредният хляб - боговица, богова пита, бо-жичник, вечерник, светец. Първото парче от погачата се оставя за Света Богородица. Традиционно хлябът в обредната символика се свързва с дома и семейството. Според част от народните вярвания, каквото е времето на Бъдни вечер, такова ще е и през юни, ако на Бъдни вечер времето е облачно, пролетните култури ще са добри и пчелите ще носят повече мед, а ако на Бъдни вечер вали сняг, пчелите ще се роят много. В езическите традиции денят е свързан с плодородието и с началото на нарастването на деня, надвиването на нощта. Затова се и чества, като на трапезата се поставят храни, които при приготвянето набъбват.", "date": "2017.12.24", "title": "На 24 декември празнуваме Бъдни вечер"}
{"url": "http://www.focus-news.net/news/2017/12/24/2470603/reuters-severna-koreya-smyata-che-novite-sanktsii-na-oon-sa-akt-na-agresiya.html", "text": "Последните санкции на ООН срещу Северна Корея са „акт на агресия“ и са равнозначни на пълна икономическа блокада над страната, заявиха от Министерството на външните работи на Северна Корея в неделя, заплашвайки да накажат тези, които са подкрепили мярката, предава Reuters.\r\nКакто агенция „Фокус“ информира, Съветът за сигурност на ООН единодушно наложи нови санкции срещу Северна Корея в петък за последните й ракетни изпитания. Рестрикциите целят да спрат ограничат доставките на петролни продукти и суров петрол в страната и да предотвратят изпращането на средства в Северна Корея от нейни граждани, които работят в чужбина.\r\nСанкциите на ООН предвиждат да спрат около 90% от доставките на петролни продукти в Северна Корея, ограничавайки ги до 500 хиляди барела годишно, както и освобождаване от работа на севернокорейците, заработващи в чужбина. Освен това, в предложената от САЩ резолюция се налага ограничение на доставките на суров петрол за Северна Корея до 4 милиона барела годишно и се предвижда разширяване на санкциите, в случай на ново ядрено или ракетно изпитание на Пхенян.\r\nВ съобщение, публикувано от севернокорейската държавна агенция KCNA, Министерството на външните работи на страната заявява, че САЩ са ужасени от ядрената сила на Северна Корея и са „все повече и повече заслепени от омразата си, видно от мерките за налагане на най-тежките санкции и натиск в историята“ над азиатската страна.\r\nСпоред написаното от външното ведомство, новата резолюция е равносилна на пълна икономическа блокада на Северна Корея.\r\n„Определяме тази „санкционна резолюция“, нагласена от САЩ и техните последователи, като смъртоносна хватка над суверенитета на нашата Република и като на акт на агресия, нарушаващ мира и стабилността на Корейския полуостров и региона. Категорично отхвърляме тази ‚резолюция‘“, се казва в съобщението.\r\n„Ще продължим да развиваме защитния си ядрен потенциал, като сдържащ фактор, целящ да неутрализира американските ядрени заплахи, изнудване и вражески действия, установявайки баланс на силите със САЩ“, добавят от севернокорейското министерство.\r\n„САЩ не трябва да забравят и за секунда Северна Корея, която скоростно се превърна в стратегическа държава, способна да постави територията на САЩ под ядрена заплаха“, предупреждават още от севернокорейското външно ведомство.\r\nСеверна Корея заяви, че тези, които са гласували в полза на санкциите ще изпитат гнева на Пхенян.\r\n„Страните, които вдигнаха ръка в полза на ‚санкционната резолюция‘, ще бъдат държани отговорни за всичките последствия, причинени от ‚резолюцията‘ и ние ще се стараем винаги да ги накараме да си платят скъпо, за това, което ни причиниха“, се казва в края на съобщението.\r\nПревод и редакция:", "date": "2017.12.24", "title": "Reuters: Северна Корея смята, че новите санкции на ООН са „акт на агресия“"}
{"url": "http://www.focus-news.net/news/2017/12/24/2470604/sofiya-gradskiyat-transport-se-dvizhi-s-praznichni-razpisaniya.html", "text": "По време на коледните и новогодишните празници, както и в двата работни дни между тях, жителите и гостите на София могат да разчитат на градския транспорт. През следващите дни той има предпразнични, празнични и делнични разписания. Това съобщиха пресцентъра на „Центъра за градска мобилност”. Столичен електротранспорт – ЕАД:\r\nДнес, на 25, 26, 27 и 31 декември линиите ще работят по празнични разписания.\r\nНа 28 и 29 декември линиите ще работят по делнични разписания.\r\nНа 30 декември линиите ще работят по предпразнични разписания.\r\nНа 1 януари 2018 г. линиите ще работят по празнични разписания. Трамвайни линии №5, 6 и 20 и тролейбусни линии №1, 2, 4, 5, 9 и 11 ще работят с намален брой коли.\r\nНа 31 декември срещу 1 януари 2018 г. ще се организира нощно движение по линии на Трамваен транспорт с номера 5, 7, 8, 12, 18, 20, 22 и на Тролейбусен транспорт с линии 1, 2, 4, 9. Столичен автотранспорт – ЕАД :\r\nДнес, на 25, 26, 27 и 31 декември линиите ще работят по празнични разписания.\r\nНа 28 и 29 декември линиите ще работят по делнични разписания.\r\nНа 30 декември линиите да работят по предпразнични разписания.\r\nНа 31 декември срещу 1 януари 2018 г. ще се организира нощно движение по линии 11, 83, 102. На режим нощно движение ще бъдат и линиите на АТ Малашевци – 78, 85, 94, 285, 309, 310, както и линиите на АТ Дружба с номера 76, 213, 604.\r\nДнес, на 25, 26, 27, 30 и 31 декември и на 1 януари 2018 г. Линиите на автобуси 1, 3, 4, 5, 6, 7, 8, 10, 14, 69,70, 123, 204, 306, 260, 12, 18, 20, 22, 24, 25, 27, 29, 30, 31, 81, 86, 90, 117, 118, 119 ще работят по разписания за предпразник и празник\r\nНа 28 и 29 декември линиите да работят по делнични разписания„Метрополитен” АД:\r\nДнес, на 25, 26, 27, 30 и 31 декември и на 1 януари 2018 г. линиите работят по разписания за предпразник и празник.\r\nНа 28 и 29 декември линиите работят по делнични разписания.\r\nНа 31 декември срещу 1 януари 2018 г. ще бъде организирано нощно движение на метровлаковете както следва:\r\n- маршрут МС „Младост 1” - МС „Витоша” - на интервал 20 минути;\r\n- маршрут МС „Младост 1” - МС „Бизнес парк София” - на интервал 40 минути;\r\n- маршрут МС „Младост 1” - МС „Летище София” - на интервал 40 минути.\r\nНа 25, 26, 30 и 31 декември 2018 г. Столичен автотранспорт ЕАД ще осигури коли оперативен резерв, които при необходимост, съгласувано с главния диспечер, да извършат допълнителни курсове по маршрута на автобусни линии № 63 и 66.\r\nНа 27 декември и на 1 януари 2018 г. Столичен автотранспорт ЕАД ще осигури коли оперативен резерв и при необходимост, съгласувано с главния диспечер, могат да се подадат допълнителни коли по маршрути, осигуряващи превоза на пътниците от Централна автогара и Централна жп гара. \r\nИзпълнителните директори на \"Столичен електротранспорт\" ЕАД и \"Столичен автотранспорт\" ЕАД са създали необходимата организация на работа на сервизите, за да се осигури пълно покритие по линии на 28 декември и на 2 януари 2018 г.\r\nЗа гарантиране на безаварийна работа на електротранспорта по време на празниците Трансенерго и РП ще осигури дежурни екипи за поддръжка на съоръженията, в дружествата са регламентирани със заповеди осигуряването на реда, физическата и противопожарна охрана и дежурства по време на празниците.", "date": "2017.12.24", "title": "София: Градският транспорт се движи с празнични разписания"}
{"url": "http://www.focus-news.net/news/2017/12/24/2470605/stara-zagora-vavezhdat-se-promeni-v-razpisanieto-na-gradskiya-transport-v-grada-vav-vrazka-s-koleda-i-nova-godina.html", "text": "Общината уведомява жителите и гостите на града за промени в разписанието на автобусните и тролейбусните линии от общинската транспортна схема, обслужвани от „Тролейбусни и автобусни превози“ ЕООД - Стара Загора по време на Коледните и Новогодишните празници. Това съобщиха от пресцентъра на Община Стара Загора. Промените са следните: \r\nНа 27 декември и 30 декември 2017 г. всички автобуси и тролейбуси, обслужващи автобусни и тролейбусни линии, ще се движат с утвърденото разписание за почивен ден (събота).\r\nНа 24 декември, 25 декември, 26 декември, 31 декември 2017 г. и 1 януари 2018 г. всички автобуси и тролейбуси, обслужващи автобусни и тролейбусни линии, ще се движат с утвърденото разписание за почивен ден (неделя).\r\nНа 28 декември, 29 декември 2017 г. и 2 януари 2018 г. всички автобуси и тролейбуси, обслужващи автобусни и тролейбусни линии, ще се движат с утвърденото разписание за работен ден (неучебно време).\r\nНа 31 декември 2017 г. последните курсове от Стара Загора за селата ще се обслужват до 18.05 часа. \r\nПоследните курсове на градските линии ще се обслужват до 19.00 часа както следва:\r\n- Линия № 1: от кв. \"Железник\" - 18.50 часа, от СБА - 18.40 часа;\r\n- Линия № 2: от стадион \"Берое\" - 19.00 часа, от Мототехника - 19.00 часа;\r\n- Линия № 3: от кв. \"Железник\" - 18.48 часа, от Загорка - 19.00 часа;\r\n- Линия № 8: от кв. \"Железник\" - 19.03 часа, от кв. \"Самара\" - 18.45 часа;\r\n- Линия № 13: от кв. \"Железник\" - 18.55 часа, от кв. \"Зора\" - 19.00 часа (извънреден);\r\n- Линия № 36: от кв. \"Железник\" - 19.00 часа, от Загорка - 18.50 часа;\r\n- Линия № 51: от кв. \"Три чучура север\" - 18.45 часа, от Алана - 18.45 часа.\r\nНа 1 януари 2018 г. обслужването по всички направления ще започне в 09.00 часа от началните пунктове.", "date": "2017.12.24", "title": "Стара Загора: Въвеждат се промени в разписанието на градския транспорт в града във връзка с Коледа и Нова година"}
{"url": "http://www.focus-news.net/news/2017/12/24/2470606/tass-germanskiyat-prezident-prizova-grazhdanite-na-stranata-da-ne-se-strahuvat-ot-politicheskata-nesigurnost.html", "text": "Президентът на Германия Франк-Валтер Щайнмайер, в своето първо коледно обръщение към гражданите на ФРГ, ги призова да не се страхуват от зациклилия процес за формиране на правителство на страната и да вярват на властите. Самото обръщение на Щайнамайер ще бъде излъчено по немските телевизии в неделя, 24 декември, вечерта, но текстът на посланието беше публикуван предварително, предава ТАСС.\r\n„Ние не трябва да се страхуваме от изненадите. Това се отнася и за формирането на правителство, което се проточи необичайно дълго. Уверявам ви в това, че властите действат по правилата, предвидени специално за подобни конституционни случаи, независимо от това, че през последните десетилетия не ни се е налагало да ги прилагаме. Затова ние трябва да им вярваме“, ще заяви германският държавен глава.\r\nЩайнмайер призовава съгражданите си да бъдат смели. „Ако хората не бяха смели и готови за изненади, то дори овчарите не биха стигнали до Витлеем“, заявява политикът. Той припомня и падането на Берлинската стена през 1989 година, което, както отбелязва германският президент, „не е било коледно чудо, а заслуга на смелите хора“.\r\nСпоред традицията в Германия, в специални телевизионни обръщения, президентът поздравява гражданите на страната за Рождество Христово, а федералният канцлер – за Нова година. За Щайнмайер това обръщение ще е първо – той встъпи в длъжността президент на 19 март 2017 година.Агенция „Фокус“ припомня, че през ноември Германия се оказа на границата на остра вътрешнополитическа криза, след като Съюза (ХДС/ХСС) на канцлера Ангела Меркел не успя да състави управляваща коалиция със Свободната демократическа партия(СвДП) и „Зелените“. В момента са останали само три възможни варианта за развитие на ситуацията – повтаряне на „голямата коалиция“ между Съюза и Германската социалдемократическа партия(ГСДП), управлявала страната два мандата – 2005-2009 и 2013-2017 година – формиране на правителство на малцинството и предсрочни парламентарни избори.\r\nПревод и редакция:", "date": "2017.12.24", "title": "ТАСС: Германският президент призова гражданите на страната да не се страхуват от политическата несигурност"}
{"url": "http://www.focus-news.net/news/2017/12/24/2470607/denyat-24-dekemvri-v-balgarskata-istoriya.html", "text": "2015 г.\r\nНа извънредно заседание, Централният съвет на ДПС взима решение да освободи лидера на партията Лютви Местан от заеманите от него постове, както и да го изключи от самата партия. Решението е взето на заседание в дома на почетния председател на ДПС Ахмед Доган в столичния кв. „Бояна“. Централният съвет избира председателски съвет в състав Мустафа Карадайъ, Рушен Риза и Четин Казак, които да изпълняват правомощията на председател на ДПС, на Централния съвет на ДСП, на Централно оперативно бюро и на парламентарна група. До освобождаването на Лютви Местан като лидер на ДПС се  стигна, след като почетният председател на партията Ахмед Доган определи като „гаф“ протурската декларация на Местан след сваления руски самолет на територията на съседна Турция. \r\n. \r\n1981 г.\r\nОткрити са ТЕЦ \"Марица-изток 3\" и рудник \"Трояново-юг\".\r\nМарица изток е промишлен комплекс в Югоизточна България. Той е разположен в източната част на Горнотракийската низина, на около 40 км югоизточно от град Стара Загора.\r\nСтроителството на Мини Марица-Изток започва с разпореждане на Министерския съвет през 1952 г. Започва разработването на въглищния басейн и изграждане на рудник Трояново, ТЕЦ Марица изток 1 и фабриката за въглища. Тя има капацитет 1,8 млн. тона и преработва ежегодно към 3,5–4 млн. тона въглища. Промишленото усвояване на басейна започва през 1952 г. със строителството на рудник “Трояново 1”. В последствие се изгражда ТЕЦ Марица изток 2 и ТЕЦ Марица изток 3. Марица изток дава 30% от електроенергията на България, а мини Марица Изток са най-големият производител на въглища в България (84%). През 2000 г. ТЕЦ “Марица Изток” 1 и Брикетна фабрика са обединени в “Брикел” АД. В промишления комплекс Марица-изток работят над 20 000 души. В момента „Марица Изток“ се модернизира, като се подменят остарелите инсталации, увеличава се капацитетът на произведената електроенергия и се изграждат пречиствателни мощности, които да редуцират до минимум вредните емисии, изхвърляни в атмосферата.\r\nНа 10 октомври 1994 г. при тежка авария в ТЕЦ \"Марица-изток 3\" са ранени 26 души, а други 21 умират от тежки изгаряния.\r\n1946 г.\r\nПравителството решава да спре завинаги органа на Демократическата партия в. \"Знаме\", защото \"злепоставя СССР\" и \"влошава отношенията с другите славянски държави\".\r\n1940 г.\r\nПриет е Закон за защита на нацията. Първата му част забранява обществените организации - филиали на международни централи, като масонски, комасонски и бенеберитски ложи, ротари клубове и дори ПЕН клубове. Втората му част поставя началото на антисемитското законодателство.\r\n1939 г.\r\nВ периода 24 декември 1939 – 28 януари 1940 г. се провеждат избори за XXV ОНС, спечелени от управляващите. Опозицията от забранените партии печели само 20 места (10 комунисти, 5 земеделци-пладненци, 2 цанковисти, демократът Никола Мушанов, народнякът проф. Петко Стайнов и земеделецът-врабчевист Димитър Илиев).\r\n1932 г.\r\nВ София започва да излиза седмичен хумористичен вестник “Щурец”. Печатното издание излиза до 30 юни 1944 г., 597 бр. Редактор и издател е Фра Дяволо (псевдоним на Райко Алексиев). Основна тема на “Щурец” е политическият живот. Обект на статиите са министрите, партийните лидери, политическата безпринципност, кариеризмът. Постоянни герои на поредици от материали са Генчо Завалията, Отец Трапонтий, Шико и Шльоко и др. Поддържат се рубрики “Бюлетин”, “Политическа борса”, “Културна борса”, “Тук да си остане”, “Под микроскопа на Щурец”, “Азбучник”, “Из родните архиви”, “Интриги и клюки”, “Стари мъдрости с нови коментари”, “Народни шеги и остроумия” и др. В рубриката “Съветски хумор” се печатат материали от В. П. Катаев, М. М. Зошченко, И. Илф и Е. Петров, С. Томски и др. По-рядко се поместват материали от чужди хумористи - Бр. Нушич, Дж. Джером, М. Твен.\r\n1919 г.\r\nВ деня на връщане на премиера Александър Стамболийски от Париж БКП и БРСДП (о) организират масова протестна акция, разгромена от властите (появява се Оранжевата гвардия - въоръжени партийни отряди на БЗНС). Тя поставя началото на обща Транспортна стачка. На 29 същия месец ЦК на БКП обявява обща политическа стачка и тя дава основание на кабинета със сила да разгроми стачното движение. На 3 януари 1920 г. ЦК на БКП прекратява политическата стачка, а на 19 февруари без успех приключва и Транспортната стачка.\r\n1918 г.\r\nВ дните от 22 до 24 декември в Одрин се провежда конгрес на източнотракийските бежанци, на който е основано дружеството \"Одринска Тракия\" с председател проф. Димитър Михалчев. Организацията си поставя за задача да действа пред Великите сили за присъединяването на Източна Тракия към България и за завръщането на бежанците от нея по родните им места, като им се върне имуществото, заграбено от турците след 1913 г. След завземането на Западна Тракия от Гърция през 1920 г. организацията включва и българските бежанци от тази област. Това налага промяна на името, устава и програмата, което се извършва през 1921 г.\r\n1916 г.\r\nБългарските войски завземат град Исакча в Румъния.\r\n1896 г.\r\nДадена е амнистия на офицерите, детронирали княз Александър I.\r\nАлександър I Батенберг е княз на България от 1879 г. до 1886 г., генерал и хесенски принц. След Сръбско-българската война (1885 г.), в която Александър I е главнокомандващ българската войска, настъпва обтягане на руско-българските отношения. Това създава силни настроения против него сред голяма част от българските политически дейци и сред висшия състав на армията. На 9 август 1886 г. група офицери русофили извършват преврат и свалят Александър I от престола. Въпреки извършения контрапреврат, поради отказа на руския император да одобри завръщането му в България, на 26 август същата година той абдикира и напуска завинаги пределите на страната, като се отказва от българската княжеска титла и от привилегиите си на принц. След абдикацията служи в редовете на австро-унгарската армия до края на живота си. Умира на 17 ноември 1893 г. По негово желание е погребан в София, където му е издигнат мавзолей.\r\n1894 г.\r\nОсновано е Народно земеделско дружество, което през 1905 г. се слива с Дружеството на българските агрономи в Българско земеделско дружество. Негов орган е сп. \"Орало\" под редакцията на Янко Забунов, което започва да излиза в Сливен от 1894 г., а от 1908 г. е преименувано на сп. \"Земеделие\".\r\n1883 г.\r\nОбнародван е Правилник за държавните актове, който узаконява частните договори без нотариална заверка. В същия ден е приет Закон за държавния печат. За негов пазител е определен министърът на правосъдието.\r\n1880 г.\r\nПри пожар в сградата на ковчежничеството на Източна Румелия в Пловдив при изпълнение на служебния си дълг умира редникът Гюро Михайлов, на когото Иван Вазов посвещава стихотворение.\r\nГюро Михайлов е роден в с. Розовец, Пловдивско през 1862 г. Той е войник от Пловдивския гарнизон. Името му се превръща в синоним на безпрекословно изпълнение на служебния дълг.\r\n1879 г.\r\nСъс заповед от военното министерство са определени първите униформи в българската войска.\r\n1877 г.\r\nЮжният отряд на генерал Радецки започва зимното преминаване на Стара планина в района на Шипченския проход.\r\n1856 г.\r\nНайден Геров се завръща в Пловдив след края на Кримската война (1854- 1856 г.). По време на самата война той, като руски поданик, е принуден да напусне пределите на Турската империя. След завръщането си от Русия гърците пречат на Геров да продължи учителската си дейност.\r\nНайден Геров е български възрожденски филолог, фолклорист, педагог и общественик. Роден е на 23 февруари 1823 г. в Копривщица. В Одеса завършва Ришельовския лицей (1841-1945 г.). След завръщането си учителства в Копривщица (1846-1950 г.) и Пловдив (до 1853 г.). Сътрудник е на \"Цариградски вестник\" и \"Македония\". От 1857 г. е вицеконсул на Пловдив. След Освобождението е губернатор на Свищов (1879 г.). Член е на БКД (дн. БАН) от 1881 г. Автор е на първата българска поема \"Стоян и Рада\" (1845 г.). Като фолклорист записва около 500 народни песни. Най-забележителният му филологически труд е \"Речник на блъгарский язик с тлъкование речити на блъгарски и руски\" (1895-1904 г.), под редакцията на Т. Панчев. През 1908 г. излиза Допълнение към речника на Н. Геров. Умира на 9 октомври 1900 г. в Пловдив.\r\n879 г.\r\nСъстои се Вселенски църковен събор в Константинопол, на който се взема решение да бъде дадена автокефалност на българската архиепископия. България получава църковна самостоятелност. Формулировката на решението е: “Отсега нататък константинополският патриарх да не ръкополага в България, нито да изпраща знаци на епископско достойнство.” Църковната независимост е приоритет в политиката на Борис I. Първоначално българският цар се обръща към цариградския патриарх Фотий, след като получава отказ се обръща към Рим. Папа Николай I отговаря положително на изпратените от българския владетел 106 въпроса, но въпреки това Цариградската Патриаршия признава автокефалността на българската архипископия.\r\nНезависимо от получената църковна независимост службите продължили на гръцки език, водени от гръцки свещеници. За да прекъсне гръцкото влияние в царството Борис I изпраща в Цариград българи, между които и своя син Симеон, да се подготвят за църковна и книжовна дейност и да заменят постепенно византийските свещеници.На тази дата са родени: \r\n1970 г.\r\nРодена е Милена Иванова Цветкова - български социолог комуникативист. Завършва библиотекознание, библиография и научна информация във ВТУ (1996 г.), защитава дисертация на тема “Четенето - антиманипулативен филтър. Индивидуалност и аудиовизуална манипулация” (1999 г.). Доктор е по социология (2000 г., старши асистент е във Факултета по журналистика и масова комуникация при СУ “Св. Климент Охридски” (2001 г.), хонорован преподавател е по комуникационна екология в СУ (2000 г.), ЮЗУ “Неофит Рилски” (1999-2000 г.), във ВСУ “Черноризец Храбър” (2001 г.) по социология на масовата комуникация. Автор е на повече от 100 публикации.\r\n1960 г.\r\nРоден е Лютви Ахмед Местан.\r\nТой е български политик. Народен представител е в XXXVI, XXXIX, XL, XLI и XLII Народно събрание. Председател е на Парламентарната група на ДПС.\r\nЗавършва „Българска филология“ във Великотърновския университет „Кирил и Методий“ (1985 г.) и „Право“, работи като учител в Угърчин, Ловешко и Момчилград. От 1991 г. е началник на общинския отдел „Образование и култура“, а след това – заместник-кмет на Момчилград.\r\nМестан е сред основателите на СДС в Момчилград. Преминава в ДПС през 1993 г. Поема поста заместник-председател на ДПС на 11 юли 2005 г. \r\nДепутат е от Движението за права и свободи от 1997 г. - в 38-то (в коалицията „Обединение за национално спасение“, 39-то, 40-то и 41-то народно събрание. В парламентарната си дейност е член на следните комисии:\r\n- Временна комисия по Правилника за организацията и дейността на Народното събрание (11 юли - 18 август 2005 г.)\r\n- Временна комисия за проучване и ликвидиране на щетите от наводненията и за изготвяне на предложения за оптимизиране на модела на действия на държавните органи по управление при кризи (от 10 август 2005 г.)\r\n- Комисия по образованието и науката – председател (от 24 август 2005 г.)\r\n- Комисия по гражданското общество и медии (от 24 август 2005 г.) \r\n- Делегация в Парламентарната асамблея на Организацията за сигурност и сътрудничество в Европа – заместник-ръководител (от 28 септември 2005 г.) 2012 г.\r\nНа 19 януари 2013 г. е избран за председател на Движението за права и свободи (ДПС). На 24 декември 2015 г. той е изключен от партията заради декларация  в подкрепа на Турция след свален руски самолет на територията на южната ни съседка. След изключването му, на 10 април 2016 г. учредява партията “Демократи за отговорност, свобода и толерантност” (ДОСТ) \r\n1953 г.\r\nРоден е Иван Гранитски (псевдоним на Иван Йорданов Димитров) - български писател, литературен критик. Завършва журналистика в СУ “Св. Климент Охридски”(1979 г.), кандидат е на философските науки. Редактор (1979-1985 г.) и заместник главен редактор (1979-1985 г.) е на в. \"Пулс\". Заместник главен редактор е на в. \"Литературен фронт\" (1985-1991 г.). Главен редактор е на сп. \"Черно и бяло\" (1991 г.). Директор е на ИК \"Захари Стоянов\" (от 1992 г.). Генерален директор е на БНТ (1995-1996 г.). Член е на СБП.\r\n1925 г.\r\nРоден е Чавдар Цолин Драгойчев - български лекар кардиолог, професор по сърдечносъдова хирургия (от 1969 г.), член-кореспондент на БАН (1981 г.). Член е на Световната кардиологична асоциация (1962 г.). През 1930-1945 г. живее в СССР. Завършва медицина в СССР (1952 г.). Работи в Катедрата по болнична хирургия в ИСУЛ (дн. Медицинска академия, 1956-1961 г.). Ръководи Клиниката по сърдечна хирургия (от 1974 г.), директор е на Научния институт по сърдечносъдови заболявания (1977 г.). Един от първите специалисти в България, който използва умерената хипотермия при различни видове клапанна сърдечна хирургия. Развива хирургичното лечение на вродени сърдечни пороци в ранна детска възраст. Умира на 2 юли 2000 г. в София.\r\n1903 г.\r\nРоден е Димитър Константинов Косев - български историк, академик (1961 г.). Почетен член е на Московския държавен университет и на Чехословашката академия на науките (1980 г.). Ректор е на СУ “Св. Климент Охридски” (1962-1968 г.). Председател е на Българското историческо дружество (от 1964 г.). Основни трудове: “П. Р. Славейков, обществена и политическа дейност”, “Русия, Франция и българското освободително движение 1860-1869”, “Септемврийското въстание в 1923”, “Към историята на революционното движение в България през 1867-1871”. Умира на 15 октомври 1996 г. в София.На тази дата умират: \r\n2008 г.\r\nУмира Иван Татарчев – български юрист и главен прокурор на Република България  от 1992 до 1999 година. \r\n1951 г.\r\nУмира Ячо Стоянов Хлебаров - български учител, издател, преводач, адвокат, редактор, читалищен и културен деец, библиотековед. Роден е на 4 март 1887 г. в Плевен. Завършва Педагогическото училище в Лом (1905 г.) и правни и държавни науки в СУ “Св. Климент Охридски” (1915 г.). Учител (1905-1906 г.) и адвокат в Плевен (1915-1947 г.). Основател е на издателство “Буревестник” (1907-1911 г.), издателство “Образование” (1912-1915 г.) и издателство “Наша родина” (1919-1923 г.) в Плевен. Развива активна преводаческа и издателска дейност. Редактор е на сп. “Книжовник” (1910 г.) и “Читалище” (1911 г., 1925-1939 г.). В редколегията на сп. “Наша родина” (1913-1915 г.), “Родна мисъл” (1921-1924 г.), в. “Вит” (1933 г.), на библиотека “Млад читател” и др. Учредител е на Читалищния съюз в България (1911 г.). Негов деловодител (1911 г.), заместник-председател (1925-1931 г.) и председател на Върховния читалищен съюз (1931-1939 г.). Един от лидерите на читалищното движение в България (1911-1939 г.). Учредител и съветник е на Българския библиографски институт (1918 г.), създаден от Ал. Теодоров-Балан. Автор е на над 150 статии по история и организация на читалищата, по библиотекознание и библиография. Един от основоположниците на библиотековедската наука в България. През 1946 г. е въдворен в ТВО “Росица”. През 1947 г. са му отнети адвокатските права и е заличен от списъка на адвокатите.\r\nЗа изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2017.12.24", "title": "Денят 24 декември в българската история"}
{"url": "http://www.focus-news.net/news/2017/12/24/2470608/reuters-turtsiya-osvobodi-poveche-ot-2700-darzhavni-sluzhiteli-chrez-izvanreden-dekret-na-pravitelstvoto.html", "text": "Турция освобождава 2756 души от работа в публичните институции на страната, включително военни, учители и служители в министерствата заради връзки с терористични организации, предава Reuters, като се позовава на декрет, публикуван в турския Държавен вестник, в неделя.\r\nСпоред съобщението, длъжностните лица имат връзки, или са членове, на терористични организации, структури и служби, действащи срещу интересите на националната сигурност на Турция.\r\nВече около 50 хиляди души са арестувани след проваления опит за преврат през юли м.г., а около 150 хиляди са освободени от длъжностите си в държавната администрация, включително военни, полицаи, учители и др. обществени служители заради връзки с мрежата на живеещия в САЩ мюсюлмански проповедник Фетулах Гюлен, обвинен в организирането на опита за преврат.\r\nПревод и редакция:", "date": "2017.12.24", "title": "Reuters: Турция освободи повече от 2700 държавни служители, чрез извънреден декрет на правителството"}
{"url": "http://www.focus-news.net/news/2017/12/24/2470609/sofiya-vavezhda-se-vremenna-organizatsiya-na-dvizhenieto-za-provezhdane-na-tarzhestvena-liturgiya-v-hram-pametnika-sveti-aleksandar-nevski.html", "text": "Въвежда се временна организация на движението за провеждане на тържествена литургия  в храм-паметника „Свети Александър Невски“, съобщиха от пресцентъра на Столична община. От 20.00 часа днес до отпадане на необходимостта на 25 декември се забранява престоят и паркирането на пътни превозни средства на пл. „Свети Александър Невски“. \r\nОт 07.00 часа на 25 декември до отпадане на необходимостта се забранява влизането на пътни превозни средства, само при необходимост и по преценка на отдел „Пътна полиция“ при СДВР, в района около храм-паметник „Александър - Невски“, както следва: \r\n- по ул. „Оборище“ между бул. „Васил Левски“ и ул. „Г. С. Раковски“; \r\n- по ул. „15-ти ноември“; \r\n- по ул. „11-ти август“ между пл. „Свети Александър Невски“ и ул. „Московска“; \r\n- по ул. „Дунав“ между пл. „Свети Александър Невски“ и ул. „Московска“. \r\nСДВР осигурява постове за контрол и регулиране на движението.", "date": "2017.12.24", "title": "София: Въвежда се временна организация на движението за провеждане на тържествена литургия  в храм-паметника „Свети Александър Невски“"}
{"url": "http://www.focus-news.net/news/2017/12/24/2470610/prezidentat-na-moldova-radikalite-obsazhdat-izlizaneto-na-stranata-ot-ond-v-kuloarite-na-parlamenta.html", "text": "Радикално настроените депутати от управляващата в Молдова проевропейска коалиция обсъждат в кулоарите на парламента, дали да поставят въпроса за излизането на страната от Общността на независимите държави (ОНД). Това заяви президентът на страната Игор Додон по време на среща с журналистите, предава ТАСС.\r\n„Известно ми е, че в управляващата проевропейска коалиция има депутати, които използват изострянето на отношенията с Русия, за да поставят въпроса за излизането на нашата страна от ОНД. Смятам това за неприемливо, тъй като подобен ход ще нанесе удар по интересите, най-вече на народа на Молдова. Ние ще направим всичко възможно, за да не допуснем подобно развитие“, поясни молдовският президент, по време на разговор с кореспондент на ТАСС.\r\n„Трябва да се спре всичко, което се случва в последно време. Аз ще си поговоря с премиера и говорителя на молдовския парламент (представляващи управляващата проевропейска коалиция), за да изясним, как виждаме двустранните отношения с Русия през следващата година“, заяви Додон. Той подчерта, че „не трябва да се допуска, амбициите на отделни политици да доведат до страдания за обикновените хора“.\r\nПревод и редакция:", "date": "2017.12.24", "title": "Президентът на Молдова: Радикалите обсъждат излизането на страната от ОНД, в кулоарите на парламента"}
{"url": "http://www.focus-news.net/news/2017/12/24/2470611/dobrich-folkloren-kontsert-shte-se-provede-na-pl-svoboda.html", "text": "Фолклорният концерт „Ой, Коледо, мой Коледо, роди ми се Боже чедо“ ще се проведе на пл. „Свобода“ днес. Това съобщиха от пресцентъра на Община Добрич. Събитието ще започне в 11.00 часа днес. Концертът ще бъде с участието на Коледарска група при Народно читалище „Пробуда – 1939 г.“ с ръководител Съби Андонов и Фолклорен ансамбъл „Добротица“ при Младежки център – Добрич с гл. худ. ръководител Александър Александров, пом.-хореограф Юрий Митев. Организатор на проявата е Община Добрич.", "date": "2017.12.24", "title": "Добрич: Фолклорен концерт ще се проведе на пл. „Свобода“"}
{"url": "http://www.focus-news.net/news/2017/12/24/2470612/ria-novosti-datski-narkodilar-obarka-politseyska-patrulka-s-taksi.html", "text": "В Копенхаген, наркодилър по погрешка е седнал в полицейска патрулка, вместо в такси, предава РИА Новости, като се позовава на информация от местните органи на реда.\r\nПравоохранителите отбелязват, че дилърът е бързал към дома си, след като е получил пакет с марихуана и затова е объркал патрулката с такси.\r\n„Той се е изненадал силно, когато е разбрал, че пътува в полицейски автомобил“, пише в съобщение от датската полиция, публикувано в „Туитър“.\r\nПолицаите уточняват, че в дилъра са намерени около хиляда дози марихуана.\r\nПревод и редакция:", "date": "2017.12.24", "title": "РИА Новости: Датски наркодилър обърка полицейска патрулка с такси"}
{"url": "http://www.focus-news.net/news/2017/12/24/2470613/nimh-v-10-oblasti-e-obyaven-zhalt-kod-za-silen-vyatar.html", "text": "В 10 области е обявен жълт код за силен вятър. Това сочи справка на официалния сайт на Националния институт по метеорология и хидрология (НИМХ) при БАН. Областите, за които важи предупреждението са: Видин, Монтана, Враца, Плевен, Ловеч, Габрово, Велико Търново, Русе, Търговище и Разград. От НИМХ предупреждават ще времето ще бъде ветровито със скорост 15-20 м/сек. и пориви, достигащи до 24 м/сек. \r\nПри тази степен на опасност хората трябва да бъдат внимателни за летящи във въздуха предмети. По тази причина са възможни локални нарушения на обичайните дейности на открито.", "date": "2017.12.24", "title": "НИМХ: В 10 области е обявен жълт код за силен вятър"}
{"url": "http://www.focus-news.net/news/2017/12/24/2470614/plovdiv-obraboteni-sa-patishtata-v-planinskite-rayoni-na-oblastta-zabraneno-e-dvizhenieto-na-mps-nad-12-tona-prez-prohoda-troyan-karnare.html", "text": "Обработени срещу заледяване са пътищата в планинските райони на Пловдивска област, съобщиха за Радио „Фокус“ – Пловдив от Областното пътно управление. В останалата част от областта пътните настилки са предимно сухи. Движението по основните направления се извършва с нормална интензивност и без затруднения. Забранено е движението за МПС над 12 тона през прохода Троян - Кърнаре. Ограничено е и движението на товарни автомобили над 12 тона с ремаркета и полуремаркета по пътя Югово – Лъки – Здравец. Валидността на забраната е до 31 март 2018 година. От Областното пътно управление предупредиха, че е възможно образуването на свлачища по направленията Бачково - Нареченски бани, Югово - Лъки и Кричим - Девин, също в района на проходите Козница и Стражата. Полицейски патрули са позиционирани по основните пътни артерии и извършват засилени проверки за нарушения.\r\nТрафикът на територията на град Пловдив също се осъществява с нормална интензивност към този час на деня. Не се наблюдава струпване на автомобили по главните градски булеварди и по входно-изходните артерии. Пътищата са сухи и нормално проходими.\r\nТони МИХАЙЛОВ", "date": "2017.12.24", "title": "Пловдив: Обработени са пътищата в планинските райони на областта, забранено е движението на МПС над 12 тона през прохода Троян - Кърнаре"}
{"url": "http://www.focus-news.net/news/2017/12/24/2470615/pazardzhik-v-rodopskata-chast-na-oblastta-ostava-opasnostta-ot-padashti-kamani.html", "text": "Пътните настилки в страната са предимно сухи, на места – мокри, а по усойните и планински райони – частично заледени, заснежени и обработени, съобщи за Радио \"Фокус\" - Пазарджик дежурният в Областно пътно управление - Пазарджик. Въведено е ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола.", "date": "2017.12.24", "title": "Пазарджик: В Родопската част на областта остава опасността от падащи камъни"}
{"url": "http://www.focus-news.net/news/2017/12/24/2470616/sergey-lavrov-rusiya-se-nadyava-che-evropeyskiya-sayuz-shte-preodolee-inertsiyata-na-rusofobskoto-mislene.html", "text": "Русия се надява, че Европейския съюз ще престане да играе по свирката на немногочислената, но агресивна група страни-русофоби, които използват антируските настроения за решаване на своите собствени користни задачи. Това заяви министърът на външните работи на Русия Сергей Лавров, в интервю пред кипърското издание Simirini, публикувано в неделя, предава ТАСС.\r\nСпоред неговите думи, в политическите и деловите кръгове на ЕС все по-често звучи недоволство във връзка със санкционната спирала, размотана от Брюксел под натиска на Вашингтон. „В Москва се надяват, че ЕС ще преодолее инерцията на това мислене и ще намери сили в себе си да се откаже от изграждането на политически отношения с Русия, на принципа „на най-малкия общ знаменател“ – че ще престанат да играят по свирката на немногочислената, но агресивна група страни-русофоби, които разиграват руската карта, за решаването на собствените си користни задачи“, подчерта руският дипломат.\r\nОсвен това, Лавров даде висока оценка за позицията на Кипър, който иска максимално бърза нормализация на отношенията между Русия и ЕС. „Въпросът за това,  доколко се чува гласът на кипърците и другите прагматично настроени европейци в ЕСовския Брюксел, трябва, очевидно, да се задава на представителите на европейските структури“, добави Лавров.\r\nПревод и редакция:", "date": "2017.12.24", "title": "Сергей Лавров: Русия се надява, че Европейския съюз ще преодолее инерцията на русофобското мислене"}
{"url": "http://www.focus-news.net/news/2017/12/24/2470617/sport-konkurentite-na-grigor-dimitrov-otpadat-edin-po-edin-za-brizbeyn.html", "text": "Пътят на Григор Димитров към защита на титлата в Бризбейн може да се окаже значително по-лесен от първоначалните очаквания. Българинът ще атакува втори пореден трофей в откриващия турнир за новия сезон от 1 януари, като ще има трима основни конкуренти по-малко. До този развой ще се стигне, ако опасенията за състоянието на Анди Мъри и Рафаел Надал се сбъднат. До момента единственият водещ тенисист, който е потвърдил, че оттегля заявката си от Бризбейн, е Кей Нишикори. Надал и Мъри не са обявили какви са плановете им, но индикациите са, че  няма да играят в Бризбейн. Испанецът е преминал нови тестове на коляното, които са показали, че трябва да почива още няколко дни. Същата е ситуацията и с Мъри, който от месец тренира самостоятелно и не се е показвал срещу тенисист от „Топ 100", "date": "2017.12.24", "title": "Спорт: Конкурентите на Григор Димитров отпадат един по един за Бризбейн"}
{"url": "http://www.focus-news.net/news/2017/12/24/2470618/sport-lotar-mateus-balgariya-me-otkaza-ot-trenyorstvoto.html", "text": "Легендата на немския футбол - Лотар Матеус, заяви пред медиите в родината си, че България го е отказала от треньорската професия. 56-годишният германец бе начело на българския национален отбор по футбол в продължение на една година от септември 2010-а. Под негово ръководство България записа 3 победи (2 в контроли), 2 равенства и 4 загуби, като завърши на последното място в квалификационната си група за Евро 2012.\r\nПред немските медии носителят на \"Златната топка\" за 1990 година сподели, че през последните шест години не са липсвали оферти, но след последния му треньорски ангажимент в България не е изкушен да се завърне.", "date": "2017.12.24", "title": "Спорт: Лотар Матеус - България ме отказа от треньорството"}
{"url": "http://www.focus-news.net/news/2017/12/24/2470619/stara-zagora-za-kolednite-i-novogodishni-praznitsi-zonata-za-plateno-parkirane-v-grada-nyama-da-raboti.html", "text": "По време на коледните и новогодишни празници в централната част на Стара Загора ще се паркира свободно, съобщиха от пресцентъра на Общината. „Зелената зона“ за почасово платено паркиране няма да работи днес, както и на 25, 26, 27 и 31 декември, както и на 1 януари 2018 г.\r\nВ първия работен ден след празниците - 2 януари, „Зелената зона” ще работи с обичайното си работно време от 08.00 до 18.00 часа.", "date": "2017.12.24", "title": "Стара Загора: За коледните и новогодишни празници зоната за платено паркиране в града няма да работи"}
{"url": "http://www.focus-news.net/news/2017/12/24/2470620/veliko-tarnovo-mokri-i-na-mesta-zaledeni-sa-patnite-nastilki-v-grada.html", "text": "Мокри и на места заледени са пътните настилки във Велико Търново,  предаде репортер на Радио „Фокус” – Велико Търново.  Времето е предимно облачно. Температурата на въздуха е 0 градуса. Трафикът в града е спокоен. Светофарната уредба под НВУ „Васил Левски“ не работи. Движението се регулира с пътни знаци. По-интензивно е движението в центъра на града – на кръстовището пред Съдебната палата и пред сградата на Пощата в града, както и по  бул. „България“ и ул. „Никола Габровски“, пътен възел „Качица“ и ул. „Магистрална“ – част от главен път София – Варна.\r\nОтворен за движение на всички превозни средства е Проходът на Републиката. Не се допуска преминаване на товарни автомобили над 10 тона през прохода Твърдица – Елена.\r\nНадежда КРЪСТЕВА", "date": "2017.12.24", "title": "Велико Търново: Мокри и на места заледени са пътните настилки в града"}
{"url": "http://www.focus-news.net/news/2017/12/24/2470621/pravoslavna-tsarkva-chestva-machenitsa-evgeniya-i-machenik-prepodobni-nikolay-voin-balgarski.html", "text": "Днес освен Бъдни вечер – очакването на Рождество Христово, Светата православна църква чества и мъченица Евгения, както и мъченик преподобни Николай воин Български, съобщиха за Радио \"Фокус\" - Сливен от Митрополията. Имен ден днес празнуват всички, които носят имената Евгени, Евгения, Бисер, Бисера, Бистра, Божин и  Божана. Днес на трапезата се слагат 7, 9 или 11 постни ястия. Празничната трапеза се нарежда върху слама на земята. Стремежът е на нея да има от всичко, което се произвежда в стопанството. Вечерята започва с прекадяването на цялата къща - да се прогонят злите духове. Сламата, върху която е била положена трапезата, се използва при различни обредни практики - на Гергьовден се слага по дърветата за повече плод, пали се по ридовете, за да не ги бие град. Жените, които ще раждат, лягат върху нея. Цялата вечер е свързана с различни гадания за бъдеща женитба, за здраве и благополучие. Среднощ тръгват коледарите. Вечерта на този ден започва празненството, свързано с Рождество Христово. Според Евангелието Христос се ражда в пещера във Витлеем, провинция Юдея. Денят на Христовото рождение не е фиксиран нито от летописците на времето, нито от първите християнски мислители. До IV в. в Календара на православната църква няма празник, посветен на Рождеството на Христос. Празнува се възкресението и възвръщането му в небето и неговото кръщение. Разделянето на двата празника става едва в IV-V в. под влияние на древните езически вярвания.", "date": "2017.12.24", "title": "Православна църква чества мъченица Евгения и мъченик преподобни Николай воин Български"}
{"url": "http://www.focus-news.net/news/2017/12/24/2470622/pss-loshi-sa-usloviyata-za-turizam-vav-visokite-chasti-na-planinite.html", "text": "Лоши са условията за туризъм във високите части на планините. Това съобщиха за Агенция „Фокус“ от Планинската спасителна служба (ПСС) при БЧК. На връх Ботев е минус 7 градуса и духа ураганен вятър над 120 км/ч. Образувала се е мъгла. От ПСС препоръчват хората да останат в горския пояс. Има условия за ски на Пампорово, Боровец и Банско. Лифтовете работят на Пампорово и Мечи чал. Няма регистрирани инциденти с туристи през изминалото денонощие. \r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470.", "date": "2017.12.24", "title": "ПСС: Лоши са условията за туризъм във високите части на планините"}
{"url": "http://www.focus-news.net/news/2017/12/24/2470623/gabrovo-dvizhenieto-po-pat-gabrovo-vrah-shipka-tryabva-da-se-osashtestvyava-s-povisheno-vnimanie-poradi-propadnal-uchastak.html", "text": "Мокри и на места заледени, но почистени и опесъчени са пътните настилки в област Габрово. Това казаха за Радио „Фокус“ – Велико Търново от Областно пътно управление -\r\n Габрово. Времето е облачно. Температурата на въздуха е 0 градуса. На прохода е в сила ограничение за МПС за превоз на товари с технически допустима максимална маса над 12 тона и ремаркета и полуремаркета с технически допустима максимална маса над 10 тона. До 31 март 2018 година движението по път Габрово - връх Шипка трябва да се осъществява с повишено внимание, поради пропаднал участък. Поставена е необходимата сигнализация. На пътя с. Кормянско - с. Малък Вършец при км 10+080 има стеснен участък при мост над р. Крапец. Сигнализиран е с пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут за МПС над 3,30 м е по път Граница Ловеч – Кормянско - Малък Вършец при км 46+800 по общински път до III-403 в с. Малък Вършец. Ограничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 30 юни 2018 г. На път Велико Търново – Дряново – Габрово – Стара Загора, съвпадащ с ул. “Малина“ в град Габрово, движението е ограничено поради извършване на строителни дейности. Отбивен маршрут за квартал Чехлевци е по път III–5004 – път II–44 – път III–4404. Поставена е необходимата сигнализация. Срокът за приключване на дейностите е до 31 август 2018 година.\r\nНадежда КРЪСТЕВА", "date": "2017.12.24", "title": "Габрово: Движението по път Габрово - връх Шипка трябва да се осъществява с повишено внимание поради пропаднал участък"}
{"url": "http://www.focus-news.net/news/2017/12/24/2470624/blagoevgrad-mokri-i-hlazgavi-sa-patnite-nastilki-v-grada.html", "text": "Мокри и хлъзгави са пътните настилки в града, предаде репортер на Радио „Фокус“- Пирин. Спокоен е трафикът в централната градска част. Спокоен е трафикът и на входовете на града при квартал „Струмско“, както и около жп гарата и автогарата, а също така и по основните булеварди „Св. св. Кирил и Методий“, „Джеймс Баучер“ и „Св. Димитър Солунски“. Няма образуване на колони при кръстовището под МБАЛ – Благоевград. Няма данни за регистрирани тежки пътни инциденти в града през изминалата нощ. Градския транспорт се движи в рамките на своето разписание без закъснения или отклонения от маршрута си.\r\nЛора КАЛЧЕВА", "date": "2017.12.24", "title": "Благоевград: Мокри и хлъзгави са пътните настилки в града"}
{"url": "http://www.focus-news.net/news/2017/12/24/2470625/sofiya-171-dushi-sa-noshtuvali-v-krizisniya-tsentar-za-nastanyavane-na-bezdomni-v-stolitsata.html", "text": "171 души са нощували в Кризисния център за настаняване на бездомни в столицата. Това съобщи за Агенция „Фокус“ директорът на Кризисния център за настаняване на бездомни лица в столицата - Пепи Джуренов. Той уточни, че в кризисния център е бил докаран един измръзнал човек. „Извикахме линейка и сега състоянието му е сравнително добро“, каза още Пепи Джуренов.\r\nЛюба АЛЕКСИЕВА", "date": "2017.12.24", "title": "София: 171 души са нощували в Кризисния център за настаняване на бездомни в столицата"}
{"url": "http://www.focus-news.net/news/2017/12/24/2470626/sarajevo-times-bosna-i-hertsegovina-shte-otdeli-65-miliona-leva-za-zakupuvane-na-voenni-helikopteri.html", "text": "Съветът на министрите на Босна и Херцеговина прие решение, по предложение на Министерството на отбраната на страната, да отпусне 65 милиона конвертируеми марки (1 конвертируема марка = 1 лев – страната е във валутен борд, по подобие на България – бел. ред.) в протежение на няколко години за придобиването на хеликоптери за Въоръжените сили на Босна и Херцеговина, пише босненското електронно издание Sarajevo Times.\r\nПроектът трябва да бъде реализиран в периода 2018-2021 година, с финансово съдействие от правителството на САЩ, на основата на подписано споразумение между двете страни.\r\nМинистерството на отбраната ще осигури 6,2 милиона конвертируеми марки за закупуването на два хеликоптера, чрез икономии в бюджета си – в частност, ограничаване на разходите за командировки, гориво, суровини, наеми на сгради и друго оборудване. Същевременно, САЩ ще отпусне пет милиона долара като дарение по програма за помощ, основана на споразумение, подписано с Министерския съвет на Босна и Херцеговина през 2001 година.\r\nМинистерския съвет и президентството на страната неколкократно изразиха подкрепата си за искането на Министерството на отбраната за закупуване на два средни и два противопожарни хеликоптера, които да бъдат използвани като леки многоцелеви хеликоптери, поради влошаването на състоянието на машините, с които в момента разполага страната.\r\nПревод и редакция:", "date": "2017.12.24", "title": "Sarajevo Times: Босна и Херцеговина ще отдели 65 милиона лева за закупуване на военни хеликоптери"}
{"url": "http://www.focus-news.net/news/2017/12/24/2470627/vanya-yordanova-etnolog-denyat-predi-koleda-s-koyto-zavarshva-koledniya-post-se-naricha-suha-koleda-ili-deteshka-koleda.html", "text": "Коледа е най-богатият в обредно отношение зимен празник и един от най-големите годишни празници, познат в цялата българска територия. Това каза в интервю за Радио „Фокус“ – Смолян Ваня Йорданова, етнолог в Регионалният исторически музей – Смолян. По думите ѝ коледният празничен цикъл включва както подготовката за самия празник, така и поредица от обреди, изпълнявани през трите коледни дни. Според Йорданова денят преди Коледа, с който завършва коледния пост, се нарича Суха Коледа или Детешка Коледа, а вечерта срещу Коледа навсякъде е известна като Бъдни вечер. По думите ѝ в среднородопските селища Бъдни вечер е първата кадена вечеря и е един от най-почитаните семейни празници. \"Съществено място в неговата структура заемат обредите, които са свързани с домашния огън, с обредната трапеза и с коледуването на деца и ергени\", каза още етнологът. По думите ѝ няколко дни преди Коледа стопанинът на дома отсича дебело дърво, което трябва да поддържа буен огъня през цялата коледна нощ. \"Пепелта от горенето на това дърво не се изхвърля, защото според поверието тя е лековита и стимулира плодовитостта. С нея се пръскат на пролет нивите, за да дадат повече реколта, с нея често лекували болен или урочасан добитък\", каза още Йорданова.\r\nНели ГЕРГЬОВСКА", "date": "2017.12.24", "title": "Ваня Йорданова, етнолог: Денят преди Коледа, с който завършва коледния пост, се нарича Суха Коледа или Детешка Коледа"}
{"url": "http://www.focus-news.net/news/2017/12/24/2470628/kyustendil-poveche-ot-300-zhiteli-na-obshtinata-praznuvat-imen-den-na-badni-vecher-kogato-pochitame-i-machenitsa-evgeniya.html", "text": "Повече от 300 жители на Община Кюстендил са именници днес. Това съобщиха за Радио „Фокус” – Кюстендил от отдел „Гражданска регистрация и административно обслужване (ГРАО)” към Община Кюстендил. Най-много са хората с името Евгени – 199 души. 70 представителки на нежния пол са наречени с името Евгения, а две – Жени. 20 жители на Кюстендил са с името Първан, а 18 дами носят името Бистра. На 24 декември Православната църква почита паметта на Света Евгения. Днес своя имен ден отбелязват Евгени, Евгения, Жени, Благороден, Благородна, Малчо, Мален, Малена, Ния и други.\r\nВенцеслав ИЛЧЕВ", "date": "2017.12.24", "title": "Кюстендил: Повече от 300 жители на общината празнуват имен ден на Бъдни вечер, когато почитаме и мъченица Евгения"}
{"url": "http://www.focus-news.net/news/2017/12/24/2470629/veska-spasova-etnolog-solta-vinoto-i-hlyabat-sa-trite-neshta-chrez-koito-mozhe-da-se-dokosnem-do-bozhestvenoto.html", "text": "Солта, виното и хлябът са трите неща, чрез които ние може да се докоснем до божественото. Това каза пред Радио „Фокус” – Кюстендил Веска Спасова, етнолог към Регионален исторически музей – Кюстендил. По думите ѝ Бъдни вечер е голям празник, който се очаква от всички. Това е една от кадените вечери, където ястията трябва да са нечетен брой, самата трапеза е магическа. Каквото ражда земята – всичко трябва да се сложи на масата. „Тук е и питката с паричката, на когото се падне паричката – той ще бъде здрав през цялата година. Хубаво е на масата наред с постните ястия да сложим сол. Старите хора казват, че в дом където няма сол, могат да влязат болестите, негативното и лошото”, каза Веска Спасова. По думите ѝ задължително на трапезата трябва да сложим мед, наред с постните ястия, за да е сладък животът през новата година. Слагат се ошав, плодове, зелена клонка, която има символиката на тази цикличност в природата и новото възраждане. „Трапезата трябва да се прекади. Най-възрастният разчупва питката, раздават се парчета от нея. В по-старо време се запалва свещ, и с питката и с вино се отваря вратата и се кани младият Бог да дойде на трапезата. В района на Кюстендил Бъдни вечер се нарича още Божич – млад Бог”, каза Веска Спасова.\r\nВенцеслав ИЛЧЕВ", "date": "2017.12.24", "title": "Веска Спасова, етнолог: Солта, виното и хлябът са трите неща, чрез които може да се докоснем до божественото"}
{"url": "http://www.focus-news.net/news/2017/12/24/2470630/stara-zagora-zaledeni-na-mesta-no-obraboteni-sa-patnite-nastilki-na-prohodite-shipka-i-hainboaz.html", "text": "Без нововъведени ограничения се осъществява движението на територията на област Стара Загора. Това каза за Радио „Фокус“ дежурният в Областно пътно управление. Частично мокри са пътните настилки на територията на областта, времето е ясно и с добра видимост, температурите са между минус 4 и плюс 1 градуса. Частично заледени и обработени са пътните настилки на проходите Шипка и Хаинбоаз, времето е ясно и с добра видимост, температурата е минус 3 градуса.\r\nНа автомагистралите „Тракия“  и „Марица“ пътните настилки са сухи, времето е ясно и с добра видимост.\r\nСлавяна ГАЙДАРОВА", "date": "2017.12.24", "title": "Стара Загора: Заледени на места, но обработени са пътните настилки на проходите Шипка и Хаинбоаз"}
{"url": "http://www.focus-news.net/news/2017/12/24/2470631/burgas-ukrainski-grazhdanin-e-zadarzhan-za-seriya-obiri-na-kafe-avtomati-v-primorsko.html", "text": "Украински гражданин е задържан за серия обири на кафе-автомати в Приморско. Това съобщиха от пресцентъра на ОДМВР-Бургас.  Служителите от Районно управление – Приморско със съдействието на служители от Районно управление - Созопол са задържали криминално проявения и осъждан М.Е., 28-годишен (украински гражданин), временно живеещ в с. Равадиново, който не е притежавал документ за самоличност, за това че на 15 срещу 16 декември т.г., чрез взломяване на два кафе-автомата, разположени в Приморско, е откраднал монети на стойност около 420 лева и е направил опит за кражба на сумата от 70 лева от трети кафе-автомат, който взломил, както предходните два. \r\nМ.Е. направил пълни самопризнания за случаите и описал точния механизъм за извършване на кражбите. В резултат на полицейските действия е констатирано, че 28 годишния украинец взломил и четвърти кафе-автомат, собственост на 40-годишен мъж от Приморско, монтиран в крайморския град, от който извършил кражба на неустановена парична сума. Извършителят на деянието е задържан с прокурорско постановление на прокурор от Районна прокуратура – Царево за срок от 48 часа. \r\nРаботата по случаите продължава от служители на Районно управление – Приморско.", "date": "2017.12.24", "title": "Бургас: Украински гражданин е задържан за серия обири на кафе-автомати в Приморско"}
{"url": "http://www.focus-news.net/news/2017/12/24/2470632/sport-napadatelyat-na-totnam-hari-keyn-izravni-rekord-na-alan-shiarar.html", "text": "Английският национал и нападател на Тотнъм Хари Кейн изравни рекорда на легендарния Алан Шиърър от 1995 година за най-много голове, отбелязани в рамките на една календарна година във Висшата лига на Англия. Кейн отбеляза хеттрик за победата на Тотнъм с 3:0 като гост на Бърнли и така попаденията му през 2017 година вече са 36. Той е и голмайстор на английското първенство за изминалите 19 кръга, в които е отбелязал 15 гола.", "date": "2017.12.24", "title": "Спорт: Нападателят на Тотнъм Хари Кейн изравни рекорд на Алан Шиърър"}
{"url": "http://www.focus-news.net/news/2017/12/24/2470633/veliko-tarnovo-v-hramovete-ot-velikotarnovska-eparhiya-shte-bade-otsluzhena-praznichna-sveta-liturgiya-po-povod-badni-vecher.html", "text": "В храмовете от Великотърновска епархия ще бъде отслужена празнична света литургия по повод Бъдни вечер – денят преди Рождество Христово, съобщиха за Радио „Фокус“ – Велико Търново от Митрополията. Службата ще е вечерна. Утринната ще е в чест на Св. преподобномъченица Евгения и мъченик преподобни Николай воин Български, които Българската православна църква чества днес. Стотици миряни тази вечер ще се молят за здраве и благоденствие за себе си и за своите семейства. Днес приключва Рождественския пост. На този ден християните се подготвят духовно – чрез пост, изповед и молитва да приемат Светото Причастие и така достойно да посрещнат Христовото Рождество. На трапезата на Бъдни вечер се слагат само постни ястия. Според обичаите на нея трябва да присъства нечетен брой ястия 7, 9 или 11 ястия. Задължително на масата се слага варено жито, варен фасул, сърми, пълнени чушки с боб (или ориз), ошаф, туршии, лук, чесън, мед и орехи, вино.\r\nНадежда КРЪСТЕВА", "date": "2017.12.24", "title": "Велико Търново В храмовете от Великотърновска епархия ще бъде отслужена празнична света литургия по повод Бъдни вечер"}
{"url": "http://www.focus-news.net/news/2017/12/24/2470634/prof-albena-georgieva-s-nechetniya-broy-gozbi-na-trapezata-na-badni-vecher-simvolichno-se-pozhelava-napredak-i-razvitie.html", "text": "Трапезата на Бъдни вечер не се е вдигала, а се е влачила, за да не се вдига берекетът от къщата. Това каза проф. д-р Албена Георгиева от Института за етнология и фолклористика с етнографски музей към Българската академия на науките, в интервю за Агенция „Фокус“ по повод отбелязването на Бъдни вечер. Тя поясни, че с нечетния брой гозби символично се пожелава напредък и развитие. „Освен това обикновено се вярва, че е добре най-често нещата, които са на трапезата да бъдат 9 наброй. Тази цифра е имала значение за много. Едно време като важен компонент на Бъдни вечер се е брояла солта, която се смята за кум на трапезата. Лукът също е бил важен компонент, тъй като е сред символите на плодородие и изобилие. Той има и предпазваща функция, както и чесънът. С него са се гонили зли очи, зли сили и  се е пазило семейството. Селската трапеза е била бедна, но на Бъдни вечер е трябвало да има много неща. Тя  трябва да бъде едно магическо добро начало, за да е пълна през цялата година семейната трапеза, да има изобилие, плодородие и приплод сред животните. В това се състои и смисълът на тази пълнота“, коментира проф. Георгиева, като уточни, че сламата се е слагала, тъй като символизира берекет и плодородие и се свързва със сламата, в която някога Богородица е родила Исус. „Когато членовете на семейството приключат с яденето, трябва да станат всички заедно, за да няма непълни и по-малки класове на житото, т.е. да е равна нивата и пълна със зърно. При ставане от трапезата, членовете на къщата не са ставали прави, а са започвали да се търкалят на една страна. Така са се отдалечавали, за да полегнат класовете. Не е било добре по време на храната някой да става, защото това не е добър знак“, допълни проф. Георгиева. \r\nДеница КИТАНОВА", "date": "2017.12.24", "title": "Проф. Албена Георгиева: С нечетния брой гозби на трапезата на Бъдни вечер символично се пожелава напредък и развитие"}
{"url": "http://www.focus-news.net/news/2017/12/24/2470635/kyustendil-prohodimi-pri-zimni-usloviya-sa-patishtata-v-oblastta.html", "text": "Проходими при зимни условия са пътищата в областта. Това съобщи за Радио „Фокус” – Пирин дежурният в Областно пътно управление – Кюстендил. Пътните настилки на места са мокри. Забранено е движение на товарни автомобили по пътя между селата Смоличано – Пелатиково. Въведеното ограничение за товарните моторни превозни средства е заради пропадане на участъци от пътното платно. Участъците са сигнализирани с пътни знаци, временната организация е със срок до 3 януари 2018 г. С нормална интензивност е движението по автомагистрала „Струма” и път Е-79. Слаб е трафикът в посока ГКПП „Гюешево”.\r\nВенцеслав ИЛЧЕВ", "date": "2017.12.24", "title": "Кюстендил: Проходими при зимни условия са пътищата в областта"}
{"url": "http://www.focus-news.net/news/2017/12/24/2470636/hemus-i-struma-shte-badat-prioritet-na-mrrb-i-prez-2018-g.html", "text": "Изграждането на автомагистралите „Хемус“ и „Струма“ ще бъдат приоритет на Министерството на регионалното развитие и благоустройството и през 2018 г. Това съобщиха от пресцентъра на Министерство на регионалното развитие и благоустройството. С „Хемус“ е свързано бъдещето на Северна България, която изостава в развитието си от Южна България и заради липсата на модерни и бързи пътни връзки. Този дисбаланс  трябва да бъде преодолян, за да се спре обезлюдяването на региона. \r\nОбщата дължина на магистралата е 420 км. Към момента са изградени участъците София – Ябланица и Белокопитово – Варна или общо 165 км. Очаква се догодина в строителство да са още 75 км – от Ябланица до п.в. Боаза, от  Боаза до пътя Ловеч - Плевен, както и участъкът Белокопитово-Буховци. По настояване на МРРБ в националния бюджет за 2018 г. са заделени допълнително 85 млн. лв. за изграждането на тази ключова пътна артерия.\r\nЗа ускореното развитие на Северна България е важна и магистралата „Русе – Велико Търново“. Подготовката на строителството й върви с бързи темпове. Предстои Министерството на околната среда и водите да излезе със становище по доклада за ОВОС на проекта и през 2018 г. да  стартират процедурите за инженеринг и избор на изпълнител. Новата АМ „Русе - Велико Търново“ може да бъде завършена през 2021-2022 година.\r\n2018 г. ще бъде решаваща и за АМ „Струма“. Очаква се Лот 3.3 от Кресна до Сандански да бъде готов с 6 месеца по-рано – още през ноември 2018 г. Амбицията на Агенция „Пътна инфраструктура“ е да влезе в график и с най-трудния участък – през Кресненското дефиле. Най-късно до края на март догодина трябва да е готова цялостната тръжна документация за избор на изпълнители на проектирането, строителството и строителния надзор. Индикативният краен срок за стартиране на обществените поръчки е 30 април 2018 г. и ако няма обжалване, в края на август трябва да има избрани изпълнители. \r\nМного важен за връзките между балканските страни и бързото придвижване на трафика е и проектът за модернизация на скоростния път от Калотина до София. Вече започна подготовката за участъка от ГКПП „Калотина“ до Сливница, който е с дължина 31 км и индикативна стойност 258,6 млн. лв. Обществените поръчки за избор на изпълнители на двете отсечки – от Калотина до Драгоман и от Драгоман до Сливница се обжалват, но КЗК не е образувала производство по жалбите и скоро поръчките ще бъдат обявени повторно. \r\nТова е един от знаковите проекти, стартирани по времето на кабинета „Борисов 3“. За периода от 5 май 2017 г. досега беше дадена „зелена“ светлина на инвестиции за над 1,5 млрд. лв. Наред с участъците по „Струма“ и „Хемус“, по ОП „Региони в растеж“ 2014-2020 г. се ремонтират 193 км второкласни и третокласни пътища, като беше извършена първа копка на обекти за 160 млн. лв. Сред тях са пътищата Пловдив - Асеновград, Бучин проход - Берковица, Враца - Леденика и други. Предстои да бъдат възложени още около 246 км, като общата стойност на инвестициите по ОПРР е 380 млн. лв. \r\nМного важна за повишаване на безопасността на движение е реконструкцията на участъка Поморие - Ахелой с изграждане на второ платно, както и строителството на обхода на гр. Ахелой, с което трафикът ще бъде изведен извън града. Предстои през 2018 г. да започне изграждането и на обхода на Поморие.\r\nПрез 2018 г. се очаква бум в санирането. Догодина ще бъдат санирани най-малко 1000 сгради със сключени в периода 2015 - 2016 г. договори с Българската банка за развитие. Чрез Оперативна програма „Региони в растеж“ 2014-2020 г. МРРБ инвестира и 624 млн. лв. в образователна и спортна инфраструктура в 416 училища, детски градини и висши учебни заведения. \r\nВсеки един от тези проекти ще донесе приходи, ще създаде работни места, ще генерира развитие и икономически растеж.", "date": "2017.12.24", "title": "„Хемус“ и „Струма“ ще бъдат приоритет на МРРБ и през 2018 г."}
{"url": "http://www.focus-news.net/news/2017/12/24/2470637/reuters-izdirvaneto-na-otseleli-ot-tropicheskata-burya-vav-filipinite-prodalzhava-broyat-na-zhertvite-dostigna-do-200-dushi.html", "text": "Спасителите във Филипините продължават търсенето на оцелели и в неделя, след като тропическа буря връхлетя южната част на островната страна, предизвиквайки наводнения и свлачища, в резултат от които загинаха най-малко 200 души, мнозина са с неизвестно местонахождение, а още хиляди са останали без подслон, предава Reuters.\r\nТъгата на Филипините бе подсилена и от смъртта на 37 души, по време на пожар в търговски център на Бъдни вечер, съобщават местните полицейски власти.\r\nПрез Филипините преминават по около 20 тифуна годишно и в страната е разработена ефективна предупредителна система, но мащабът на разрушенията, причинени от тропическата буря „Тембин“ на южния остров Минданао след петък, говорят, че тази стихия е изненадала властите и населението.\r\n„Броят на жертвите най-вероятно ще се увеличи, тъй като постоянно получаваме данни  за нови, докато времето се оправя, заяви говорителят на полицейското управление на Минданао, суперинтендант Лемул Гонда.\r\n„Бавно възстановяваме електроснабдяването и комуникациите в засегнатите райони“, добави той.\r\nОт местните аварийни служби подадоха данни, че най-малко 159 души са с неизвестно местонахождение, а още 70 хиляди са били принудени да напуснат домовете си.\r\nПревод и редакция:", "date": "2017.12.24", "title": "Reuters: Издирването на оцелели от тропическата буря във Филипините продължава, броят на жертвите достигна до 200 души"}
{"url": "http://www.focus-news.net/news/2017/12/24/2470638/stara-zagora-koledarski-festival-pod-nadslov-dobre-mi-doshli-koledari-shte-se-provede-v-kazanlak.html", "text": "Коледарски фестивал под надслов „Добре ми дошли, коледари“ ще започне от 11.00 часа днес на площад „Севтополис“. Това каза за Радио „Фокус“ Сребра Касева, началник на кабинета на кмета. Във фестивала ще вземат участие коледарски групи от Казанлъшко, Павел баня, Калофер и Камено. Организатор на фестивала е Община Казанлък. „Началото бе поставено неотдавна, като целта е това събитие да се случи в навечерието на Рождество Христово. За втора година във фестивала участват и гостуващи състави. Правим го в обедните часове, за да създадем настроение на гражданите, пресъздавайки българската традиция в навечерието на Коледа“, каза Сребра Касева. \r\nСлавяна ГАЙДАРОВА", "date": "2017.12.24", "title": "Стара Загора: Коледарски фестивал под надслов „Добре ми дошли, коледари“ ще се проведе в Казанлък"}
{"url": "http://www.focus-news.net/news/2017/12/24/2470639/vanya-yordanova-etnolog-na-trapezata-na-badni-vecher-v-rodopite-prisastva-i-koleditsata-meden-sad-palen-sas-surovi-zarneni-hrani-i-svesht-simvol-na-izobilieto-v-doma.html", "text": "Обредната бъднивечерска трапеза в среднородопските селища се нарежда върху чиста и нова кърпа, постлана върху пода. Това каза в интервю за Радио „Фокус“ – Смолян Ваня Йорданова, етнолог в Регионалният исторически музей – Смолян. Ястията са постни – сарми, варен фасул, царевица или пшеница, подсладени със сусам и орехи и така наречения кешкек. На трапезата се слагат още сушени плодове, орехи, чесън и стафиди. Тук неизменно присъства и коледицата – това е един меден съд пълен със сурови зърнени храни и свещ, символ на изобилието в дома. Особено място заем хлябът, който се отличава със своята богата пластична украса, криеща определена символика. Сред преобладаващите елементи се откриват кръст, кръгове, орнаменти, символизиращи труда на селяните, както и типичните за Средните Родопи печати от просфорник. Специални хлябове се приготвят за даряване на коледарите, като те са най-различни по вид и форма краваи и колаци, украсени с орехи или с други сушени плодове. В средата на трапезата се слага и кесията на чорбаджията, за да се множат парите в нея през следващата година. Около трапезата се нарежда цялото домочадие. Най-старата жена в семейството обикновено запалва свещ върху обредния хляб и прекадява ястията, с поставен върху керемида или палешника на ралото тамян. \"Прекадяват се още стаите, оборът, градината, домашният добитък и двора. По този начин се цели магическото пропъждане на злите сили и демоните, които бродят през коледните нощи. След разчупването на хляба от стопанинът на къщата започва и същинската вечеря, по време на която никой не бива да става или да напуска трапезата\", каза още Йорданова.\r\nНели ГЕРГЬОВСКА", "date": "2017.12.24", "title": "Ваня Йорданова, етнолог: На трапезата на Бъдни вечер в Родопите присъства и коледицата – меден съд, пълен със сурови зърнени храни и свещ, символ на изобилието в дома"}
{"url": "http://www.focus-news.net/news/2017/12/24/2470640/blagoevgrad-intenzivno-e-dvizhenieto-po-avtomagistrala-struma-i-glaven-pat-e-79.html", "text": "Интензивно е движението по автомагистрала „Струма“ и главен път Е-79 в частта им от област Благоевград. Нормално натоварено пък е преминаването по второкласен път–19 Симитли - Гоце Делчев. Това съобщиха за Радио „Фокус“ – Пирин от Областно пътно управление – Благоевград.  Пътните настилки са предимно сухи и нормално проходими при зимни условия. Само по високите и усойни места е възможно пътищата да се частично мокри и хлъзгави, но са обработени срещу заледяване. През изминалата нощ обстановката в региона е била спокойна и няма регистрирани тежки пътни инциденти. Полицейското присъствие по основните пътни направление ще бъде засилено.\r\nЛора КАЛЧЕВА", "date": "2017.12.24", "title": "Благоевград: Интензивно е движението по автомагистрала „Струма“ и главен път Е-79"}
{"url": "http://www.focus-news.net/news/2017/12/24/2470641/protothema-germaniya-ne-e-spazila-obeshtanieto-si-kam-gartsiya-za-bezhantsite.html", "text": "Германското правителство не е изпълнило ангажиментите си към Гърция във връзка с релокацията на бежанци. До средата на декември, Германия е приела 5332 бежанци от Гърция, докато според решението на Европейския съвет от 2015 година, тя е поела ангажимент за приемането на 17 209 души, пише гръцкото издание Protothema.\r\nЗа тази история се разбра, след като „зеленият“ германски депутат Филип Полат постави официален въпрос на Министерството на външните работи на Германия. Полат заяви, че „Германия трябва да спази ангажиментите си. Германското правителство е поело задължения спрямо Гърция“.\r\nВ своя отговор, външното ведомство обясни, че броят на бежанците, договорен в Европейския съвет през 2015 година, е базиран на очаквания, които не са се оправдали. След споразумението между ЕС и Турция през 2016 година, в Гърция са пристигнали по-малко имигранти, отколкото се е очаквало година по-рано.\r\nОсвен това, в програмата за релокация е посочено, че в нея могат да бъдат включени само хора от националности, чиито представители с бежански статут в ЕС са най-малко 75%. Според германското министерство, само 500 бежанци в Гърция попадат в тази категория, като то се позовава на данни на Европейската комисия.\r\nЗа разлика от това, гръцкия клон на Върховния комисариат на ООН за бежанците(ВКБООН) публикува свои данни в петък, в които се представя коренно различна картина, от тази, която рисуват от германското външно министерство. Оказва се, че броят на бежанците, попадащи в категорията подлежаща на релокация е многократно по-голям: само от юли до декември на островите Лесбос, Хиос и Самос са пристигнали 19,800 имигранти, като повече от 70% от тях са сирийци, иракчани или афганистанци.\r\nПревод и редакция:", "date": "2017.12.24", "title": "Protothema: Германия не е спазила обещанието си към Гърция за бежанците"}
{"url": "http://www.focus-news.net/news/2017/12/24/2470642/burgas-dvizhenieto-se-osashtestvyava-v-edna-lenta-po-pat-ii-73-valchin-prilep-prez-rishki-prohod-pri-selo-lozarevo-poradi-katastrofiral-tir.html", "text": "Движението се осъществява в една лента по път II-73 Вълчин – Прилеп през Ришки проход, при село Лозарево, поради катастрофирал ТИР. Това съобщиха от пресцентъра на Агенция \"Пътна инфраструктура\". Шофьорите да се движат с повишено внимание и съобразена скорост, спазвайки указанията на \"Пътна полиция\".", "date": "2017.12.24", "title": "Бургас: Движението се осъществява в една лента по път II-73 Вълчин – Прилеп през Ришки проход, при село Лозарево, поради катастрофирал ТИР"}
{"url": "http://www.focus-news.net/news/2017/12/24/2470643/lena-kirilova-etnograf-hlyabat-e-parvoto-koeto-pridruzhava-edin-praznik-zashtoto-bez-nego-shte-e-prazna-trapezata.html", "text": "„Хлябът е първото, което придружава един празник, защото без него празна ще е трапезата“, както казва народът. Това заяви в интервю за Радио „Фокус” – Варна етнографът Лена Кирилова, уредник в Етнографската къща в Добрич. По думите ѝ всеки един от хлябовете е свързан със символиката, ритуалите и обредността на дадения празник. \"Задължително обредният хляб се приготвя от мълчана вода, пресява се през три сита от най-хубавото и най-чистото брашно\", добави етнологът. По думите ѝ стопанката трябва да облече своята празнична премяна и да посегне само с чисти ръце към приготвянето на хляба, така повелява традицията. „Специално в Добруджа няма друго, което да обединява в едно всички представи на добруджанеца за щастливи, добри и честити дни. За всеки един празник се приготвят определени хлябове. Едни от тях, които се характеризиран с най-богата символика и с най-хубава украса, това са коледните хлябове“, каза Лена Кирилова. Според нея тези хлябове се разделят в няколко тематични групи. Кирилова добави, че първата е свързана с подготовката на самия празник. \"Наименованието показва за кого са приготвени. Това е хлябът Боговица или Богова пита. Тя е посветена на Христос и тази погача задължително трябва да присъства в центъра на празничната трапеза. Втората група обредни хлябове обикновено са свързани със самия поминък в региона\", каза още Кирилова. По думите ѝ затова те се подготвят и по различен начин. Например хлябът се нарича харман или нива и е свързано със земеделието в Добруджа. В други региони може да се нарича овчарник. „Стопанката е вярвала, че чрез моделиране на определени фигури върху тестото тя изразява своята молитва и това е един вид магия. Задължително върху хляба трябва да присъстват слънчевите символи и кръстът. Те обикновено са кръгли, защото това е свързано с древните езически представи и култа към слънцето. Кръгът е едно защитено от зли сили пространство, което огражда дома от всичко лошо, което може да се случи. Но трябва да отбележим, че с най-голямо желание и нетърпение се приготвят коледарските краваи, които всяка една мома трябва да приготви от коледарските дружини. Те ще му го връчи тогава, когато коледарската дружина почука на портите и тя ще го подари на своя избраник. А на другия ден всички коледари от всички коледарски дружини, които са обикаляли селото, ще направят една своеобразна изложба\", добави Кирилова. По думите ѝ те ще подредят от всички любими получени хлябове и всеки от коледарите се стреми да откупи кравая на своята любима, защото вярва, че по този начин той изразява своята любов, а и да се гордее със своята избраница, че е толкова работна и скопосна, с толкова любов му е приготвила хляба. Тя добави, че в този ден обредните хлябове са символ не само на дома, но и символ на топлина, любов и най-вече на надеждата, с която всеки един посреща празника Коледа. \r\nЖулиета НИКОЛОВА", "date": "2017.12.24", "title": "Лена Кирилова, етнограф: Хлябът е първото, което придружава един празник, защото без него ще е празна трапезата"}
{"url": "http://www.focus-news.net/news/2017/12/24/2470644/sport-yuventus-pobedi-roma-s-10.html", "text": "Ювентус победи Рома с 1:0, в дербито на 18-ия кръг на италианската Серия „А“, играно на „Ювентус стейдиъм“ в Торино. Единственият гол в срещата отбеляза бившият футболист на римските „вълци“ Мади Бенатия в 18-ата минута. В някои от другите срещи от кръга се получиха следните резултати:\r\nСасуоло – Интер 1:0\r\nНаполи – Сампдория 3:2\r\nМилан – Аталанта 0:2\r\nНачело във временното класиране е Наполи с актив от 45 точки, Ювентус са втори с 44, а след двете поредни загуби Интер се срина на третото място с 40 точки.", "date": "2017.12.24", "title": "Спорт: Ювентус победи Рома с 1:0"}
{"url": "http://www.focus-news.net/news/2017/12/24/2470645/pazardzhik-negovo-preosveshtenstvo-episkop-yakov-shte-razdade-torta-na-detsata-sled-svetata-liturgiya-v-hram-uspenie-bogorodichno-na-25-dekemvri.html", "text": "В храм „Успение Богородично“ в Пазарджик на 25 декември ще бъде отслужена св. Литургия по случай Рождество Христово и навършването на 180 години на храм „Успение на Св. Богородица“, съобщиха за Радио „Фокус“ - Пазарджик от Архиерейското наместничество. След края на службата Негово преосвещенство епископ Яков ще раздаде на децата в храм „Света Богородица“ торта по случай светлия празник. Тортата ще бъде разрязана на 180 парчета - символ на 180-годишния юбилей на катедралата. Архиерейското наместничество кани всички в светлия ден на Христовото Рождение да се съберат в храма, за да  изживеят заедно радостта на празника. Светата Василиева литургия ще бъде отслужена от Константийския епископ Яков, викарий на Пловдивския митрополит Николай и архиерейски наместник на Пазарджик, в съслужение със свещеници от града.\r\nСветлана ЕЛЕНКИНА", "date": "2017.12.24", "title": "Пазарджик: Негово преосвещенство епископ Яков ще раздаде торта на децата след светата Литургия в храм „Успение Богородично“ на 25 декември"}
{"url": "http://www.focus-news.net/news/2017/12/24/2470646/veliko-tarnovo-nyakolko-rayona-v-grada-shte-badat-s-rezhim-na-elektropodavaneto-do-29-dekemvri-zaradi-neotlozhni-remontni-deynosti-na-saorazheniyata.html", "text": "Без електрозахранване до 16.00 часа ще са абонатите на пет улици във Велико Търново, съобщиха от електроразпределителното дружество. Токът ще бъде спрян на ул. „Елин Пелин” от №2 до №37, ул.“Мария Кирова“ от №1 до №5, ул. “Освобождение“ от №10 до №32, ул. “Цветарска“ от №30 до №51, ОУ „П. Р. Славейков“, ул. “Елин Пелин“ от №1 до №37. Режимът ще продължи всеки ден до 29 декември включително от 9.00 до 16.00 часа. Причината са неотложни ремонтни дейности на съоръженията за доставка на електроенергия, които екипите извършват.", "date": "2017.12.24", "title": "Велико Търново: Няколко района в града ще бъдат с режим на електроподаването до 29 декември заради неотложни ремонтни дейности на съоръженията"}
{"url": "http://www.focus-news.net/news/2017/12/24/2470647/tass-predsedatelyat-na-iranskiya-parlament-obyavi-rusiya-i-kitay-za-osnovni-garanti-na-sigurnostta-v-blizkiya-iztok.html", "text": "Русия и Китай са единствените гаранти на сигурността в региона на Близкия Изток. Такова мнение изрази председателят на Меджлиса (парламента) на Иран Али Лариджани, цитиран от ТАСС.\r\n„Русия и Китай – в момента това са стълбовете на сигурността в региона“, заяви той, в изказването си на първата регионална международна конференция, посветена на борбата с тероризма и сътрудничеството, провеждаща се в неделя в столицата на Пакистан – Исламабад.\r\nСпоред неговите думи, проблемът е в това, че Вашингтон няма да подкрепи успешни коалиции, защото не иска да търпи единство на страните в региона. „Именно затова, ние трябва да се обединим“, смята Лариджани.\r\nТой отбеляза, че взаимодействието между страните от региона може да се прехвърли и в икономическата сфера, в частност, в построяването на транспортни коридори и сътрудничество в областта на енергоресурсите и енергосигурността.\r\nПревод и редакция:", "date": "2017.12.24", "title": "ТАСС: Председателят на иранския парламент обяви Русия и Китай за основни гаранти на сигурността в Близкия Изток"}
{"url": "http://www.focus-news.net/news/2017/12/24/2470648/burgas-turski-vodach-na-rumanski-tir-se-e-blasnal-v-kashta-v-s-lozarevo.html", "text": "Турски водач на румънски ТИР се е блъснал в къща в с. Лозарево. Това съобщиха за Агенция „Фокус“ от пресцентъра на ОДМВР-Бургас. Инцидентът е станал преди около два часа. Турски водач на румънски ТИР е загубил управление над тежкотоварния автомобил, защото върху заледения път е поднесло прикаченото ремарке. При ляв завой камионът се е блъснал в къщата. Щетите са минимални. Шофьорът е тестван за алкохол, като пробата е отрицателна. Едното платно е свободно за движение. Няма образувани задръствания. \r\nЛюба АЛЕКСИЕВА", "date": "2017.12.24", "title": "Бургас: Турски водач на румънски ТИР се е блъснал в къща в с. Лозарево"}
{"url": "http://www.focus-news.net/news/2017/12/24/2470649/irina-boncheva-gotvach-kulinarnite-traditsii-v-balgariya-se-predavat-ot-pokolenie-na-pokolenie-i-vse-oshte-se-spazvat-ot-domakinite.html", "text": "Кулинарните традиции в България се предават от поколение на поколение и все още се спазват от българските домакини. Това каза за Радио \"Фокус\" - Сливен Ирина Бончева, главен готвач в един от ресторантите в Сливен. Според нея заради честите пътувания извън граница много млади жени се опитват да разнообразят менюто на семейството по време на празниците, но традициите задължително се спазват. Ирина Бончева припомни, че за трапезата на Бъдни вечер задължително се приготвят нечетен брой ястия – 7, 9 или 11. Приготвя се Коледна пита с пара, пълнени сушени чушки, ориз с гъби, орехови ядки, пресни и сушени плодове и ошав. Според специалиста 25 декември – Рождество Христово, е истински кулинарен празник. Тогава домакините могат да използват максимално въображението си при подготвянето на празничната вечеря, но задължително на трапезата трябва да има баница със сирене. „Приготвянето на храната е изкуство и затова трябва да се подготвя с много любов”, каза още Ирина Бончева.", "date": "2017.12.24", "title": "Ирина Бончева, готвач: Кулинарните традиции в България се предават от поколение на поколение и все още се спазват от домакините"}
{"url": "http://www.focus-news.net/news/2017/12/24/2470650/adelina-stefanova-hram-vavedenie-bogorodichno-blagoevgrad-spored-bibleyskoto-predanie-na-badni-vecher-zapochvat-rodilnite-maki-na-deva-mariya.html", "text": "Бъдни вечер е един от най-светлите християнски празници. Наричат го още Суха Коледа, Малка Коледа, Кадена вечер или Божич. Това каза за Радио ‘‘Фокус’’- Пирин Аделина Стефанова, уредник в Благоевградската църква. Тя уточни, че според библейското предание тогава започват родилните мъки на Дева Мария. „Тази вечер е начало на празненството, възславящо Христовото рождение. Цялото семейство се събира днес. На празничната трапеза има постни ястия (седем или девет), вярва се, че колкото повече са те, толкова по-богата ще е годината. Масата не се събира цялата нощ, а традицията за питата с паричка се спазва задължително. Вярва се, че във който се падне парата, с него ще е късметът през цялата година. По традиция се приготвя варено жито, варен фасул, сарми с ориз или булгур, ошав”, каза още Стефанова. Тя добави, че на този ден свършват четиридесетдневните Коледни пости, които са започнали на 15 ноември на Коледни заговезни. До 4-ти век няма практика в обредната практика, няма празник посветен на Рождество, а се отбелязва само кръщението, разпятието и възкресението. Хората обаче не се отказват от този светъл празник и църквата го включва в своята обредност. Особено пищно и продължително се утвърждава той в западното православие.\r\nЛора КАЛЧЕВА", "date": "2017.12.24", "title": "Аделина Стефанова, храм \"Въведение Богородично\" - Благоевград: Според библейското предание на Бъдни вечер започват родилните мъки на Дева Мария"}
{"url": "http://www.focus-news.net/news/2017/12/24/2470651/grozdelina-georgieva-rem-plovdiv-trapezata-na-badni-vecher-ne-se-vdiga-tsyala-nosht-zashtoto-tova-e-pokana-za-predtsite-ni-da-se-prisaedinyat-kam-praznika.html", "text": "Трапезата на Бъдни вечер не се вдига цяла нощ, това е покана за предците ни да се присъединят към празника. Това каза за Радио „Фокус“ – Пловдив Грозделина Георгиева, уредник в Регионалния етнографски музей в Пловдив. По думите ѝ за трапезата на Бъдни вечер задължително се приготвя обреден хляб, в който се слага паричка за здраве и късмет. „Прави се хляб за стопанството, за животните и за посевите. В различни краища се нарича различно, но най-познат е като „харман“. Трети вид обреден хляб се прави в навечерието на Бъдни вечер – това са така наречените колачета, с които се даряват коледарите“, каза още Георгиева. Тя подчерта, че за трапезата е важно да се спази нечетното число на ястията. „Ястията задължително трябва да са постни, а на трапезата да присъства всичко, което през годината се ражда в дома. Прието е да има още сарми, боб, пълнени чушки, сварено жито, тиквеник и всички видове плодове и зеленчуци, които има в дома“, посочи уредникът в Регионалния етнографски музей.\r\nГрозделина Георгиева каза още, че характерно за Бъдни вечер е и прекадяването, което е свързано със старо вярване много преди християнството. „Самият стопанин на дома изпълнява ролята на свещенослужител, както в древността са били жреците. Той прекадява трапезата, целия дом, животните, стопанските постройки и всичко останало. Едва тогава се преминава към разчупване на питата. Първо се оставя едно парче на Богородица, парче за дома, а оттам нататък всички парчета се разчупват и раздават според членовете на семейството и големината им“, обясни Георгиева. Уредникът добави, че важна част от обредността на Бъдни вечер е гадателството. „Всички тези празници имат гадателски характер за следващата година. Когато всеки се нахрани на Бъдни вечер, той трябва да си счупи орех. По това дали е пълен ще разбере дали ще му е хубава и пълна идната година“, добави Грозделина Георгиева.\r\nТони МИХАЙЛОВ", "date": "2017.12.24", "title": "Грозделина Георгиева, РЕМ - Пловдив: Трапезата на Бъдни вечер не се вдига цяла нощ, защото това е покана за предците ни да се присъединят към празника"}
{"url": "http://www.focus-news.net/news/2017/12/24/2470652/mvr-dvama-dushi-sa-zaginali-a-17-sa-postradali-pri-katastrofi-v-stranata-prez-izminaloto-denonoshtie.html", "text": "Двама души са загинали, а 17 са пострадали при катастрофи в страната през изминалото денонощие. Това съобщиха от пресцентъра на МВР. Общо в страната са станали 15 тежки пътнотранспортни произшествия. Двама от пострадалите са с опасност за живота. В София са регистрирани 125 леки и две тежки катастрофи, при които са пострадали двама души.", "date": "2017.12.24", "title": "МВР: Двама души са загинали, а 17 са пострадали при катастрофи в страната през изминалото денонощие"}
{"url": "http://www.focus-news.net/news/2017/12/24/2470653/afp-kitayskoto-pravitelstvo-e-zakrilo-dostapa-do-13-hilyadi-uebsayta-sled-2015-a-godina.html", "text": "Китайската цензура е закрила достъпа или отнела лицензите на 13 хиляди уебсайта след 2015-а година заради нарушения на правилата за интернет пространството на страната, предава AFP, като се позовава на публикации в китайските държавни медии.\r\nТези новини идват, след като Китайската комунистическа партия(ККП) взе решение да затегне още повече регулациите върху интернета. \r\nОсвен това, от представените данни се разбира, че различни интернет платформи за закрили повече от 10 милиона акаунта за „нарушения на протокола“, като се предполага, че става въпрос за профили в социалните мрежи.\r\n„Тези мерки имат силен сдържащ ефект“, заяви Ван Шенгюн, заместник-председател на Постоянния комитет на Народния конгрес на ККП.\r\n„Гуугъл“, „Фейсбук“, „Туитър“ и уебсайта на The New York Times са блокирани в Китай, наред с много други чуждестранни интернет страници.\r\nВ „Поднебесната империя“, уебсайтовете трябва да се регистрират пред властите и са отговорни за „достоверността на всяка информация“, публикувана на техните платформи, според регулациите, приети след 2000-ата година. Когато цензурата установи нередности, страницата на нарушителят може да бъде закрита или той може да бъде глобен.\r\nПревод и редакция:", "date": "2017.12.24", "title": "AFP: Китайското правителство е закрило достъпа до 13 хиляди уебсайта след 2015-а година"}
{"url": "http://www.focus-news.net/news/2017/12/24/2470654/dots-lyudmil-simeonov-umbalsm-n-i-pirogov-travmite-ot-pirotehnika-ponyakoga-mogat-da-se-doblizhat-do-voennovremenni.html", "text": "Травмите от пиротехника понякога могат да се доближат до военновременни. Това каза в интервю за Агенция „Фокус“ доц. Людмил Симеонов - началник на Клиника по хирургия на ръката и реплантация към УМБАЛСМ „Н. И. Пирогов“. „Рисковете за здравето произтичат от два фактора. Първият е от самото устройство, което съответно човек ползва – фойерверки или някаква пиратка. Невинаги е ясно съдържанието на вида взрив вътре и качеството му. Възможно е още при възпламеняването това да се случи преди да бъде хвърлена. Вторият факт произтича от това, че обикновено човек държи в ръце тези фойерверки и когато се взривят преждевременно, първо и най-вече пострадват ръцете“, обясни доц. Симеонов. По думите му взривът се разпространява в зоната на едната или на двете ръце и най-близката зона от тялото – лицето или областта на гърдите. „Така че, когато сме имали пострадали пациенти от такива средства, най-често се увреждат ръцете, като тежестта на увредата е функция на взрива, който е използван. Понякога е много тежко и се доближава до военновременна повреда. Понякога е по-леко и в последните години с регламентиране на пазара на тези пиратки, увредите са инцидентни и по-рядко се случват“, допълни доц. Симеонов и успокои, че това, което виждат и лекуват, е значително по-леко като патология. \r\n„Най-често това, което може да се предположи, е или пациенти, които са злоупотребили с алкохол и вниманието им е нарушено, забавят се с реакцията за изхвърлянето на пиратката, или некачествена пиротехника, която още при самото запалване може да се взриви в ръката на пострадалия. Например, имаше случаи, при които някои пациенти бяха хвърляли пиратки върху печки, а това е абсолютно недопустимо“, каза още доц. Людмил Симеонов.\r\nЛюба АЛЕКСИЕВА", "date": "2017.12.24", "title": "Доц. Людмил Симеонов, УМБАЛСМ „Н. И. Пирогов“: Травмите от пиротехника понякога могат да се доближат до военновременни"}
{"url": "http://www.focus-news.net/news/2017/12/24/2470655/afp-gasta-magla-vazprepyatstva-poletite-do-i-ot-obedinenite-arabski-emirstva-za-koleda.html", "text": "Гъста мъгла, спуснала се над Обединените арабски емирства(ОАЕ) в неделя, възпрепятства полетите за и от големите летища в страната, докато хиляди чуждестранни жители на Емирствата бързат да стигнат до родните си места за Коледа и Нова година, предава AFP.\r\nДесетки полети са отменени, пренасочени или със закъснение в трите основни летища на емиратите Абу Даби, Дубай и Шария.\r\nЛетището в Дубай, едно от най-натоварените в света, отмени 17 полета, тъй като видимостта в някои райони на емирата е паднала до под 100 метра, а още най-малко 100 приходящи полета са или отклонени към други летища, или със закъснение, според управата на летището.\r\nВсичко това може да причини сериозни неудобства за хиляди туристи, които са планирали да прекарат коледно-новогодишната си ваканция в популярната дестинация.\r\nПревод и редакция:", "date": "2017.12.24", "title": "AFP: Гъста мъгла възпрепятства полетите до и от Обединените арабски емирства за Коледа"}
{"url": "http://www.focus-news.net/news/2017/12/24/2470656/haskovo-trima-mazhe-sa-zaginali-pri-katastrofa-v-harmanli.html", "text": "Трима мъже са загинали при катастрофа в Харманли. Това съобщиха за Агенция „Фокус“ от пресцентъра на МВР. Инцидентът, при който лек автомобил се е блъснал в бетонен гараж, е възникнал в 01.20 часа през нощта на 24 декември. Загинали са и тримата мъже, пътуващи в него, които са на възраст от 25 до 27 години. Причините за произшествието се изясняват. \r\nИван ЛАЗАРОВ", "date": "2017.12.24", "title": "Хасково: Трима мъже са загинали при катастрофа в Харманли"}
{"url": "http://www.focus-news.net/news/2017/12/24/2470657/rumyana-handzhieva-regionalen-istoricheski-muzey-blagoevgrad-mnogo-e-vazhno-na-badni-vecher-tsyaloto-semeystvo-da-sedne-rano-na-masata-za-da-uzreyat-rano-zhitata.html", "text": "Коледа фиксира началото на новата слънчева година и затова изобилства с гадания и предсказания за бъдещето, както и с различни магични обреди и действия, които имат продуциращ и предпазващ характер. Това каза за Радио ‘‘Фокус’’- Пирин Румяна Хаджийска, етнограф в Регионален исторически музей - Благоевград. Бъдни вечер е тази част от празниците, която носи най-богата обредност. „Много е важно цялото семейство да седне рано на масата, за да узреят рано житата. Традиционно софрата е ниска и преди да се сложат ястията, се слага слама, а отгоре се застила традиционната покривка – месал, на която се реди трапезата. Никой не трябва да става от масата, за да не стават квачките от яйцата си. Само на стопанина на къщата е позволено да става, но трябва да ходи приведен, за да натежат житата от плод“, каза Ханджиева.\r\nЛора КАЛЧЕВА", "date": "2017.12.24", "title": "Румяна Ханджиева, Регионален исторически музей - Благоевград: Много е важно на Бъдни вечер цялото семейство да седне рано на масата, за да узреят рано житата"}
{"url": "http://www.focus-news.net/news/2017/12/24/2470658/yens-stoltenberg-flotat-na-nato-e-zagubil-navitsite-si-za-borba-po-more.html", "text": "Генералният секретар на НАТО Йенс Столтенберг заяви, че руските подводници показват изключително висока активност и призна, че флота на Северноатлантическия алианс е загубил необходимите навици за борба по море, предава РИА Новости.\r\n„Русия вложи значителни средства в своя флот, особено в подводниците си. Активността им, в момента, е на най-високото си ниво от времената на Студената война“, заяви той в интервю за немското издание Frankfurter Allgemeine Zeitung.\r\nВ същото време, Столтенберг посочи снизилата се готовност на Алианса да отговори на предизвикателствата по море.\r\n„След края на Студената война, НАТО съкрати своите възможности по море, особено възможностите си за борба с подводници. Ние тренирахме много по-малко и загубихме навиците си“, поясни той.\r\nПревод и редакция:", "date": "2017.12.24", "title": "Йенс Столтенберг: Флотът на НАТО е загубил навиците си за борба по море"}
{"url": "http://www.focus-news.net/news/2017/12/24/2470659/shumen-shte-bade-zasileno-politseyskoto-prisastvie-v-naselenite-mesta-ot-oblastta-po-vreme-na-kolednite-i-novogodishni-praznitsi.html", "text": "ОДМВР - Шумен предприе редица мероприятия за спокойствието и сигурността на жителите на областта по време на коледните и новогодишни празници. Това съобщиха от ОДМВР. Създадена е организация за засилено полицейско присъствие около обектите и местата, където ще се провеждат мероприятия, в районите на големи търговски комплекси и коледни и новогодишни базари, църковни храмове. Ще бъде засилено полицейското присъствие в населените места, особено на територията на гр. Шумен, полицейски служители осъществяващи патрулно-постова дейност и контрол по безопасността на движението ]ще работят по охрана на обществения ред, безопасността на движението и по неправилното паркиране на МПС с цел осигуряване на обществения ред, спокойствието и сигурността на гражданите. Във всички празнични и почивни дни униформените ще контролират скоростните режими и няма да допускат управление на автомобили с концентрация на алкохол в кръвта и/ или след употреба на наркотични вещества или техни аналози, както и от неправоспособни водачи. В района  на увеселителните заведения ще се проведат полицейски операции.", "date": "2017.12.24", "title": "Шумен: Ще бъде засилено полицейското присъствие в населените места от областта по време на коледните и новогодишни празници"}
{"url": "http://www.focus-news.net/news/2017/12/24/2470660/diana-todorova-etnograf-v-mitologichnite-predstavi-v-noshtta-sled-badni-vecher-se-zalichavat-granitsite-na-svetovete-i-prirodata-se-obnovyava.html", "text": "Коледа е най-богатият в обредно отношение зимен празник и един от най-големите годишни празници. Това каза в интервю за Радио \"Фокус\" - Варна Диана Тодорова, уредник в Етнографския музей във Варна. Тя добави, че празникът съвпада с периода на зимното слънцестоене и е начало на новата слънчева година. Акцентът  на коледната обредност в българската традиционна култура е нощта на 24 срещу 25 декември, наричана Бъдни вечер, Бъдник, Кадена вечер. \"По варненския край казват, че това е вечер на житото. Според християнския мит през тази нощ се ражда Христос, който по-късно е адаптация на езически представи за раждането на новото слънце. В митологичните представи и на нашия народ това е нощта, в която се заличават границите на световете и природата се обновява. Магическите обреди и действия, които се извършват през тази нощ, имат предпазващ характер, гаданията трябва да осигурят стопанско и семейно благополучие\", добави Диана Тодорова.\r\nМарияна ВАЛЕНТИНОВА", "date": "2017.12.24", "title": "Диана Тодорова, етнограф: В митологичните представи в нощта след Бъдни вечер се заличават границите на световете и природата се обновява"}
{"url": "http://www.focus-news.net/news/2017/12/24/2470661/tanjug-vratata-na-es-e-otvorena-za-sarbiya-spored-delegatsiyata-na-sayuza-v-belgrad.html", "text": "Ръководителят на делегацията на Европейския Съюз за Сърбия Сем Фабричи отново потвърди в неделя, че вратите на Брюксел са отворени за Белград и посочи, че предстоящите шест месеца (в които България ще поеме ротационното председателство на ЕС – бел. ред. ) са уникална възможност и шанс да се направи голяма крачка напред в процеса на разширяване на Съюза в региона на Западните Балкани, както и за гарантирането на необратимостта на този процес, предава сръбската държавна агенция Tanjug.\r\nСъщо така, той заяви, че отварянето на първите глави от преговорния процес за приемане на Сърбия в Европейския съюз е добър сигнал.\r\nПревод и редакция:", "date": "2017.12.24", "title": "Tanjug: Вратата на ЕС е отворена за Сърбия, според делегацията на Съюза в Белград"}
{"url": "http://www.focus-news.net/news/2017/12/24/2470662/sliven-vazhena-liniya-sliven-karandila-shte-raboti-bez-prekasvane-po-vreme-na-praznitsite.html", "text": "Въжена линия “Сливен – Карандила” ще работи без прекъсване по време на коледните и новогодишните  празници. Това съобщи за Радио \"Фокус\" - Сливен Енчо Петров, управител на „Пътнически превози” – Сливен. Лифтът ще работи от 8.30 до 16.00 часа, като качването в 16.00 часа е еднопосочно. Работното време варира според сезона - през летния сезон лифтът работи до 18.00 часа с последно качване в 17.30 часа. В понеделник съоръжението работи от 12.00 до 16.00 часа, поради профилактика до обяд. Цената на билетите е 10 лв. за еднопосочен, 15лв. за двупосочен, а деца до 7 години пътуват безплатно. Цената на билетите за членове на спортни и туристически дружества е 3 лв. в едната посока. Желаещите да ползват преференциална цена, могат да закупят членска карта от бюфета на долна станция на лифта. Картата е на стойност 1 лв. и е валидна 3 години. Въжената линия няма да работи само на 1 януари. “Дали доста хора ще предпочетат лифта до Карандила и обратно по време на празниците зависи от времето”, коментира Петров. Ако температурите са по-високи и няма силен вятър, от лифтената станция се надяват на повече посетители.", "date": "2017.12.24", "title": "Сливен: Въжена линия “Сливен – Карандила” ще работи без прекъсване по време на празниците"}
{"url": "http://www.focus-news.net/news/2017/12/24/2470663/tass-predsedatelyat-na-iranskiya-parlament-prizova-za-razrabotvane-na-mehanizam-na-vzaimodeystvie-mezhdu-razuznavaniyata-na-nyakolko-strani.html", "text": "Председателят на Меджлиса (парламента) на Иран Али Лариджани предложи да се разработи механизъм за взаимодействие между разузнавателните служби на Афганистан, Иран, Китай, Пакистан, Русия и Турция в контекста на борбата с тероризма, предава ТАСС.\r\nСпоред думите на Лариджани, разделение по този въпрос е недопустимо, а решението трябва да е символ на обединението между страните в лицето на общата заплаха. „Ние трябва да разработим механизъм за взаимодействие между разузнавателните служби“, заяви той, в изказване пред първата регионална международна конференция, посветена на борбата с тероризма и взаимното сътрудничество, провеждаща се в неделя в столицата на Пакистан – Исламабад.\r\nОсвен това, той обърна внимание и на необходимостта от постигането на взаимодействие между шестте страни във финансовата сфера и информационното пространство.\r\nПревод и редакция:", "date": "2017.12.24", "title": "ТАСС: Председателят на иранския парламент призова за разработване на механизъм на взаимодействие между разузнаванията на няколко страни"}
{"url": "http://www.focus-news.net/news/2017/12/24/2470664/prof-albena-georgieva-nyakoga-koleda-e-savpadala-astronomicheski-sas-zimnoto-slantsestoene.html", "text": "Някога Коледа е съвпадала астрономически със зимното слънцестоене. Това каза проф. д-р Албена Георгиева от Института за етнология и фолклористика с етнографски музей към Българската академия на науките, в интервю за Агенция „Фокус“ за Бъдни вечер. „Разбира се с вековете, датата се е изместила от реалното астрономическо слънцестоене, но е останала символиката. Вярва се, че тогава се ражда младото слънце - младият бог. Почти всички религии и предхристиянски митологии свързват живота съвсем логично със слънцето и то е много важно за развитието на всяко човешко общество. Вярвало се е, че старото слънце, което е износило своите сили е залязвало и си е отивало завинаги“, каза тя. Проф. Георгиева поясни, че християнската символика не е много далеч от това. По думите й Рождеството на Христос се свързва с тази дата не в самото начало на възникване на християнството, а няколко века по-късно. „През 4 век едва ли някой точно си е спомнял датата, на която се е родил Христос. Така или иначе смисълът на неговия живот и раждане е същият. Той е предвестник на нов живот, спасител е на човечеството“, допълни етнологът. \r\nДеница КИТАНОВА", "date": "2017.12.24", "title": "Проф. Албена Георгиева: Някога Коледа е съвпадала астрономически със зимното слънцестоене"}
{"url": "http://www.focus-news.net/news/2017/12/24/2470665/gabrovo-parvoto-v-stranata-uchilishte-za-koledari-shte-se-provede-v-etnografski-muzey-na-otkrito-etar.html", "text": "Първото в страната „Училище за коледари” ще се проведе в Етнографски музей на открито „Етър” в Габрово, съобщиха от Музея. От 11.30 и от 13.30 часа посетителите ще могат да се потопят във възрожденската коледна атмосфера, наслаждавайки се на възстановката на обичая „коледуване“.\r\nГенади Симеонов е ученик от Професионална гимназия по туризъм „Пенчо Семов”. Решава, че иска да бъде коледар, макар да не знае кой знае колко за коледуването. Научава нещата в „Училище за коледари”, организирано от ЕМО „Етър” за първи път тази година. „Уча „Организация на туризма и свободното време”. В музея имам практика и ми хареса идеята да се включа в „Училището за коледари”. Научих, че това е обичай, при който момчета, които са ергени, излизат на от дома си, прекарват известно време заедно, за да се подготвят с ритуала. Минават по къщите на хората, за да може да благословят стопаните и домовете им”, каза той.\r\nНиколай Баканов също за първи път коледува. Записал се е в „Училище за коледари”, за да продължи традициите на старите българи. Той може да изпее коледарска песен, макар че все още го прави с известна неувереност. „Хареса ми идеята да има „Училище за коледари”. Искам да знам как са го правили хората в миналото”, каза той.\r\nВеселин Маринов също коледува за първи път. Неговият братовчед вече е бил коледар и това е предизвикало интереса му.  „Искам да продължа традицията. Братовчед ми, който живее в Малко Търново, всяка година е коледар”, посочи той.\r\nСимеон Акмаджов води групата от най-младите коледари в училището. Малко на шега приема факта, че след като премине през този обичай, едно момче в миналото има право да се жени. „Днес репетираме с моите момчета за коледари. На 24 декември ще минем през занаятчийската чаршия в ЕМО „Етър”, за да благословим майсторите. Малко е трудно още, особено с наричанията, но ще се научим и ще свикнем. За мен това е първо коледуване. Аз съм от хората, които обичат българските празници”, каза той.", "date": "2017.12.24", "title": "Габрово: Първото в страната „Училище за коледари” ще се проведе в Етнографски музей на открито „Етър”"}
{"url": "http://www.focus-news.net/news/2017/12/24/2470666/daily-sabah-redzhep-taiyp-erdogan-shte-predprieme-obikolka-na-afrika-tselyashta-da-zasili-vrazkite-na-turtsiya-sas-stranite-ot-cherniya-kontinent.html", "text": "Турция иска допълнително засилване на сътрудничеството си с Африка, както и да обсъди текущите регионални кризи на \"черния континент\", заяви президентът на страната Реджеп Таийп Ердоган в навечерието на визитата си в Судан, част от африканската му обиколка, пише турското издание Daily Sabah.\r\nВ изказване пред репортерите, събрали се на летище Есенбога в Анкара, Ердоган заяви, че визитата му ще е първото посещение на турски президент в Судан и Чад.\r\nТой заяви още, че сред целите на обиколката са развиването на бизнес контактите и предприемането на мерки срещу мрежата на „Гюленистката терористична групуровка (ФЕТО) в Африка. Ердоган отбеляза, че много африкански страни са депортирирали местните членове на ФЕТО в Турция, след неуспешния опит за преврат от 15 юли 2016 година и са прехвърлили контрола над образователните институции на мрежата на Гюлен към вакъфа (фондацията) Маариф. Той добави, че се надява африканските страни да предприемат допълнителни мерки срещу групировката.\r\nОсвен това, турският държавен глава коментира и кризата около решението на САЩ да признае Ерусалим за столица на Израел. Той заяви, че като ротационен председател на Ислямската организация за сътрудничество(ИОС), очаква президентът на Съединените американски щати Доналд Тръмп да се свърже с него, за да обсъдят въпроса и добави, че Турция вече е обсъдила с американски фактори въпроса и ще продължи да го прави, тъй като иска да разреши въпроса чрез политически диалог.\r\nЕрдоган анонсира, че има намерение да говори с руския си колега Владимир Путин, за да обсъдят мерките по овладяването на хуманитарната ситуация в района на сирийската провинция Източна Гута.\r\nПревод и редакция:", "date": "2017.12.24", "title": "Daily Sabah: Реджеп Таийп Ердоган ще предприеме обиколка на Африка, целяща да засили връзките на Турция със страните от „черния континент“"}
{"url": "http://www.focus-news.net/news/2017/12/24/2470667/dots-lyudmil-simeonov-umbalsm-n-i-pirogov-namalya-broyat-na-postradalite-hora-ot-pirotehnika-prez-poslednite-godini.html", "text": "Намаля трендът на патологията с пострадали хора от пиротехника през последните години. Това каза в интервю за Агенция „Фокус“ доц. Людмил Симеонов - началник на Клиника по хирургия на ръката и реплантация към УМБАЛСМ „Н. И. Пирогов“. „Пострадали пациенти от пиротехнически средства през годината се случват рядко. Средно на 6 месеца има по двама-трима такива пациенти. Те стават малко повече около празничните дни, каквито са Коледа и Нова година. Тогава в рамките на две седмици виждаме повече такива увреди. Като цяло трендът на тази патология през последните години намаля, отнесено към времената преди 20 години, когато хората ги приготвяха самоделно и тогава качеството беше ниско, а силата на взривовете беше по-мощна“, коментира доц. Симеонов. По думите му това съответно е водело до по-тежки увреди. „Имали сме между 10 и 15 човека за денонощие за годините 1995-1996 г., когато все още нямаше такива пиратки, които се продават регламентирано“, добави специалистът и уточни, че за миналата година около коледните и новогодишните празници са имали трима пациенти, които са били с незначителни увреди. „Даже само са били превързани и обработени. Не се е стигнало до оперативно лечение. Тази година обаче започваме лошо“, каза още доц. Людмил Симеонов. \r\nЛюба АЛЕКСИЕВА", "date": "2017.12.24", "title": "Доц. Людмил Симеонов, УМБАЛСМ „Н. И. Пирогов“: Намаля броят на пострадалите хора от пиротехника през последните години"}
{"url": "http://www.focus-news.net/news/2017/12/24/2470668/ruse-narodnite-predstaviteli-ot-gerb-nagradiha-pobeditelite-v-chetvartoto-izdanie-na-ruse-ays-fest-2017.html", "text": "Народният представител от ГЕРБ-Русе и областен координатор на партията  Пламен Нунев награди победителя в четвъртото издание на Русе Айс Фест ’2017. Андрей Молоков стана носител на най-високия приз за творбата си „Пробуждане“ в сърцето на леда, чийто автор е от най-българското място в Русия, наричано Волжска България. Това съобщиха от пресцентъра на ПП ГЕРБ. Журито на Русе Айс Фест ’2017 отреди второ място за ледената скулптура „Рождество“ на Даниел Кънчев, а наградата му беше връчена от народния представител от ГЕРБ - Русе Светлана Ангелова. Зам.-кметът на Община Русе Наталия Кръстева, Ирена Петрова - член на управителния съвет на фондация „Русе град на свободния дух“ и арх. Живка Бучуковска, главен архитект на Община Русе, връчиха останалите призове.\r\nНа откритата сцена на площад „Свобода” от 17.00 часа всички деца и родители имаха възможност да се забавляват с анимационните герои Елза, Анна и Олаф от филма на „Дисни“ – „Замръзналото кралство“. Минути преди ледената експозиция да отвори врати безплатно за посетители, водещата представи 8-те големи майстори от цял свят, творили през последните няколко дни в „кралството“. Те сътвориха замъка, ледения коктейл бар, камина с огън от лед, скулптурата на Елза и кралския трон.\r\nПрограмата на сцената на Международен фестивал на ледени скулптури, Русе Айс Фест ’2017 продължи с едночасов концерт на рок група.", "date": "2017.12.24", "title": "Русе: Народните представители от ГЕРБ наградиха победителите в четвъртото издание на Русе Айс Фест ’2017"}
{"url": "http://www.focus-news.net/news/2017/12/24/2470669/afp-poddrazhnitsi-na-aleksey-navalni-se-sabraha-za-da-iskat-dopuskane-na-kandidaturata-mu-za-prezidentskiya-post-v-rusiya.html", "text": "В неделя Алексей Навални и привържениците му организираха демонстрации, за да искат допускане на кандидатурата му за президентския пост, на изборите в Русия, които предстоят през март 2018 година, предава AFP.\r\nНяколко хиляди души в 20 руски града поискаха от властите официално да позволят на Навални да участва в президентската надпревара през март, тъй като руската изборна комисия отреди, че той не може да се кандидатира за президент, защото има присъда по наказателно дело, като властите заявиха, че „само чудо“ може да му помогне да бъде регистриран.Както Агенция „Фокус“ подробно информира, Владимир Владимирович Путин анонсира кандидатурата си за президентския пост през изминалия месец и ако, както се предполага с голяма доза сигурност, той спечели, управлението му ще продължи до 2024 година, правейки го най-дълго управлявалият лидер на Русия в постимперските времена, след Йосиф Висарионович Джугашвили – Сталин.\r\nПревод и редакция:", "date": "2017.12.24", "title": "AFP: Поддръжници на Алексей Навални се събраха, за да искат допускане на кандидатурата му за президентския пост в Русия"}
{"url": "http://www.focus-news.net/news/2017/12/24/2470670/diana-todorova-etnograf-hlyabovete-posveteni-na-badni-vecher-sa-s-motivi-ot-zemedelieto-zhivotnovadstvoto-ili-doma-na-stopanite.html", "text": "Навечерието на Бъдни вечер минава в подготовка за вечерната трапеза. Това каза в интервю за Радио \"Фокус\" - Варна Диана Тодорова, уредник в Етнографския музей във Варна. \"Това е последната постна вечеря, ястията трябва да бъдат нечетен брой - 7, 9 или 11 на брой, защото числата са сакрални за християнството. Трапезата трябва да е отрупана с всичко, което има в домакинството - задължително варено жито, във варненския край това варено жито се нарича коча, варен боб, пълнени чушки, ошав, туршия, мед, орехи, чесън, лук, тиква\", добави Диана Тодорова. Тя каза още, че за тази вечер се приготвят и специални обредни хлябове, които имат различно предназначение. \"Тези, които са посветени на самия празник - на Бъдни вечер, трябва да са кръгли, като слънцето, а украсата е във формата на кръст. Изобразяват се също овцете в кошарата или самата кошара, житни класове, кръг, някакъв цвят върху хляба може да се изобрази. Хлябовете, посветени на Бъдни вечер, са с мотиви от земеделието, животновъдството или дома на стопаните. Оттам идват и различните наименования на хлябовете -  рало, овчарник, орач\", обясни Диана Тодорова. Отделно се приготвя кравай за коледарите. Той се украсява допълнително с чемшир, на който се слагат върви с пуканки, плодове. Обикновено тези краваи се заместват от възрастната жена в дома, но се украсяват от момата или от млада жена в семейството.\r\nМарияна ВАЛЕНТИНОВА", "date": "2017.12.24", "title": "Диана Тодорова, етнограф: Хлябовете, посветени на Бъдни вечер, са с мотиви от земеделието, животновъдството или дома на стопаните"}
{"url": "http://www.focus-news.net/news/2017/12/24/2470671/rumyana-handzhieva-regionalen-istoricheski-muzey-blagoevgrad-na-trapezata-na-badni-vecher-tryabva-da-ima-ot-vsichko-koeto-razhda-zemyata.html", "text": "Ястията са предимно постни и трябва да са нечетен брой. Това каза за Радио ‘‘Фокус’’- Пирин Румяна Хаджийска, етнограф в Регионален исторически музей - Благоевград. По думите ѝ с тях се цели да се покаже това, което ражда земята, затова на масата трябва да има от всичко – задължително да има чесън и орехи, обясни етнографът. По орехите се гадае какво ще е здравето на всеки член от семейството, в зависимост от това каква е вътрешността на ореха, който е избрал. „Хлябът е много важен в днешния ден според традицията. Особено много се държи на чистотата на месачката, която докато го замесва, трябва да е празнично облечена и да нарича думи за здраве и плодородие. Месят се три вида хляб. Първият е посветен на самия празник – кръгла пита, изрисувана с изображения на кръст, цветя и кръгове. За Западния край е характерна погачата с пара“, каза Ханджиева. По думите ѝ вторият хляб е посветен на селското стопанство, затова и пластичната украса по него пресъздава различни етапи от селскостопанския живот. Третия хляб е за коледарите, така наречения Коледарски кравай, който момите даряват на избраника си сред коледарите.\r\nЛора КАЛЧЕВА", "date": "2017.12.24", "title": "Румяна Ханджиева, Регионален исторически музей - Благоевград: На трапезата на Бъдни вечер трябва да има от всичко, което ражда земята"}
{"url": "http://www.focus-news.net/news/2017/12/24/2470672/sport-manchestar-siti-mozhe-da-podobri-rekord-na-livarpul-ot-1982-godina.html", "text": "Отборът на Манчестър Сити се доближи до рекорда на Ливърпул от 1982 година за най-много голове отбелязани във Висшата лига на Англия за една календарна година – 105. „Гражданите“ достигнаха до 101 гола през 2017 година, след като победиха Борнемут с 4:0 и имат на разположение още два мача, за да задминат рекорда на легендарния отбор на Ливърпул. На 27 декември Сити гостува на Нюкасъл, а на 31 декември приема Кристъл Палас. В момента „небесносините“ са в серия от 17 поредни победи в английското първенство и имат 13 точки аванс на върха в класирането пред съгражданите си от Манчестър Юнайтед.", "date": "2017.12.24", "title": "Спорт: Манчестър Сити може да подобри рекорд на Ливърпул от 1982 година"}
{"url": "http://www.focus-news.net/news/2017/12/24/2470673/grozdelina-georgieva-rem-plovdiv-tri-sa-vazhnite-elementi-ot-obrednostta-na-badni-vecher-oganyat-praznichnata-trapeza-i-koleduvaneto.html", "text": "Три са важните елементи от обредността на Бъдни вечер – огънят, празничната трапеза и коледуването. Това каза за Радио „Фокус“ – Пловдив Грозделина Георгиева, уредник в Регионалния етнографски музей в Пловдив. По думите ѝ в миналото на Бъдни вечер хората да вечеряли на земята. „Постила се слама, върху нея се слага месал и всички сядат на тази трапеза. Важно е вечерята да започне рано, за да може да избуяват житните класове нависоко. Забранено е ставането по време на вечеря. Ако се наложи изрично да се става, станалият трябва да ходи приведен, за да може житата да натежат и да се приведат от плод“, обясни Грозделина Георгиева. Уредникът посочи, че трапезата на Бъдни вечер е и поменална трапеза за предците, които не са между живите. „Неслучайно всеки трябва да остави по залък от неговата храна, за да ги нагости“, отбеляза Георгиева.\r\nУредникът в Регионалния етнографски музей посочи, че друг важен елемент от обредността на Бъдни вечер е бъднивечерското дърво, наречено Бъдник. „По начина, по който то гори, се е гадаело за плодородието и хубавата година, която предстои. В древността за Бъдника специално са отивали мъжете в къщата. Избирали са крушово или дъбово дърво, в което се е пробивало дупка, за да се налее масло. Това се освещава и след това се запалва. Бъдникът задължително трябва да гори цяла нощ и да не се загаси. Страхът в древността сее свързвал със зимата и тъмнината. Бъдникът е трябвало да успее да прогони тази тъмнина и да предвести идването на светлината. С въгленчетата от бъднивечерското дърво се е гадаело, а пък старите баби са ги пазили за лекуване на малките деца“, обясни Грозделина Георгиева. Тя добави, че другото важно нещо, което се случва в нощта на Бъдни вечер, е идването на коледарите. „Всеки дом се е приготвял да ги посрещне. Коледарската дружина е от млади неженени момчета, като само станеникът, който е техния водач, е женен млад мъж. Още от началото на коледните пости дружината започва да разучава всички песни. Във всяка къща, която посещават, те пеят различни песни според професията и заниманията на домакините. Коледуването е един типично мъжки обичай, инициация за младите мъже. Каквото е лазаруването за момите, същото е и коледуването за момчетата. Коледува се цяла нощ, до заранта, защото коледарите изчистват пространството и го подготвят за идната Нова година“, каза още Георгиева. Тя добави, че ако в къщата ти не са влезли коледари, се е вярвало, че ще могат да те навестят зли сили.\r\nТони МИХАЙЛОВ", "date": "2017.12.24", "title": "Грозделина Георгиева, РЕМ - Пловдив: Три са важните елементи от обредността на Бъдни вечер – огънят, празничната трапеза и коледуването"}
{"url": "http://www.focus-news.net/news/2017/12/24/2470674/otets-stiliyan-badni-vecher-e-dalgoochakvan-i-svetal-praznik.html", "text": "Бъдни вечер е дългоочакван, светъл, красив празник. Празник, на който ние, православните християни, се надяваме да отворим сърцата за Бога. Това каза за Радио „Фокус“ - Бургас отец Стилиян от храма „Свети Никола“ в град Черноморец. По думите му това е чудната вечер, в която нова звезда на хоризонта се появява. \"Това дава знак, че нещо се случва нещо необичайно и ново. На изток мъдреците отварят дебелите книги и прочитат, че когато се появи такава звезда на хоризонта ще се роди новия цар- спасител на човечеството. Те решават лично да му се поклонят. Вземат със себе си дарове като за цар-различни плата. Когато се качват на камилите и тръгват през пустинята, звездата им осветява пътя. Уморени, когато спират да починат ,звездата спира да има свети, когато тръгвали, тя отново им осветявала пътя и така до Йерусалим\", каза още отец Стилиян. По думите му там звездата спира да свети и са помислили ,че са стигнали до мястото ,където се намира царя. \"Отиват в царския дворец и питат цар Ирод къде е новороденият цар. Те му обясняват какво знаят според техните книги. Царят обяснил ,че не се случвало такова нещо, но нека да намерят къде се е родил и когато го намерят да му съобщят. Мъдреците тръгват вечерта, водени от светлината и във Витлеем намират малка пещера, в която овчарите при лошо време прибирали добитъка си\", добави отец Стилиян. По думите му пещерата била осветена от този лъч на звездата и те разбират, че вътре е мястото, където трябва да влязат. \"Те влезли и намерили Христос, положен в ясли. Около него са майка му Дева Мария и баща му Йосиф. Там те поднасят совите дарове. Според указания на ангела те разбрали ,че не трябва да казват това, което са видели, а трябва да се приберат по други пътища от страната, от която са дошли\", каза още той.\r\nМария РУСЕВА", "date": "2017.12.24", "title": "Отец Стилиян: Бъдни вечер е дългоочакван и светъл празник"}
{"url": "http://www.focus-news.net/news/2017/12/24/2470675/plovdiv-do-27-dekemvri-avtobusite-ot-gradskiya-transport-shte-se-dvizhat-s-praznichno-razpisanie-a-parkiraneto-v-sinya-zona-shte-e-bezplatno.html", "text": "От Бъдни вечер до 27 декември автобусите от градския транспорт в Пловдив ще се движат с празничен график. Това съобщиха за Радио „Фокус“ – Пловдив от ОП „Организация и контрол на транспорта“.  Празнично ще бъде разписанието по всички линии на градския транспорт също на 31 декември и на 1 януари. На първи януари пък началният час на тръгване на автобусите ще бъде 08.00 часа.\r\nОт днес до 27 декември, както на 31 декември и 1 януари паркирането в „Синя зона“ е безплатно. Престоят ще се плаща на 28, 29 и 30 декември. През всички празнични дни дежурни паяци ще вдигат автомобилите на нарушителите.\r\nТони МИХАЙЛОВ", "date": "2017.12.24", "title": "Пловдив: До 27 декември автобусите от градския транспорт ще се движат с празнично разписание, а паркирането в „Синя зона“ ще е безплатно"}
{"url": "http://www.focus-news.net/news/2017/12/24/2470676/gazeta-express-kosovskiyat-parlament-ne-uspya-da-otmeni-zakona-za-sazdavane-na-spetsializiran-sad-zaradi-lipsa-na-kvorum.html", "text": "Депутатите от косовската опозиция бойкотираха извънредно заседание на местния парламент, поискано от управляващата коалиция, като това доведе до провал на инициативата за отмяна на закона за създаване на Специализиран съд и Специализирана прокуратура, създадени, за да разследват предполагаема корупция на бивши висшестоящи членове на Армията за освобождение на Косово(АОК), пише албанското издание за Косово Gazeta Express.\r\nВ изненадващ ход, 43-а депутати от управляващата коалиция в Прищина подписаха петиция за свикването на извънредно заседание на косовския парламент за отмяна на Закона за Специализирания съд по съкратена процедура. Това разгневи чуждестранните посланици, които осъдиха категорично инициативата и предупредиха за сериозни последици за Косово. Председателят на Народното събрание Кадри Весели привика всички водачи на парламентарни групи на среща по въпроса, но те бойкотираха поканата, която бе отправяна на два пъти до опозиционните партии „Демократична лига на Косово“, „Ветевендосие“ и „Сръбската листа“. Опозицията определи инициативата като „измамна схема“ и „политическа игра“ на лидерите на управляващата коалиция. \r\nПревод и редакция:", "date": "2017.12.24", "title": "Gazeta Express: Косовският парламент не успя да отмени закона за създаване на Специализиран съд заради липса на кворум"}
{"url": "http://www.focus-news.net/news/2017/12/24/2470677/diana-todorova-etnograf-trapezata-na-badni-vecher-ne-se-vdiga-tsyala-nosht-i-po-star-obichay-tya-e-postavena-varhu-slama.html", "text": "Вечерта на Бъдни вечер цялото семейство се събира около трапезата. Това каза в интервю за Радио \"Фокус\" - Варна Диана Тодорова, уредник в Етнографския музей във Варна. Най-възрастният в дома прекадява, като жарта е сложена на керемида. Прекадяват се всички стаи, не само трапезата, също така стопанските постройки и дворът. Това се прави против уроки и зли сили, както и за плодородие. \"Стопанинът разчупва питата, като първото парче се отделя за Света Богородица и се слага на домашния иконостас, след което се раздава на всички в семейството. Момичетата отделят първия залък, който слагат под възглавницата си. Вярвали, че когото сънуват, за него ще се омъжат. Всеки трябва да опита на трапезата от всички ястия, за да му върви през годината. Трапезата не се вдига цяла нощ и по стар обичай тя е поставена върху слама. Това всъщност изобразява пастирската обстановката, в която се е родил самият Христос - върху пълните със слама ясли\", каза Диана Тодорова. По думите ѝ важен момент от Бъдни вечер е и огънят, който трябва да гори цяла нощ. В миналото за огнището на Бъдни вечер са отсичали специално дърво, крушово. \r\nМарияна ВАЛЕНТИНОВА", "date": "2017.12.24", "title": "Диана Тодорова, етнограф: Трапезата на Бъдни вечер не се вдига цяла нощ и по стар обичай тя е поставена върху слама"}
{"url": "http://www.focus-news.net/news/2017/12/24/2470678/blagoevgrad-motoristi-v-kostyumi-na-dyado-koleda-obikoliha-grada.html", "text": "Мотористи в костюми на Дядо Коледа обиколиха Благоевград, предаде репортер на Радио „Фокус“ - Пирин. Всички жители и гости на града бяха приятно изненадани от днешната атракция, която бе сътворена от мотористите. По традиция всяка година покрай коледните и новогодишните празници рокери от Благоевград се събират и правят благотворителни акции. Тазгодишната акция започна от паркинга на местна бензиностанция и включваше организирано каране (мото обиколка) в коледни костюми. Мото обиколката премина през двата най-големи квартала – \"Еленово\" и \"Струмско\" и приключи в централната част на Благоевград – при Операта.\r\nЛора КАЛЧЕВА", "date": "2017.12.24", "title": "Благоевград: Мотористи в костюми на Дядо Коледа обиколиха града"}
{"url": "http://www.focus-news.net/news/2017/12/24/2470679/sport-bostan-seltiks-pobedi-chikago-buls-sas-11792-favoritite-v-nba-s-iznenadvashti-zagubi.html", "text": "Коледните мачове от поредния кръг на редовния сезон на Националната баскетболна асоциация предложиха редица изненади, като водещите отбори регистрираха неочаквани загуби. Голдън Стейт Уориърс загубиха домакинството си на Денвър Нъгетс с 81:96, Маями Хийт загуби у дома от съседите си Ню Орлиънс Пеликанс с 94:109, а Лос Анджелис Лейкърс загубиха от Портланд Трейл Блейзърс в своята зала с 92:95. В мач между два от големите отбори от близкото минало Бостън Селтикс победи Чикаго Булс със 117:92 и продължава да е начело във временното класиране на Източната конференция пред Торонто Раптърс и Кливланд Кавалиърс. На Запад водят Хюстън Рокетс пред Голдън Стейт Уориърс и Сан Антонио Спърс.", "date": "2017.12.24", "title": "Спорт: Бостън Селтикс победи Чикаго Булс със 117:92, фаворитите в НБА с изненадващи загуби"}
{"url": "http://www.focus-news.net/news/2017/12/24/2470680/stara-zagora-koledarski-grupi-ot-kazanlashko-kalofer-i-kameno-uchastvat-v-koledarskiya-festival-dobre-mi-doshli-koledari.html", "text": "Коледарски групи от Розово, Кънчево, Шейново, Овощник, Ясеново, Габарево, Калофер, Камено и училище „Кулата“ участват в традиционния Коледарски фестивал, който се провежда в Казанлък под надслов „Добре ми дошли, коледари“, предаде кореспондент на Радио „Фокус“. Организатор на фестивала е Община Казанлък. „Началото бе поставено неотдавна, като целта е това събитие да се случи в празничния 24 декември, в навечерието на Рождество Христово“, каза Сребра Касева, началник на кабинета на кмета. \r\nСлед приключване на фестивала мотористи от мотоклуб „Черните рози“, организирани от Петя Ангелинова и Стефан Пондев, ще раздадат подаръци на деца на площад „Свтополис“ с мотото „Да подарим усмивки и да покажем, че сме част от един по-добър свят“. Участие ще вземат и състезателите от ендуро клуб „Севтополис“. За акцията са събрани над 1 100 лв., които ще бъдат разпределени за 300 торбички с лакомства за децата на площада, подаръци за 9 деца от семейства в нужда, както и хранителни продукти и консумативи от първа необходимост за тези семейства.\r\nСлавяна ГАЙДАРОВА", "date": "2017.12.24", "title": "Стара Загора: Коледарски групи от Казанлъшко, Калофер и Камено участват в Коледарския фестивал „Добре ми дошли, коледари“"}
{"url": "http://www.focus-news.net/news/2017/12/24/2470681/kyustendil-656-ot-domakinstvata-v-oblastta-imat-dostap-do-internet-v-domovete-si.html", "text": "65.6% от домакинствата в област Кюстендил имат достъп до интернет в домовете си. Това каза пред Радио „Фокус„ – Кюстендил Даниела Димитрова, началник на отдел „Статистичеки изследвания“ към Териториално бюро „Югозапад“. По думите ѝ средният показател за страната е 67.3%, а това нарежда област Кюстендил на 14 място. „Това са резултатите от проведеното през 2017 година изследване за използване на информационно-комуникационни технологии (ИКТ) в домакинствата и от лицата. Спрямо предходната година в областта се регистрира ръст от 10.2 процентни пункта на домакинствата с достъп до интернет“, каза Даниела Димитрова. По думите ѝ за периода 2007-2017 година използването на информационно-комуникационни технологии става все по-масово, а относителният дял на домакинствата с достъп до интернет се е увеличил повече от шест пъти. \"Повече от 91 % от жителите на област Кюстендил с висше образование използват регулярно интернет. През текущата година в област Кюстендил 51.8% от населението на възраст между 16 и 74 навършени години използва интернет всеки ден или поне веднъж седмично\", каза още Димитрова. По думите ѝ в регулярното използване на интернет от лицата е отбелязано увеличение от 8.3 процентни пункта спрямо предходната година. Жените са по-активни при редовното използване на интернет в сравнение с мъжете – съответно 54.9 и 48.8%. „Значителни са различията при регулярно използващите интернет по образование, като 91.6% от лицата с висше образование и 48.3% от лицата със средно образование използват редовно глобалната мрежа, докато само 5.1% от лицата с основно или по-ниско образование се възползват от възможностите, които тя предоставя”, каза Даниела Димитрова.  По думите ѝ в сравнение с 2016 година относителните дялове на регулярните интернет потребители с висше и средно образование се увеличават съответно с 14.7 и 5.7 процентни пункта, докато при тези с основно или по-ниско образование се наблюдава намаление с 24 процентни пункта.\r\nВенцеслав ИЛЧЕВ", "date": "2017.12.24", "title": "Кюстендил: 65.6% от домакинствата в областта имат достъп до интернет в домовете си"}
{"url": "http://www.focus-news.net/news/2017/12/24/2470682/tass-prezidentat-na-litva-zayavi-che-ne-se-otkazva-ot-satrudnichestvoto-s-rusiya.html", "text": "Президентът на Литва Даля Грибаускайте съобщи за първи път през последните години, че страната й е готова за сътрудничество с Русия без каквито и да е предварителни условия. Тя заяви това в интервю пред литовски интернет портал, предава ТАСС.\r\nСпоред мнението на Грибаускайте, най-вероятно за още определено време „нашият съсед (Русия) ще остане сложен“. „Но не ми се иска да махна с ръка или да кажа, че не трябва да общуваме с нея“, отбеляза литовският държавен глава. „Всичко се променя, променя се и геополитическата ситуация, винаги трябва да пазим готовността си и да бъдем отворени към промените и, ако се наложи, да променим своята позиция, без да се отказваме от ценностите си“, заяви изненадващо Грибаускайте. „По-добре е да си сътрудничим и да търгуваме, отколкото да воюваме“, заяви тя.\r\nЦенностните категории, към които Литва има намерение да се придържа при изграждането на отношенията си с Русия, президентът определи като – отказ на Русия от, както тя се изрази, окупираните територии, прекратяване на практиката за подкупване на литовските политици и намесата в изборите на другите страни, както и отказ от опитите за силово налагане на руските интереси. „Ние винаги сме готови към сътрудничество със съседните страни, които не можеш да си избереш, защото сътрудничеството съдейства за защитата на нашата държава и на интересите на нашия народ“, подчерта Грибаускайте.\r\nПревод и редакция:", "date": "2017.12.24", "title": "ТАСС: Президентът на Литва заяви, че не се отказва от сътрудничеството с Русия"}
{"url": "http://www.focus-news.net/news/2017/12/24/2470683/rositsa-topalova-rim-burgas-za-etnografskata-grupa-zagortsi-badni-vecher-e-parvata-kadena-vecherya-i-vsichko-koeto-se-slaga-na-trapezata-tryabva-da-donese-izobilie.html", "text": "В Бургаския край за етнографската група „загорци” Бъдни вечер е първата кадена вечеря, а в останалите две групи - „рупци” и „тронки”, това е втората кадена вечеря, защото първата е на Никулден. Това каза за Радио „Фокус” - Бургас Росица Топалова от Етнографската експозиция на РИМ - Бургас. Трапезата за Бъдни вечер е символична. Тя пресъздава магията за плодородие и за сполука. По думите ѝ всичко, което се слага на трапезата, трябва да донесе изобилие. Слага се обреден хляб, чесън, царевица, пуканки, боб, ошав, ябълка, мед, орехи, дюли. Чесънът предпазва от зло и болести, медът е послание за сладък живот, слагат се дрянови клонки. Дрянът, орехите и бръшлянът са за здраве. Медът, пепелта и тамянът са лек за различни болести. Всички варива – ориз, боб и др. са символ на плодородие и изобилие. Нареждат се постни ястия. Задължително са нечетен брой - 7,9,11. Могат да бъдат сарми от кисело зеле, пълнени чушки, тиквеник. Колкото повече са ястията, толкова по-богата ще е годината. Слага се и стара сребърна пара, за да е имотна годината. Обредните хлябове, според традицията, са три вида: първият е посветен на самия празник. Това е голям кръгъл хляб с украса от тесто. Вторият е посветен на стопанството, на труда на селянина. Той е с много богата и разнообразна украса. Третият хляб е предназначен за коледарите. Той е с форма на превит кравай. Вечерята се прекадява от най-възрастния в семейството. Вечерта огънят не трябва да загасва, защото е свързан с раждането на Иисус Христос през тази нощ. В огнището гори Бъдник - крушово или дъбово дърво. Той символизира световното дърво. Ролята му е да свързва небето и земята, да подрежда света. Бъдникът не бива да изгаря целият. Той се гаси и се слага над вратата, защото от него има магическа, целебна и предсказателна сила. Хората сядат да вечерят рано, за да узреят рано житата. По време на яденето не се става. Може да става само стопанинът, но той ходи приведен, за да се превият и житата. Всичко е предназначено, за да предизвика плодородие.\r\nМария РУСЕВА", "date": "2017.12.24", "title": "Росица Топалова, РИМ - Бургас: За етнографската група „загорци” Бъдни вечер е първата кадена вечеря и всичко, което се слага на трапезата, трябва да донесе изобилие"}
{"url": "http://www.focus-news.net/news/2017/12/24/2470684/dots-lyudmil-simeonov-umbalsm-n-i-pirogov-ako-chovek-postrada-ot-pirotehnika-tryabva-da-se-uverite-che-e-v-saznanie-i-da-otmiete-s-hladka-voda-ranata.html", "text": "Ако някой човек пострада в близост до Вас и Вие сте свидетел, трябва да се уверите, че той е в съзнание и се чувства добре. Това каза в интервю за Агенция „Фокус“ доц. Людмил Симеонов - началник на Клиника по хирургия на ръката и реплантация към УМБАЛСМ „Н. И. Пирогов“. „След което веднага, ако е в отдалечено от медицински център населено място, първата помощ е свързана с отмиване на течаща хладка вода. Трябва да бъдат отмити остатъците от взривеното в крайника средство. След което с обилна мека превръзка да бъде превързана ръката. Хубаво е тя да бъде вдигната нагоре и да се потърси най-близкия лекарски пункт, който може да окаже първата помощ. След това вече ще трябва да се потърси помощта на специалист, ако наблизо има дежурен ортопед“, посъветва доц. Симеонов и увери, че Клиниката по хирургия на ръка в „Пирогов“ има винаги дежурен. „Това е единствената клиника, която разполага 24 часа с дежурен специалист по хирургия на ръката, което ще се заеме квалифицирано със случая“, подчерта той. \r\nДоц. Людмил Симеонов посъветва, ако хората могат да си спестят употребата на пиротехника, да го направят, защото: „макар и рядко, може да се случи да продължат празника в операционната на болница „Пирогов“, добави доц. Симеонов.\r\nЛюба АЛЕКСИЕВА", "date": "2017.12.24", "title": "Доц. Людмил Симеонов, УМБАЛСМ „Н. И. Пирогов“: Ако човек пострада от пиротехника, трябва да се уверите, че е в съзнание и да отмиете с хладка вода раната"}
{"url": "http://www.focus-news.net/news/2017/12/24/2470685/odmvr-plovdiv-zabranena-e-upotrebata-na-pirotehnicheski-izdeliya-v-zakriti-pomeshteniya-i-v-blizost-do-lesnozapalimi-materiali.html", "text": "Забранена е употребата на пиротехнически изделия в закрити помещения в близост до леснозапалими материали, както и в районите на болници, детски градини, училища църкви и приюти. Това съобщиха за Радио „Фокус“ – Пловдив от Областната дирекция на МВР. Полицейските експерти съветват фойерверките и илюминациите да се изстрелват само от подходящи места, които няма да представляват опасност. При индикация за дефект трябва пиротехническото средство да се остави престои поне 5 минути там, където е паднало, след което да се залее с вода, за да бъде обезвредено. От полицията съветват гражданите да не паркират автомобилите си под терасите на блока, защото може да бъде повреден или запален от съседи, чрез изхвърлените от тях бомбички, пиратки или други пиротехнически изделия. Полицията продължава интензивните проверки за нерегламентирана търговия с пиротехнически изделия. Оттам припомнят, че е недопустимо търговията с тези изделия да се извършва на открито – по базари, сергии и павилиони. Изделията следва да се съхраняват и продават само в оригиналната заводска опаковка и да бъдат придружени с инструкция за употреба и безопасност на български език. Забранява се продажбата на видимо повредени пиротехнически изделия. Те подлежат на незабавно бракуване и унищожаване по съответен ред.\r\nТони МИХАЙЛОВ", "date": "2017.12.24", "title": "ОДМВР - Пловдив: Забранена е употребата на пиротехнически изделия в закрити помещения и в близост до леснозапалими материали"}
{"url": "http://www.focus-news.net/news/2017/12/24/2470686/ria-novosti-gerhard-shryoder-razkaza-za-priyatelstvoto-si-s-vladimir-putin-i-rabotata-si-v-rosneft.html", "text": "Бившият федерален канцлер на Германия Герхард Шрьодер разказа в интервю пред немското издание Rheinische Post за работата си в руския петролен гигант „Роснефт“, както и за отношението си към руския президент Владимир Путин, предава РИА Новости.\r\nСпоред думите на Шрьодер, председателстването му в съвета на директорите на руската петролна компания е „увлекателна задача“ и в случая, за него, парите не са от особена важност.\r\n„И знаете ли какво: ако заседавах в съвета на директорите на американска компания, а не на руска, всички биха казали: това е прекрасно. В тази критика има определена доза лицемерие“, отбеляза той.\r\nШрьодер подчерта, че добрите отношения с „Роснефт“ и Русия, като цяло, са в интерес на Европа и Германия в крайна сметка ще има полза от тях.\r\nНа забележката на журналиста от немското издание, че руският петролен концерн е под ударите на европейските и американските санкции, бившият канцлер отговори, че е против рестрикциите и че, според него, те ще бъдат отменени.\r\nГерхард Шрьодер също така потвърди, че той и Путин са истински приятели.\r\n„Да, точно така е. И ще продължи да бъде. Имам доверие на Владимир Путин“, заяви той.\r\nГерманецът обясни, че приятелството им предполага, че те споделят мненията си по различни въпроси и се критикуват един-друг, но единствено очи в очи. Освен това, той призна, че, може би,  не знае всичко за руския президент, защото „всички имат тайни“.\r\nСпоред гледната точка на Шрьодер, сближението между Русия и Германия е невъзможно без Путин. „Да управляваш Русия никак не е лесна задача. По-скоро трябва да изхождате от това, че след Путин нещата няма да се подобрят. Крачката към сближаване може да стане постепенната отмяна на взаимните санкции“, поясни той.\r\nПревод и редакция:", "date": "2017.12.24", "title": "РИА Новости: Герхард Шрьодер разказа за приятелството си с Владимир Путин и работата си в „Роснефт“"}
{"url": "http://www.focus-news.net/news/2017/12/24/2470687/pregled-na-mezhdunarodnite-novini-do-13-chasa-agentsiya-fokus.html", "text": "Канцлерът на Австрия Себастиян Курц смята, че опитите за разпределяне на бежанците в ЕС по квотна система са се провалили. \r\n„Опитите за принуждаване на държавите да приемат бежанци няма да тласнат Европа напред“, заяви Курц. „Ако продължим по този път, ще внесем още повече разделение в Европейския съюз. Страните-членки трябва да решават сами, дали да приемат бежанци и колко“, смята австрийският канцлер.\r\nСпоред неговото мнение, „дискусията за квотите, като цяло, е безсмислена“. „Защото мигрантите, тръгнали на път към Европа не искат да попаднат в България или Унгария, а искат в Германия, Австрия и Швеция“, отбеляза Курц.\r\nКанцлерът призова за отстраняване на недостатъците в миграционната политика на ЕС. „Границите между предоставянето на убежище и икономическата миграция в момента просто са размити“, обясни той. Според думите му, мигрантите трябва да помагат в своите родни страни или в съседни на своите държави. „Ако и това е невъзможно, то на техните континенти в сигурни райони“, добави Курц, отбелязвайки, че ЕС трябва да организира такива райони и да осигури безопасността на мигрантите там.\r\nСамо в качеството на последна възможност и то непосредствено на място, трябва да се решава, кой да получи право да дойде в Европа, смята той. „Но ние повече не можем да приемаме всеки човек, който с помощта на превозвачите нелегално е пристигнал в Европа“, отбеляза австрийският канцлер.\r\nСпоред думите на Курц, в Европа има политическа воля за провеждането на такъв политически курс. „Има много промени по въпроса за бежанците на европейско ниво. Почти всички са съгласни, че пътят, по който тръгнахме през 2015 година, е грешен“.\r\n***Турция, с политиката, която провежда през последните години, няма място в Европейския Съюз и би било честно да се прекратят преговорите за влизане на страната в Съюза. Такова мнение изказа австрийският канцлер Себастиян Курц.\r\n„Наблюдаваме значителни нарушения на основни човешки права“, заяви той. „Не мога да се съглася с това, че ЕС вижда какво се случва и се преструва, че нищо не се е случило“. „Според мен, Турция, особено отчитайки посоката на политиката й от последните години, няма място в ЕС“, подчерта австрийският канцлер.\r\n„Би било честно да прекратим преговорите за нейното влизане (в ЕС)“, смята Курц. В същото време той напомни, че „в момента, в ЕС няма общоприето мнение по този въпрос“. „Но аз съм оптимистично настроен относно това, че в близките години ще успеем да го постигнем“, добави канцлерът. Той твърди, че „Турция се опитва да оказва значително влияние на турското малцинство в Австрия, Германия и други държави и се опитва да възпрепятства интеграцията (на турците)“.\r\n***Последните санкции на ООН срещу Северна Корея са „акт на агресия“ и са равнозначни на пълна икономическа блокада над страната, заявиха от Министерството на външните работи на Северна Корея в неделя, заплашвайки да накажат тези, които са подкрепили мярката.\r\nКакто агенция „Фокус“ информира, Съветът за сигурност на ООН единодушно наложи нови санкции срещу Северна Корея в петък за последните й ракетни изпитания. Рестрикциите целят да спрат ограничат доставките на петролни продукти и суров петрол в страната и да предотвратят изпращането на средства в Северна Корея от нейни граждани, които работят в чужбина.\r\nСанкциите на ООН предвиждат да спрат около 90% от доставките на петролни продукти в Северна Корея, ограничавайки ги до 500 хиляди барела годишно, както и освобождаване от работа на севернокорейците, заработващи в чужбина. Освен това, в предложената от САЩ резолюция се налага ограничение на доставките на суров петрол за Северна Корея до 4 милиона барела годишно и се предвижда разширяване на санкциите, в случай на ново ядрено или ракетно изпитание на Пхенян.\r\nВ съобщение, публикувано от севернокорейската държавна агенция KCNA, Министерството на външните работи на страната заявява, че САЩ са ужасени от ядрената сила на Северна Корея и са „все повече и повече заслепени от омразата си, видно от мерките за налагане на най-тежките санкции и натиск в историята“ над азиатската страна.\r\nСпоред написаното от външното ведомство, новата резолюция е равносилна на пълна икономическа блокада на Северна Корея.\r\n„Определяме тази „санкционна резолюция“, нагласена от САЩ и техните последователи, като смъртоносна хватка над суверенитета на нашата Република и като на акт на агресия, нарушаващ мира и стабилността на Корейския полуостров и региона. Категорично отхвърляме тази ‚резолюция‘“, се казва в съобщението.\r\n„Ще продължим да развиваме защитния си ядрен потенциал, като сдържащ фактор, целящ да неутрализира американските ядрени заплахи, изнудване и вражески действия, установявайки баланс на силите със САЩ“, добавят от севернокорейското министерство.\r\n„САЩ не трябва да забравят и за секунда Северна Корея, която скоростно се превърна в стратегическа държава, способна да постави територията на САЩ под ядрена заплаха“, предупреждават още от севернокорейското външно ведомство.\r\nСеверна Корея заяви, че тези, които са гласували в полза на санкциите ще изпитат гнева на Пхенян.\r\n„Страните, които вдигнаха ръка в полза на ‚санкционната резолюция‘, ще бъдат държани отговорни за всичките последствия, причинени от ‚резолюцията‘ и ние ще се стараем винаги да ги накараме да си платят скъпо, за това, което ни причиниха“, се казва в края на съобщението.\r\n*** Президентът на Германия Франк-Валтер Щайнмайер, в своето първо коледно обръщение към гражданите на ФРГ, ги призова да не се страхуват от зациклилия процес за формиране на правителство на страната и да вярват на властите. Самото обръщение на Щайнамайер ще бъде излъчено по немските телевизии в неделя, 24 декември, вечерта, но текстът на посланието беше публикуван предварително.\r\n„Ние не трябва да се страхуваме от изненадите. Това се отнася и за формирането на правителство, което се проточи необичайно дълго. Уверявам ви в това, че властите действат по правилата, предвидени специално за подобни конституционни случаи, независимо от това, че през последните десетилетия не ни се е налагало да ги прилагаме. Затова ние трябва да им вярваме“, ще заяви германският държавен глава.\r\nЩайнмайер призовава съгражданите си да бъдат смели. „Ако хората не бяха смели и готови за изненади, то дори овчарите не биха стигнали до Витлеем“, заявява политикът. Той припомня и падането на Берлинската стена през 1989 година, което, както отбелязва германският президент, „не е било коледно чудо, а заслуга на смелите хора“.\r\nСпоред традицията в Германия, в специални телевизионни обръщения, президентът поздравява гражданите на страната за Рождество Христово, а федералният канцлер – за Нова година. За Щайнмайер това обръщение ще е първо – той встъпи в длъжността президент на 19 март 2017 година.Агенция „Фокус“ припомня, че през ноември Германия се оказа на границата на остра вътрешнополитическа криза, след като Съюза (ХДС/ХСС) на канцлера Ангела Меркел не успя да състави управляваща коалиция със Свободната демократическа партия(СвДП) и „Зелените“. В момента са останали само три възможни варианта за развитие на ситуацията – повтаряне на „голямата коалиция“ между Съюза и Германската социалдемократическа партия(ГСДП), управлявала страната два мандата – 2005-2009 и 2013-2017 година – формиране на правителство на малцинството и предсрочни парламентарни избори.\r\n*** Спасителите във Филипините продължават търсенето на оцелели и в неделя, след като тропическа буря връхлетя южната част на островната страна, предизвиквайки наводнения и свлачища, в резултат от които загинаха най-малко 200 души, мнозина са с неизвестно местонахождение, а още хиляди са останали без подслон.\r\nТъгата на Филипините бе подсилена и от смъртта на 37 души, по време на пожар в търговски център на Бъдни вечер, съобщават местните полицейски власти.\r\nПрез Филипините преминават по около 20 тифуна годишно и в страната е разработена ефективна предупредителна система, но мащабът на разрушенията, причинени от тропическата буря „Тембин“ на южния остров Минданао след петък, говорят, че тази стихия е изненадала властите и населението.\r\n„Броят на жертвите най-вероятно ще се увеличи, тъй като постоянно получаваме данни  за нови, докато времето се оправя, заяви говорителят на полицейското управление на Минданао, суперинтендант Лемул Гонда.\r\n„Бавно възстановяваме електроснабдяването и комуникациите в засегнатите райони“, добави той.\r\nОт местните аварийни служби подадоха данни, че най-малко 159 души са с неизвестно местонахождение, а още 70 хиляди са били принудени да напуснат домовете си.\r\n*** Германското правителство не е изпълнило ангажиментите си към Гърция във връзка с релокацията на бежанци. До средата на декември, Германия е приела 5332 бежанци от Гърция, докато според решението на Европейския съвет от 2015 година, тя е поела ангажимент за приемането на 17 209 души.\r\nЗа тази история се разбра, след като „зеленият“ германски депутат Филип Полат постави официален въпрос на Министерството на външните работи на Германия. Полат заяви, че „Германия трябва да спази ангажиментите си. Германското правителство е поело задължения спрямо Гърция“.\r\nВ своя отговор, външното ведомство обясни, че броят на бежанците, договорен в Европейския съвет през 2015 година, е базиран на очаквания, които не са се оправдали. След споразумението между ЕС и Турция през 2016 година, в Гърция са пристигнали по-малко имигранти, отколкото се е очаквало година по-рано.\r\nОсвен това, в програмата за релокация е посочено, че в нея могат да бъдат включени само хора от националности, чиито представители с бежански статут в ЕС са най-малко 75%. Според германското министерство, само 500 бежанци в Гърция попадат в тази категория, като то се позовава на данни на Европейската комисия.\r\nЗа разлика от това, гръцкия клон на Върховния комисариат на ООН за бежанците(ВКБООН) публикува свои данни в петък, в които се представя коренно различна картина, от тази, която рисуват от германското външно министерство. Оказва се, че броят на бежанците, попадащи в категорията подлежаща на релокация е многократно по-голям: само от юли до декември на островите Лесбос, Хиос и Самос са пристигнали 19,800 имигранти, като повече от 70% от тях са сирийци, иракчани или афганистанци.\r\n*** Китайската цензура е закрила достъпа или отнела лицензите на 13 хиляди уебсайта след 2015-а година заради нарушения на правилата за интернет пространството на страната.\r\nТези новини идват, след като Китайската комунистическа партия(ККП) взе решение да затегне още повече регулациите върху интернета. \r\nОсвен това, от представените данни се разбира, че различни интернет платформи за закрили повече от 10 милиона акаунта за „нарушения на протокола“, като се предполага, че става въпрос за профили в социалните мрежи.\r\n„Тези мерки имат силен сдържащ ефект“, заяви Ван Шенгюн, заместник-председател на Постоянния комитет на Народния конгрес на ККП.\r\n„Гуугъл“, „Фейсбук“, „Туитър“ и уебсайта на The New York Times са блокирани в Китай, наред с много други чуждестранни интернет страници.\r\nВ „Поднебесната империя“, уебсайтовете трябва да се регистрират пред властите и са отговорни за „достоверността на всяка информация“, публикувана на техните платформи, според регулациите, приети след 2000-ата година. Когато цензурата установи нередности, страницата на нарушителят може да бъде закрита или той може да бъде глобен.", "date": "2017.12.24", "title": "Преглед на международните новини до 13 часа ( Агенция „Фокус“ )"}
{"url": "http://www.focus-news.net/news/2017/12/24/2470688/pazardzhik-tselogodishna-programa-na-bchk-osiguryava-bezplaten-obyad-za-nuzhdaeshti-se.html", "text": "Целогодишна програма на БЧК - Пазарджик осигурява безплатен обяд за нуждаещи се. Това съобщи за Радио „Фокус“ - Пазарджик Живко Дишков, председател на хуманитарната организация. „Това е още една голяма програма, която ние изпълняваме. Тя се осъществява целогодишно и работи вече от 8 - 9 години. В момента в град Пазарджик всеки ден 50 души, избрани от комисия, получават безплатен топъл обяд“, уточни Дишков. Той добави, че на всеки два месеца списъкът от 50 нуждаещи се се сменя, за да може да се обхванат по-голям брой хора. „През идващата 2018 година програмата ще продължи да се изпълнява“, коментира Дишков.\r\nСветлана ЕЛЕНКИНА", "date": "2017.12.24", "title": "Пазарджик: Целогодишна програма на БЧК осигурява безплатен обяд за нуждаещи се"}
{"url": "http://www.focus-news.net/news/2017/12/24/2470689/prof-albena-georgieva-kolednoto-dravche-e-doshlo-ot-zapadna-evropa-kato-nay-napred-se-e-okichvalo-s-lakomstva.html", "text": "Коледното дръвче, което сега е обичайно за всяка къща, идва много късно от Западна Европа. Там елхата най-напред се е появила, окичена с лакомства, гевречета и сладкиши. След това се изобретяват играчките. Това каза проф. д-р Албена Георгиева от Института за етнология и фолклористика с етнографски музей към Българската академия на науките, в интервю за Агенция „Фокус“ по повод Бъдни вечер. „В България то се появява след Освобождението най-напред в градовете, а после и по селата“, каза тя и обясни, че в старата българска традиция се е горяло дърво, чиято символика е същата. По думите ѝ по нашите земи се е отрязвал дъб. „Отрязвал го е млад момък, посрещали са го тържествено и са миросвали дървото. Продупчвали са една дупка в него, слагали са масло и мед, за да има изобилие през годината. Вечерта това дърво се е слагало да гори в огнището. Трябвало е да гори цяла нощ, а това, което изгаря е било символът на топлината, светлината, която трябва да се роди със зараждащото се слънце“, коментира проф. Георгиева. По думите й дървото символизира обновлението и завръщането на човешкия живот и на рода. „По този начин се реализира замисълът, заложен в мъничкото семенце, от което всяко дърво започва да расте. Дървото е много важен символ на хармонично балансирано развитие“, коментира проф. Георгиева.\r\nДеница КИТАНОВА", "date": "2017.12.24", "title": "Проф. Албена Георгиева: Коледното дръвче е дошло от Западна Европа, като най-напред се е окичвало с лакомства"}
{"url": "http://www.focus-news.net/news/2017/12/24/2470690/znepolskiyat-episkop-arseniy-tsarkvata-ni-priobshtava-kam-velikata-tayna-na-blagochestieto-yavyavaneto-na-boga-v-plat.html", "text": "Църквата ни приобщава към великата тайна на благочестието – явяването на Бога в плът. Това каза Знеполският епископ Арсений пред десетки християни, които изпълниха храм „Света Марина“ в Пловдив на Бъдни вечер, предаде репортер на Радио „Фокус“ – Пловдив. Миряните запалват свещ и се молят за здраве и закрила на своите семейства. Очаква се през целия ден вярващите да изпълват митрополитския храм „Св. Марина“, за да потърсят Божията благодат. Празничното богослужение тази сутрин оглави Знеполският епископ Арсений, който в 17.00 часа ще отслужи и Празнична вечерня. На 25 декември Негово Високопреосвещенство Пловдивският митрополит Николай ще възглави от 9.00 часа архиерейска света Литургия в същия храм.\r\n„В навечерието сме на великия Господски празник Рождество Христово. С молитвен трепет, удивление и благоговейно преклонение Църквата ни приобщава към великата тайна на благочестието – явяването на Бога в плът. Църквата ни възвисява, просвещава ума и сърцето ни с бездънен духовен смисъл, с благодатно красиви духовни чувства, от които бликат светлината и радостта от тази велика тайна – от тайната на Боговъплъщението. Разтърсващо велика, необозримо дълбока и безкрайно свята е тази тайна, която църквата прославя – тайната на благочестието – явяването на Бога в плът“, каза Знеполският епископ Арсений пред събралите се десетки миряни в храма.\r\nТони МИХАЙЛОВ", "date": "2017.12.24", "title": "Знеполският епископ Арсений: Църквата ни приобщава към великата тайна на благочестието – явяването на Бога в плът"}
{"url": "http://www.focus-news.net/news/2017/12/24/2470691/varna-23-godishen-mazh-katastrofira-s-otkradnat-kamion-v-opit-za-byagstvo-ot-politsiyata.html", "text": "23-годишен мъж катастрофира с откраднат камион в опит за бягство от полицията. Това съобщиха от пресцентъра на МВР. Час след кражбата на автомобила мъжът е задържан. На 22 декември около 21.00 часа в село Старо Оряхово за зареждане на магазин за хранителни стоки спира товарен автомобил „Мерцедес”. Водачът му оставя превозното средство с работещ двигател и ключ на контакта и слиза, за да разтовари стоката. Тогава 23-годишният мъж успява да влезе в кабината и да потегли с чуждото возило. След подадения сигнал веднага започват заградителни действия на територията на целия регион. В резултат на това товарният автомобил е засечен от полицейски екип на Четвърто РУ, който прави опит да го спре. Водачът не се съобразява с подадения сигнал и продължава по Аспарухов мост в посока Варна, следван от полицейския екип. В преследването се включват и колегите им от съседното полицейско управление. На кръгово кръстовище на ул. „Девня” водачът на „Мерцедес”-а губи контрол и се обръща странично. 23-годишният крадец от село Любен Каравелово не е пострадал, той е задържан в полицейския арест. По случая е образувано досъдебно производство, материалите са докладвани на прокурор от Районна прокуратура  - Варна. На задържания е повдигнато обвинение.", "date": "2017.12.24", "title": "Варна: 23-годишен мъж катастрофира с откраднат камион в опит за бягство от полицията"}
{"url": "http://www.focus-news.net/news/2017/12/24/2470692/afp-napadateli-ubiha-trima-klienti-na-kafene-v-yuzhnata-chast-na-egipet.html", "text": "Маскиран нападател откри огън по кафе в южната част на Египет и уби трима от клиентите, предава AFP, като се позовава на информация от местните полицейски власти.\r\nНападението се е случило през нощта срещу неделя, 24 декември, \tв село Ал Аят, намиращо се на около 50 километра от столицата Кайро, като още най-малко пет души са сериозно ранени, съобщават от полицията.\r\nМотива за атаката е неизвестен на органите на реда, но те работят по версия за криминален инцидент, а не за терористичен акт.\r\nСпоред свидетелствата на очевидци, публикувани в местен вестник, двама нападатели са пристигнали на мястото с мотоциклет и са открили огън по кафенето, след което са избягали.\r\nПревод и редакция:", "date": "2017.12.24", "title": "AFP: Нападатели убиха трима клиенти на кафене в южната част на Египет"}
{"url": "http://www.focus-news.net/news/2017/12/24/2470693/diana-todorova-etnograf-vazhen-moment-v-obrednostta-na-badni-vecher-e-posreshtaneto-na-koledarite-koito-tragvat-sled-polunosht.html", "text": "Важен момент в обредността на Бъдни вечер е посрещането на коледарите, които тръгват след полунощ. Това каза в интервю за Радио \"Фокус\" - Варна Диана Тодорова, уредник в Етнографския музей във Варна. Това са млади мъже, ергени. Групата трябва да се води от женен мъж. По думите ѝ във варненския край заедно с коледарите или пред тях ходят по-малки момчета, наречени котки, които мяукат и предупреждават стопаните, че идват коледарите. Тодорова каза още, че те тръгват да обикалят селото от изток на запад. По думите ѝ стопаните посрещат коледарите прави около масата, а коледарските песни трябва да пожелаят здрава и плодородна година. \"За всеки член от семейството има песен - за стопанина, за стопанката, за мъже, жени и малки деца. След като си изпеят песните, ако има мома в семейството или млада булка, тя подава този превит кравай на станиника, който казва благословия за благоденствие в този дом, даряват се със сушени плодове, орехи, ако е заколено прасето, може да се даде и от месото или от сланината\", добави Тодорова. Тя отбеляза, че в традиционната обредност прасето за Коледа се е колело преди Бъдни вечер или вече на втория ден - на самата Коледа, но всички са чакали да минат коледарите. Според Тодорова едва тогава, когато те са възвестили раждането на младия Бог или раждането на новото слънце, е можело да се хапне от свинското месо. \"Цяла нощ обикалят коледарите и сутринта се събират на селския площад, където излизат всички от селото и там започва едно наддаване за краваите. Те се излагат на търг и бащите на ергените откупуват краваите на момите. Тук за първи път става очевидно пред селския колектив къде ще бъдат сватбите през годината или кое момче кое момиче харесва\", обясни Диана Тодорова. Събраните подаръци от коледарите са се давали на по-бедни семейства, на църквата или остават за читалището, или самите коледари са си ги разделяли помежду си. В някои села те се пазят за Ивановден, когато коледарите се събират в дома на станиника и се прави веселие. Коледа продължава три дни, през които може да се посещават близки и роднини.\r\nМарияна ВАЛЕНТИНОВА", "date": "2017.12.24", "title": "Диана Тодорова, етнограф: Важен момент в обредността на Бъдни вечер е посрещането на коледарите, които тръгват след полунощ"}
{"url": "http://www.focus-news.net/news/2017/12/24/2470694/yordan-mladenov-bsp-neka-toplinata-i-dobroto-izpalnyat-domovete-i-sartsata-ni.html", "text": "Народният представител от „БСП за България“ Йордан Младенов честити на жителите на област Пазарджик настъпващите коледни и новогодишни празници, съобщиха от пресофиса на Йордан Младенов. В поздравителния адрес на народния представител се посочва: „Уважаеми жители на област Пазарджик, скъпи приятели, желая Ви светли и споделени празници! Нека топлината и доброто изпълнят домовете и сърцата ни, нека имаме вяра и сили да сбъдваме мечтите си, нека бъдем съпричастни един към друг и с готовност да протягаме ръка. Да бъдем здрави и най-вече да не забравяме да бъдем хора, защото чудото на Рождество живее чрез нас! Щастлива Коледа и успешна Нова година!“", "date": "2017.12.24", "title": "Йордан Младенов, БСП: Нека топлината и доброто изпълнят домовете и сърцата ни"}
{"url": "http://www.focus-news.net/news/2017/12/24/2470695/ria-novosti-iran-smyata-pregovorite-za-razreshavane-na-siriyskata-kriza-v-astana-za-po-perspektivni-ot-tezi-v-zheneva.html", "text": "Техеран не очаква пробив в разрешаването на сирийската криза на преговорите под шапката на ООН в Женева, като според председателят на иранския Меджлис (парламент) Али Лариджани, преговорите в Астана са по-перспективни, предава РИА Новости.\r\nВъоръженият конфликт в Сирия продължава от март 2011 година. Начините за разрешаването му се обсъждат на площадките в Женева и Астана, като в казахстанската столица преговорите са фокусирани върху военния аспект на сирийското урегулиране и се водят от януари, като вече са проведени осем кръга. Страните-гаранти в астанинския формат на разговорите са Русия, Турция и Иран.\r\n„Мисля, че в Женева няма да се случи чудо. Женевският процес само забавя хода на политическото разрешаване. Астанинския процес е плодотворна среда за урегулирането на кризата“, заяви Лариджани, по време на срещата си с председателя на руската Дума (долната камара на парламента) Вячеслав Володин.\r\nТой е подчертал, че присъствието на американците в Сирия и Северен Ирак „ще има деструктивен характер“.\r\nПревод и редакция:", "date": "2017.12.24", "title": "РИА Новости: Иран смята преговорите за разрешаване на сирийската криза в Астана за по-перспективни от тези в Женева"}
{"url": "http://www.focus-news.net/news/2017/12/24/2470696/znepolskiyat-episkop-arseniy-zaslepeni-sme-ot-pretrupanite-trapezi-ot-shumnoto-veselie-i-svetlinite-na-edin-drug-praznik-na-praznika-bez-hrista.html", "text": "Сетивата ни са заслепени от претрупаните трапези, от шумното веселие и светлините на един друг празник – на празника без Христа. Това каза Знеполският епископ Арсений пред събралите се миряни в митрополитския храм „Св. Марина“ по време на сутрешното богослужение, предаде репортер на Радио „Фокус“ – Пловдив. „Защо душите на мнозина празнуващи Рождество Христово са глухи и слепи за тази пазена в лоното на Църквата тайна – явяването на Бога в плът? Защото за залинели от тлъстите веществени трапези на този свят, защото са натежали от натъпканите със земна пръст мисли и чувства и защото са омаяни от блещукащите светлини на един друг празник. Разноцветни фигурки, магазини, купища ястия, глъч, суета, непонятна обредност, обичайните за случая поздравления, в много от които вечните истини звучат все по-плахо и по-обезкървено за сметка на силно туптящия пулс на времето“, каза епископ Арсений пред събралите се вярващи.\r\n„Но има ли тук място за Христос, има ли тук място за живия Бог, за сина Божи, станал син Човешки? Има ли предел човешкото безумие, което пропъжда Христа от празника на Рождество Христово? Или само искаме от любопитство да надникнем във Витлеемската пещера и да видим родилия се Богомладенец но никак не искаме да живеем в неговото присъствие? Стихиите на този свят безмилостно заслепяват сетивата ни с шумното веселие, с крясъка и светлините на един друг празник-  на празника без Христа“, посочи епископ Арсений. Той каза още, че до тайната на благочестието могат да се докоснат единствено тези, чиито сърца са готови да станат подслон на Младенеца, за да ги поведе той като безкрайно могъщ Бог и безкрайно смирен човек към изгубения Рай, към вечните жилища в дома на небесния отец. „Но колко ли са тези хора сред човешкия род днес?“, запита Арсений и посочи, че плашещо много са християните, сред които Христос остава без подслон и бездомен. „Много думи се изговарят за празника Рождество Христово, но в колко ли християнски сърца намира подслон Христос? Колко ли християнски сърца са разкрити докрай за Спасителя, който иска да покаже на всеки един от нас пътя към дома?“, посочи още Знеполският епископ Арсений.\r\nТони МИХАЙЛОВ", "date": "2017.12.24", "title": "Знеполският епископ Арсений: Заслепени сме от претрупаните трапези, от шумното веселие и светлините на един друг празник – на празника без Христа"}
{"url": "http://www.focus-news.net/news/2017/12/24/2470697/premierat-na-harvatiya-harvatiya-shte-zashtiti-onova-koeto-e-harvatsko.html", "text": "Хърватският премиер Андрей Пленкович заяви, че външнополитическите приоритети на неговото правителство през следващия период са влизане в еврозоната, Шенген и Организацията за икономическо сътрудничество и развитие (ОИСР) и че в отношенията със Словения във връзка с граничния спор ще се отнася отговорно, но \" ще защити това, което е хърватско\", предава излъчващата на албански език скопска телевизия „Алсат-М“.\r\nНа въпроса как Словения планира да приложи решението на Арбитражния съд от 29 декември, Пленкович заяви, че \"няма едностранно прилагане на каквато и присъда\".\r\nНа въпроса какво ще направи, ако Словения започне да прилага своята компетентност на 29 декември, Пленкович отговори, че \"е помолил колегите от Словения\", а това послание е било отнесено и до партньорите от международната общност, че \"в такива ситуации най-важното е да се избягват едностранни движения, които могат да доведат до инциденти \".\r\n„В този момент въпросът за границите не е решен, особено на морето“, заяви хърватският премиер, по време на в гостуването си в предаване на хърватската телевизия ХРТ и добави, че ще се отнася отговорно към разрешаването на въпроса.\r\nПревод и редакция:", "date": "2017.12.24", "title": "Премиерът на Хърватия: Хърватия ще защити онова, което е хърватско"}
{"url": "http://www.focus-news.net/news/2017/12/24/2470698/stefka-kostova-praznuvaneto-na-koleda-v-malko-tarnovo-zapochva-s-posteneto.html", "text": "Празнуването на Коледа в Малко Търново започва с постенето. Това каза за Радио „Фокус” – Бургас 86-годишната Стефка Костова, родена и израснала в Малко Търново. \"Цялата фамилия присъства на тържествената вечеря, на която има кокошка,баница,пита, сушени плодове. Целите пости се спазват от възрастните, а децата постят задължително една седмица, която завършва с причастие\", каза Костова. По думите ѝ децата са ходили на църква и след това са им давали стотинки, за да си купят симид. Според нея подготовката за постите започва от лятото и есента. Всяко семейство отглежда боб, картофи и зимнина. \"Подготвят се различни туршии,сладка, мармалади,рачели и др. Подготвят се различни тестени продукти като юфка, кускус,а специално за постите люта трахана, приготвена от различни зеленчуци и домашна квас. 24 декември е малката Коледа. Подготвя се къщата за Бъдни вечер.Сготвено е задължително боб, жито, ошав от сушени плодове. Питата се разчупва от най-възрастния в семейството над главата си, с което се определя дали житото или ръжта ще е повече през годината. На голямата Коледа камбаната на църквата бие тържествено\", добави Костова. По думите ѝ едно от приготвените ястия е сварената баба (в странджанския край така се казва на кървавицата). Други ястия са свинско със зеле, сарми с кисело зеле, баница и тиквеник. Всички хора от Малко Търново отиват в голямата църква на града. \"Свещениците са образовани и достолепни хора. Коледа продължава три дни. На третия ден - Стефановден, се празнува от имениците и отново се подготвят софрите\", добави Костова. По думите ѝ елхови клончета са липсвали в къщите на хората от Малко Търново. Имало е зукум - южно растение с широки и дълги листа с разклонения и със специфичен аромат.\r\nМария РУСЕВА", "date": "2017.12.24", "title": "Стефка Костова: Празнуването на Коледа в Малко Търново започва с постенето"}
{"url": "http://www.focus-news.net/news/2017/12/24/2470699/ramzan-kadirov-organite-na-reda-se-gotvyat-za-pronikvane-na-ekstremisti-v-checheniya.html", "text": "Органите на реда в Чечения се готвят да предотвратят проникване на екстремисти на територията на руската република, готвещи терористични нападения. Това заяви в хода на телевизионно интервю президентът на Чечения Рамзан Кадиров, цитиран от ТАСС.\r\n„Вече знаем, имаме положителна информация за няколко шайтана (дявола), изпратени да извършват терористични нападения в Чеченската република. В момента те са в Грузия. Чакаме ги и в момента, в който преминат границата, ние веднага ще ги задържим или унищожим“, заяви той.\r\n„Напълно контролираме всички канали, всички входове и изходи, защото ако те дойдат, наистина ще извършат престъпления, терористични актове. Затова ние трябва да знаем предварително къде са и с какво се занимават“, добави Кадиров.\r\nПревод и редакция:", "date": "2017.12.24", "title": "Рамзан Кадиров: Органите на реда се готвят за проникване на екстремисти в Чечения"}
{"url": "http://www.focus-news.net/news/2017/12/24/2470700/rumyana-handzhieva-regionalen-istoricheski-muzey-blagoevgrad-v-zapadna-balgariya-koledarchetata-sa-detsa-mezhdu-6-i-12-godini-koito-se-posreshtat-sas-sito-palno-s-zhitni-zarna.html", "text": "На Бъдни вечер стопанинът е този, който разчупва хляба и дава по едно парче на всеки, като едно парче се оставя за къщата. Това каза за Радио ‘‘Фокус’’- Пирин Румяна Хаджийска, етнограф в Регионален исторически музей - Благоевград. Тя подчерта, че хлябът се слага под иконата. Поверието гласи, че момите трябва да скрият къшей от хляба под възглавницата си и през нощта ще сънуват момъка, за който ще се оженят. Специфичното за коледуването в Западна България е това, че коледарчетата са деца между 6 и 12 години. Стопанката ги посреща със сито, пълно с житни зърна, които посипва по тях и около тях. Те чукат с тоягите си по падналото жито и това е поличба за плодородие. На най-здравото дете стопанката дава тиква, която то трябва да разбие с един замах на прага на дома, така че да се разпилеят семената – знак за плодородие. Етнографът добави, че много важна част от ритуала на Бъдни вечер е и хвърлянето в огнището на предварително приготвена дъбова шума от коледарчетата, които хвърляйки наричат пожелания за плодородие. Накрая на ритуала стопанката дарява децата със сушени плодове, орехи и кравайчета.\r\nЛора КАЛЧЕВА", "date": "2017.12.24", "title": "Румяна Ханджиева, Регионален исторически музей - Благоевград: В Западна България коледарчетата са деца между 6 и 12 години, които се посрещат със сито, пълно с житни зърна"}
{"url": "http://www.focus-news.net/news/2017/12/24/2470702/iliya-valev-etnograf-v-denya-predi-koleda-se-kolelo-praseto-koeto-se-priema-kato-kravna-zhertva-za-novata-godina.html", "text": "Денят преди Коледа се нарича Малка Коледа, а вечерта – Бъдни вечер. Това каза за Радио „Фокус“ – Велико Търново Илия Вълев, етнограф в Регионален исторически музей – Велико Търново. По думите му празникът е с богата обредност. Ритуалите на този ден са за плодородие, здрав и добър късмет през идващата нова година „На Малка Коледа се колело прасето. Това се приема като кръвна жертва за новата година. На този ден се приготвя и Бъдникът, който задължително се слага в огнището. Той е важен елемент от коледната обредност“, посочи Вълев. Бъдникът се слага в огнището преди нареждането на трапезата за Бъдни вечер. Преди това той се миросвал от стопанина, като се пробивала малка дупка в кората, в която се слага светено миро, тамян и малко мед, за да е блага годината. Вярвало се, че Бъдникът не трябва да загася през цялата нощ, а ако загасне, това се смятало за лошо предзнаменование за къщата.\r\nНадежда КРЪСТЕВА", "date": "2017.12.24", "title": "Илия Вълев, етнограф: В деня преди Коледа се колело прасето, което се приема като кръвна жертва за новата година"}
{"url": "http://www.focus-news.net/news/2017/12/24/2470703/sport-tervel-pulev-sas-sedem-ot-sedem-pobedi-v-profesionalniya-boks.html", "text": "Тервел Пулев спечели седмата си победа от седем мача в професионалния бокс, след като отказа противника си Артьом Чернякевич от Беларус още във втория рунд на мача им, проведен в рамките на новогодишна боксова гала-вечер в столицата на Германия - Берлин. В щаба на бронзовия олимпийски медалист от Лондон 2012-а бяха по-големият му брат Кубрат Пулев и неговия личен треньор Борислав Бояджиев.", "date": "2017.12.24", "title": "Спорт: Тервел Пулев със седем от седем победи в професионалния бокс"}
{"url": "http://www.focus-news.net/news/2017/12/24/2470704/burgas-vazstanoveno-e-dvizhenieto-po-pat-ii-73-valchin-prilep-pri-s-lozarevo.html", "text": "Възстановено е движението по път II-73 Вълчин – Прилеп през Ришки проход при с. Лозарево. Това съобщиха от пресцентъра на Агенция \"Пътна инфраструктура\".", "date": "2017.12.24", "title": "Бургас: Възстановено е движението по път II-73 Вълчин – Прилеп при с. Лозарево"}
{"url": "http://www.focus-news.net/news/2017/12/24/2470705/afp-do-10-hilyadi-bezhantsi-shte-badat-dovedeni-v-evropa-ot-libiya-prez-2018-godina.html", "text": "До 10 хиляди имигранти, бедстващи в бежански лагери и центрове в Либия, ще бъдат доведени в Европа през 2018 година, съобщиха от италианското правителство в неделя, предава AFP.\r\nИнициативата е част от опитите на европейските страни да предприемат мерки във връзка с влошаващите се условия на бежанците в Либия, където хиляди хора, тръгнали към Европа, са заловени и предлагани на робски пазари и докато чакат новите си господари са държани в нечовешки условия.\r\nМинистърът на вътрешните работи на Италия Марко Минити заяви в интервю пред италианското издание La Repubblica, че „през 2018 година до 10 хиляди бежанци ще могат да дойдат в Европа без риск, по хуманитарни коридори“.\r\nПревод и редакция:", "date": "2017.12.24", "title": "AFP: До 10 хиляди бежанци ще бъдат доведени в Европа от Либия през 2018 година"}
{"url": "http://www.focus-news.net/news/2017/12/24/2470706/sliven-dostatachen-broy-ekipi-sa-osigureni-v-tsentrovete-za-speshna-meditsinska-pomosht-v-oblastta-za-koleda-i-nova-godina.html", "text": "Достатъчен брой екипи са осигурени в Центровете за спешна медицинска помощ за коледните и новогодишни празници в Сливен и областта. Това заяви за Радио „Фокус” - Сливен д-р Василиса Симеонова, директор на Центъра за спешна медицинска помощ – Сливен. \"Липсващите лекарски места в Спешната помощ за община Сливен се поемат от лекари от други отделения\", уточни д-р Симеонова. През изминалата година по време на празниците не е имало тежки инциденти, не са регистрирани случаи на наранени от пиротехнически средства. Най-често пострадали от сбиване при пиянски свади са търсили помощ в болницата. Всички линейки са проверени и са готови за работа при зимни условия.", "date": "2017.12.24", "title": "Сливен: Достатъчен брой екипи са осигурени в Центровете за спешна медицинска помощ в областта за Коледа и Нова година"}
{"url": "http://www.focus-news.net/news/2017/12/24/2470707/tass-siriyskata-armiya-e-otrazila-napadenie-na-teroristite-yuzhno-ot-alepo.html", "text": "Части на сирийската армия са ликвидирали заплаха за пробив на терористи от групировката „Джебхат ан Нусра“ на участък от фронта южно от Алепо (на 360 км от Дамаск). Това се съобщава от сирийското издание Al Watan, предава ТАСС.\r\nСпоред данните на изданието, терористите са атакували позиции на правителствените сили от страна на населения пункт Хан Туман, но са срещнали ожесточена съпротива. Сирийската артилерия е нанесла удари по противника, унищожавайки танк, две други бронирани машини, няколко оръдия и пет пикапа с картечници. Според сведенията от военни източници, екстремистите са дали повече от 30 жертви по време на неуспешната си атака.\r\nСпоред изданието, нападението на „Джебхат ан Нусра“ и нейните съюзници е имало за цел да провали предвидена настъпателна операция, която в момента се подготвя от сирийското командване на южния и югозападния фронт край Алепо. Пред войските е поставена задача да възвърнат на правителството участъка от стратегическото шосе Дамаск-Алепо, контролът над което беше загубен преди две години, както и да развият настъпление срещу военното летище Абу Зухур.\r\nАрмията и опълченците водят боеве с терористичната групировка в северната част на провинция Хама (на 220 км от Дамаск) по линията Мшейрф – Ел Латаман, в района на населените места Джабурин и Машруа, на север от Хомс.\r\nПревод и редакция:", "date": "2017.12.24", "title": "ТАСС: Сирийската армия е отразила нападение на терористите южно от Алепо"}
{"url": "http://www.focus-news.net/news/2017/12/24/2470708/vesela-dimitrova-dietolog-postnite-hrani-sa-polezni-za-choveshkiya-organizam.html", "text": "Постните храни са полезни за човешкия организъм, тъй като го пречистват от токсини и отрови. Това каза за Радио ‘‘Фокус’’ - Пирин Весела Димитрова, диетолог и специалист по контрол на храните. По думите ѝ хората трябва да се научат да пият и много вода. По време на Коледно-новогодишните празници храната е твърде разнообразна. Диетологът посъветва, ако има месо на трапезата, то  месото да бъде по-крехко, да се избягват колбасите, да се наблегне на чисти филета. Не е препоръчително ястието да бъде сготвено с маргарин, категорична бе Димитрова. По време на празниците трябва да се намали консумацията на бял хляб, трябва да се премине на плодове и зеленчуци предимно, да се намалят тестените и захарни изделия. Хората трябва да се хранят по 3-4 пъти на ден обилно, за да не се получава затлъстяване. Едно преяждане е вредно, когато не сме се хранили цял ден и вечерта приемем тройни дози храна, посочи още Димитрова.\r\nЛора КАЛЧЕВА", "date": "2017.12.24", "title": "Весела Димитрова, диетолог: Постните храни са полезни за човешкия организъм"}
{"url": "http://www.focus-news.net/news/2017/12/24/2470709/reuters-prezidentat-na-shveytsariya-poiska-referendum-za-izyasnyavane-na-pozitsiyata-na-stranata-spryamo-es.html", "text": "Президентът на Швейцария Дорис Лютард заяви в неделя, че иска да назначи референдум за изясняване на позицията на страната спрямо Европейския съюз, след като отношенията между Берн и Брюксел се охладиха през последната седмица, предава Reuters.\r\nМежду Швейцария и ЕС се появиха търкания, след като Великобритания започна да подготвя сделка за бъдещите търговски отношения  с Брюксел след Брекзит, като част от общ договор за бъдещите двустранни отношения.\r\nВъв връзка с това, в Швейцария се надигнаха гласове за осигуряване на нов „рамков“ договор за регулиране на отношенията между Берн и Брюксел, който да замени съществуващите над 100 двустранни споразумения между страните.\r\nОтношенията започнаха да се влошават през изминалата седмица, когато ЕС даде на швейцарската борса само ограничен достъп до пазара на Съюза, предизвиквайки заплахи от Швейцария за ответен удар, тъй като страната определя действията на Брюксел като дискриминационни.\r\n„Двустранните отношения са важни“, заяви Лютард в интервю пред швейцарското издание Sonntags Blick. „Затова ние трябва да изясним позицията си за отношенията ни с Европа. Трябва да определим посоката, в която ще тръгнем“.\r\nПревод и редакция:", "date": "2017.12.24", "title": "Reuters: Президентът на Швейцария поиска референдум за изясняване на позицията на страната спрямо ЕС"}
{"url": "http://www.focus-news.net/news/2017/12/24/2470710/grozdelina-georgieva-rem-plovdiv-badni-vecher-i-koleda-sa-nay-pochitanite-praznitsi-v-narodnata-kultura.html", "text": "Бъдни вечер и Коледа са най-почитаните празници в народната култура. Това каза за Радио „Фокус“ – Пловдив Грозделина Георгиева, уредник в Регионалния етнографски музей в Пловдив. По думите ѝ Коледният цикъл започва от 20 декември – Игнажден, като в народната култура това е цикълът, който предвещава идването на новата година. „Затова е изпълнен с толкова символи, които се тачат, обреди, които се спазват, а в същото време и със забрани, които не се прекрачват, за да не се случи нещо лошо. Цялата идна година е посветена на това какво се прави през тези празнични дни“, каза Георгиева и посочи, че тези празници идват още от езическо време. Уредникът коментира, че по-важният и по-символно натовареният от празничните дни е Бъдни вечер. „Орехите и недогорялата свещ, които са били запалени специално за Бъдни вечер, продължават да се използват и в следващите кадени вечери. Първата е Бъдни вечер, втората е на самата Нова година, а третата е на Йордановден“, добави Грозделина Георгиева. Етнологът отбеляза още, че се наблюдава връщане към традициите и все повече хора празнуват, спазвайки стриктно обредността за Бъдни вечер и Коледа.\r\nТони МИХАЙЛОВ", "date": "2017.12.24", "title": "Грозделина Георгиева, РЕМ - Пловдив: Бъдни вечер и Коледа са най-почитаните празници в народната култура"}
{"url": "http://www.focus-news.net/news/2017/12/24/2470711/sport-serina-uilyams-se-zavrashta-na-korta-v-abu-dabi.html", "text": "След почти едногодишно отсъствие, бившата номер едно в женския тенис Серина Уилямс се завръща на корта на демонстративния турнир в Абу Даби в края на следващата седмица. Тя ще изиграе един мач срещу неуточнена съперница на 30 декември. 36-годишната Уилямс не е играла от края на януари миналата година, когато спечели 23-ата си титла от Големия шлем в Австралия. След това тя обяви, че е бременна и на 1 септември  роди дъщеря си Алекс-Олимпия. През ноември Уилямс сключи брак с бащата на детето си – Алекс Оханян. На демонстративния турнир в Абу Даби при мъжете ще се включат Новак Джокович, Доминик Тийм, Андрей Рубльов и др.", "date": "2017.12.24", "title": "Спорт: Серина Уилямс се завръща на корта в Абу Даби"}
{"url": "http://www.focus-news.net/news/2017/12/24/2470712/sliven-ot-550-lv-do-8-lv-za-kilogram-e-tsenata-na-svinskoto-meso-v-golemite-hipermarketi-v-grada-predi-koleda.html", "text": "От 5.50 до 8 лв. е цената на свинското месо в големите хипермаркети в Сливен, докато в специализираните магазини за месо цената е с около 1 лв. по-ниска, показа репортерска проверка на Радио \"Фокус\" - Сливен. За 4.20 лв. от кварталната месарница може да се вземе килограм от така нареченото месо за готвене, а за 4.90 лв. месото за Коледните пържоли. Цената на сухите мезета е от 10 лв. до 30 лв. за килограм. Тези, които решат да приготвят печена пълнена пуйка, могат да я закупят на цена от 5.50 лв. до 7 лв. за килограм. Според търговците цените на месото не са променяни през последните седмици. Няма промяна и в цената на хлебните и тестени изделия. Сладкишите и тортите също остават на цена от преди месеци. Около 5 – 8 лв. е килограм дребни сладки, в зависимост от съставките, а торта за 8 души в местните сладкарници може да се купи за 22 лв. Средно между 50 и 200 лв. ще задели за храна едно семейство за Бъдни вечер и Коледа.", "date": "2017.12.24", "title": "Сливен: От 5.50 лв. до 8 лв. за килограм е цената на свинското месо в големите хипермаркети в града преди Коледа"}
{"url": "http://www.focus-news.net/news/2017/12/24/2470713/iliya-valev-etnograf-na-badni-vecher-se-prigotvyali-minimum-dva-obredni-hlyaba-bogovitsata-i-koledarskiya-kravay.html", "text": "Важно място на трапезата за Бъдни вечер заемал хлябът. Това каза за Радио „Фокус“ – Велико Търново Илия Вълев, етнограф в Регионален исторически музей – Велико Търново. Той посочи, че задължително се приготвяли минимум два обредни хляба. Те се замесвали от стопанката на дома. Тя трябва да е обредно чиста – да е в чисти дрехи, да не е бременна, но да може да ражда деца, да не е вдовица или пък разведена. „Във всяка къща се правят минимум два обредни хляба. Първият се нарича „харман“ или „боговица“ и остава за домашната трапеза след благослова на коледарите. Другият хляб е коледарският кравай, който се дава като дар именно за благославящите коледари“, посочи Илия Вълев. Той добави, че в домовете, в които има моми, се приготвял и трети обреден хляб, наричан момински коледен кравай. Той се омесвал от младо момиче, което го дарявало а избраника си, ако той е в коледарската дружина.\r\nНадежда КРЪСТЕВА", "date": "2017.12.24", "title": "Илия Вълев, етнограф: На Бъдни вечер се приготвяли минимум два обредни хляба – „боговицата“ и коледарския кравай"}
{"url": "http://www.focus-news.net/news/2017/12/24/2470714/malta-independent-kamion-na-maltiyska-kompaniya-e-zadarzhan-v-italiya-sled-kato-balgarskiyat-mu-shofyor-e-razkrit-che-nelegalno-prevozva-steroidi.html", "text": "Камион марка „Мерцедес“ регистриран на името на неназована малтийска компания, е задържан на 22 декември в италианското пристанище Бриндизи, след като шофьорът му  български гражданин е разкрит нелегално да превозва анаболни стероиди на сумата от 5000 евро,  пише  Malta Independent.\r\nМъжът е арестуван и е задържан в предварителен арест.  Дрогата е открита сред детски играчки и представлява 400 ампули тестостерон, 1200 таблетки тестостерон и 50 амбули нандролон.  Виктор Турмаков", "date": "2017.12.24", "title": "Malta Independent: Камион на малтийска компания е задържан в Италия, след като българският му шофьор е разкрит, че нелегално превозва стероиди"}
{"url": "http://www.focus-news.net/news/2017/12/24/2470715/kyustendil-golyama-chast-ot-muzeynite-ekspozitsii-v-kyustendil-shte-rabotyat-vav-vsichki-praznichni-i-pochivni-dni.html", "text": "Голяма част от музейните експозиции в Кюстендил ще работят във всички празнични и почивни дни. Това каза пред Радио „Фокус” – Кюстендил Валентин Дебочички, директор на Регионален исторически музей – Кюстендил. От 24 до 27 декември ще може да се разгледат археологическата и нумизматична експозиция в зала „Асклепий”, както и изложбата „С дъх на билки – лечебни и магични” в зала „Стримон”. В тези дни отворен за посещение е и музейният комплекс със средновековната черква „Свети Георги”. От 25 до 27 декември врати отварят музеят „Емфиеджиева къща”, археологическата изложба „Пътят: време без граници” – спасителни археологически проучвания по трасето на автомагистрала „Струма” в изложбената зала на джамия „Ахмед бей” и къща-музей „Димитър Пешев”. На 26 и 27 декември ще бъде отворена за посещение и къща-музей „Ильо войвода”.\r\nВенцеслав ИЛЧЕВ", "date": "2017.12.24", "title": "Кюстендил: Голяма част от музейните експозиции в Кюстендил ще работят във всички празнични и почивни дни"}
{"url": "http://www.focus-news.net/news/2017/12/24/2470716/politico-karles-puchdemon-iska-da-se-zavarne-v-kataluniya.html", "text": "Бившият каталунски лидер Карлес Пучдемон заяви, че иска да се завърне в Испания от Белгия, за да встъпи в длъжност отново като регионален президент, след като сепаратистките партии спечелиха абсолютно мнозинство в регионалния парламент след изборите от тази седмица, предава  Politico.\r\n„Искам да се завърна в Каталуния колкото се може по-скоро. Бих желал това да стане още сега. Това биха били добри новини за Испания“, заяви Пучдемон. Той започна своето самоналожено изгнание в Белгия през октомври, обвиняван в Испания за подклаждане на бунт заради проведения референдум за независимост на Каталуния, както и  за злоупотреба със средства. Все още не е ясно дали ще може да присъства на сесиите на регионалния законодателен орган. \r\nПървата сесия на Женералитета трябва да се проведе да 23 януари. На въпрос дали ще се завърне на Време Пучдемон отговори, че „ако не ми бъде позволено да се закълна като президент, това ще бъде голяма аномалия в испанската демократична система“.  Той допълни, че е готов да чуе предложения от страна на министър-председателя на Испания Мариано Рахой, дори и те да не са за независимост, но ако обсъждането бъде между варни. \r\n„Ако Испания има предложения за Каталуния, ще ги чуем“, допълни Пучдемон.  Виктор Турмаков", "date": "2017.12.24", "title": "Politico: Карлес Пучдемон иска да се завърне в Каталуния"}
{"url": "http://www.focus-news.net/news/2017/12/24/2470717/dietologat-vesela-dimitrova-tryabva-da-ogranichim-mazninite-i-solta-v-ezhednevnoto-menyu-i-da-nablegnem-na-sezonnite-zelenchutsi-i-plodove.html", "text": "Трябва да ограничим мазнините и солта в ежедневното меню по време на празниците. Това каза за Радио ‘‘Фокус’’- Пирин Весела Димитрова, диетолог и специалист по контрол на храните. „Може да се храним с всичко, но в умерени количества. Необходимо е да се ограничат мазнините и солта в ежедневното меню. Може да наблегнем на плодове и зеленчуци, които са налични за сезона. Млечните продукти също трябват да присъстват ежедневно на нашата трапеза. Добре е да се ограничи и пържената храна, тъй като е вредна и тежка за организма”, каза още Димитрова. По думите й, за да се предпазим от хранителни натравяния през предстоящите празници е необходимо да внимаваме със срока за годност за храните, които се закупуват. \"Около Коледа в домакинствата се приготвят много сладкиши, препоръчително е да се прави обеззаразяване на яйцата със сода бикарбонат\", поясни Димитрова. Необходимо е да се обърне внимание на размразяването на хранителните продукти и температурата, на която се оставят. \"Месото, което консумираме, е необходимо да бъде проверено от Агенцията по безопасност на храните преди да го поставим на трапезата си\", уточни Димитрова.\r\nЛора КАЛЧЕВА", "date": "2017.12.24", "title": "Диетологът Весела Димитрова: Трябва да ограничим мазнините и солта в ежедневното меню и да наблегнем на сезонните зеленчуци и плодове"}
{"url": "http://www.focus-news.net/news/2017/12/24/2470718/sebastian-kurts-kvotnata-sistema-za-prerazpredelyane-na-migranti-sred-es-nyama-smisal-te-ne-iskat-da-hodyat-v-balgariya-ili-v-ungariya.html", "text": "Австрийският канцлер Себастиан Курц призова ЕС да обмисли възможността за въвеждане на „безопасни зони“ в страните, от които бежанците идват в Европа. Според него е необходимо Съюзът да открие други начини за прекратяването на „провалените“ опити за преразпределяне на мигрантите сред страните членки според квотната система, предава  Deutsche Welle. \r\n„Заставянето на държавите да приемат бежанци няма да доведе Европа по-напред. Обсъждането няма смисъл“, заяви Курц. „Мигрантите, които са се запътили към Европа не искат да ходят в България или в Унгария. Те искат в Германия, Австрия и Швеция“, допълни той.\r\nПовече от един милион души са навлезли нелегално в ЕС през 2015 и 2016 г. , мнозина от които бягайки от конфликтите и мизерията в Близкия Изток и Африка. Курц, който преди бе външен министър на Австрия, бе гласен критик на германския канцлер Ангела Меркел с нейната политика на „отворени врати“ към бежанците, заявявайки че тя застрашава самата тъкан на европейското общество.  Виктор Турмаков", "date": "2017.12.24", "title": "Себастиан Курц: Квотната система за преразпределяне на мигранти сред ЕС няма смисъл – те не искат да ходят в България или в Унгария"}
{"url": "http://www.focus-news.net/news/2017/12/24/2470719/haskovo-na-25-dekemvri-v-obshtina-harmanli-e-obyaven-den-na-traur-otmenyat-vsichki-tarzhestva.html", "text": "Със Заповед на Кмета на Община Харманли Мария Киркова, 25 декември 2017 година в Харманли е обявен за ден на траур. Това съобщиха от общинската администрация. Причината е станалата през нощта на 23 срещу 24 декември тежка катастрофа, в която загинаха трима мъже от града.\r\nВ тази връзка се отменят всички общоградски мероприятия на територията на общината в деня на траур. \r\nНационалното и общинско знаме на сградата на Община Харманли в деня на траур ще бъдат спуснати наполовина. Ще бъдат изключени и светлините на празничната украса на сградите на Културен център Харманли и Община Харманли.\r\nКметът на Община Харманли Мария Киркова и Ръководството на общината изказват искрените си съболезнования към семействата на загиналите.", "date": "2017.12.24", "title": "Хасково: На 25 декември в Община Харманли е обявен ден на траур, отменят всички тържества"}
{"url": "http://www.focus-news.net/news/2017/12/24/2470720/sport-paolo-kanavaro-ot-sasuolo-priklyuchi-karierata-si.html", "text": "Защитникът на Сасуоло Паоло Канаваро обяви, че приключва своята кариера.   36-годишният италианец този сезон проведе 18 мача в Серия А.\r\nСпоред местни медии бившият играч на Парма, Наполи и Верона ще се присъедини към треньорския щаб на брат си Фабио Канаваро, който оглавява китайския Гуанчжоу Евъргранд. Виктор Турмаков", "date": "2017.12.24", "title": "Спорт: Паоло Канаваро от Сасуоло приключи кариерата си"}
{"url": "http://www.focus-news.net/news/2017/12/24/2470721/jewish-news-avstriyskiyat-kantsler-zayavi-che-shte-se-bori-sreshtu-antisemitizma.html", "text": "Австрийският канцлер Себастиан Курц заяви, че ще постави на челно място в политиката си борбата срещу антисемитизма по време на своята първа реч, откакто застана на поста. Неговите думи идват, след като няколко еврейски групи предупредиха, че неговата коалиция, включваща и крайнодясната Партия на свободата, може да доведе до възход на антисемитизма, предава  Jewish News.\r\n„Ние решително ще се борим срещу антисемитизма във всичките му форми – тези, които вече съществуват, но и тези, които се внасят в страната ни. Това ще е съществено задължение на нашето правителство“, заяви Курц. Неговият коалиционен партньор и председател на Партията на свободата Хайнц-Кристиан Щрахе допълни, че неговата партия няма да се впуска в антисемитска риторика и ще изгони всеки свой член, заловен да говори по такъв начин. \r\nЕврейската общност във Виена призова Курц да се въздържа от коалиция с Партията на свободата, наричайки думите на Щрахе „фасада“.  Виктор Турмаков", "date": "2017.12.24", "title": "Jewish News: Австрийският канцлер заяви, че ще се бори срещу антисемитизма"}
{"url": "http://www.focus-news.net/news/2017/12/24/2470722/mimi-georgieva-balgarskata-koleda-spasyava-bolni-detsa-kato-im-otpuska-skapostruvashti-lekarstva.html", "text": "„Българската Коледа“ спасява болни деца, като им отпуска скъпоструващи лекарства. Това каза за Агенция „Фокус“ Мими Георгиева от хасковското село Маслиново – майка на 13-годишно дете с диагноза Нефротичен синдром, подпомогнато от инициативата „Българската Коледа“. „Българската Коледа“ ми помогна за детето ми Росен, който е болен от 2005 г. с лекарства. Участвам в инициативата за втори път. От заболяването детето получава оттоци по цялото тяло – по клепачите, по краката, ръцете, навсякъде. Отпуснати са ни 685 лв. за лекарства. Нямам думи за „Българската Коледа“. Помага на болните деца“, заяви Георгиева. Тя благодари за осигуряването на скъпоструващото лекарство за сина й. „Решихме да кандидатстваме поради тази причина. Благодарни сме, че има такава програма, която отпуска лекарства на децата и ги спасява“, каза още Мими Георгиева.\r\nЛюба АЛЕКСИЕВА", "date": "2017.12.24", "title": "Мими Георгиева: „Българската Коледа“ спасява болни деца, като им отпуска скъпоструващи лекарства"}
{"url": "http://www.focus-news.net/news/2017/12/24/2470723/deutsche-welle-spored-kristian-kurts-e-vazmozhen-i-voenen-variant-za-bezopasnoto-zavrashtane-na-bezhantsite-po-rodnite-im-strani.html", "text": "Австрийският канцлер Себастиан Курц заяви, че ЕС, вместо да разпределя сред страните си мигрантите и бежанците по квотен принцип, да предостави и „военна подкрепа“ за тях, установявайки безопасни условия за завръщането им по родните им места, предава  Deutsche Welle.\r\nЗоните за деескалация на напрежението, познати още като „безопасни зони“ бяха приложени в Сирия от началото на 2017 г. Те представляват райони, където воюващите страни са се споразумели да не водят бойни действия една срещу други, където може да се предостави сигурност на хуманитарните групи, за да оказват помощ.\r\n„Ако преразпределянето на бежанците не е възможно, тогава трябва да им се помогне в безопасни райони в собствените им континенти. ЕС трябва да подкрепя това, може би дори и  да го организира, и да го подкрепи военно“, заяви Курц. \r\nПо-рано той заяви, че „твърдият контрол над външните граници на ЕС остава условие, ако искаме да открием устойчиво решение за миграционната криза“. Виктор Турмаков", "date": "2017.12.24", "title": "Deutsche Welle: Според Кристиан Курц е възможен и „военен вариант“ за безопасното завръщане на бежанците по родните им страни"}
{"url": "http://www.focus-news.net/news/2017/12/24/2470724/plovdiv-zasileno-e-politseyskoto-prisastvie-v-rayona-na-gari-molove-bazari-i-tsarkvi-v-plovdiv-prez-praznichnite-dni.html", "text": "Засилено е полицейското присъствие около местата, където се провеждат мероприятия, молове, в районите на коледни и новогодишни базари, гарите, църкви и храмове в Пловдив през празничните дни, предаде репортер на Радио „Фокус“ – Пловдив. Силите на реда са осигурили необходимото полицейско присъствие също в жилищните квартали и на местата, където се очаква по-голямо струпване на хора. От полицията призовават гражданите да завишат бдителността си и при забелязване на лица със съмнително поведение своевременно да сигнализират на полицейските органи и на охраната на конкретния обект. От полицията съобщават, че коледните и новогодишни празници увеличават риска от домови и джебчийски кражби. Необходимо е гражданите да съхраняват внимателно парите и ценните предмети, да пазят особено бдително документите си за самоличност. Служителите на реда съветват информация за предстоящо пътуване или по-дълго отсъствие от дома да не се споделя на много хора или в социалните мрежи. \r\nТони МИХАЙЛОВ", "date": "2017.12.24", "title": "Пловдив: Засилено е полицейското присъствие в района на гари, молове, базари и църкви в Пловдив през празничните дни"}
{"url": "http://www.focus-news.net/news/2017/12/24/2470725/api-vremenno-dvizhenieto-po-pat-iii-375-peshtera-plovdiv-pri-s-yoakim-gruevo-e-ogranicheno-poradi-ptp.html", "text": "Временно движението по път III-375 Пещера - Пловдив при с. Йоаким Груево е ограничено, поради ПТП. Това съобщиха от Агенция \"Пътна инфраструктура\" (АПИ).Обходен маршрут през Куртово Конаре - Кричим - Устина - Перущица - Йоаким Груево и обратно.", "date": "2017.12.24", "title": "АПИ: Временно движението по път III-375 Пещера - Пловдив при с. Йоаким Груево е ограничено, поради ПТП"}
{"url": "http://www.focus-news.net/news/2017/12/24/2470726/korea-herald-liderat-na-severna-koreya-prizova-kam-borba-sreshtu-nesotsialisticheskite-elementi-v-obshtestvoto.html", "text": "Лидерът на Северна Корея Ким Чен-ун призова към изкореняване на „несоциалистическите“ елементи в обществото. Той иска да засили идеологическата дисциплина в страната на фона на международните санкции заради нейните ядрена и ракетна програми, пише  Korea Herald.\r\nПо време на конференция на управляващата Работническа партия той обяви организациите по-ниско равнище да водят „революционна офанзива за да се изкоренят несоциалистическите практики“.  „Офанзивата трябва да започне в партийните клетки, основата, обучаваща партийните членове и другите работещи хора, за да защитят корейския социализъм“, допълни той. \r\n„Само, когато нашата социалистическа култура и изкуство побеждават корумпираната, буржоазна, реакционна култура, тогава е възможно нашите хора да не таят илюзии“, допълни Ким Чен-ун.  Виктор Турмаков", "date": "2017.12.24", "title": "Korea Herald: Лидерът на Северна Корея призова към борба срещу „несоциалистическите елементи“ в обществото"}
{"url": "http://www.focus-news.net/news/2017/12/24/2470727/tass-nay-malko-15-terorista-sa-likvidirani-pri-vazdushen-udar-v-iztochnata-chast-na-afganistan.html", "text": "Най-малко 15 терористи са ликвидирани при удар на афганистанската авиация в източната провинция на страната Вардак, предава ТАСС.\r\n„По време на операцията по прочистването с участието на авиацията, в района Сайед Абад в провинция Вардак са ликвидирани 15 терористи, включително и един от техните полеви командири“, пише в официално заявление на министерството на отбраната на Афганистан. \r\nМеждувременно през последното денонощие в страната са задържани 28 души, заподозрени за връзки с терористи. По време на операциите, преминали през по-голямата част от провинциите в страната, са иззети 30 кг. взривни вещества и 37 детонатора.  Виктор Турмаков", "date": "2017.12.24", "title": "ТАСС: Най-малко 15 терориста са ликвидирани при въздушен удар в източната част на Афганистан"}
{"url": "http://www.focus-news.net/news/2017/12/24/2470728/daniela-gancheva-rim-razgrad-na-malka-koleda-v-kapanskite-sela-sa-obikalyali-malki-koladnitsi-ili-myavki.html", "text": "На Малка Коледа в капанските села са обикаляли малки коладници или мявки. Това каза пред Радио „Фокус“- Шумен Даниела Ганчева, гл.уредник- етнограф в Регионален исторически музей- Разград. Тя посочи, че денят преди Рождество Христово е известен при капанците като Малка Коледа. Още на разсъмване в селото започват да обикалят малки момченца на възраст 10-12 години- малки колади, малки коладници, мявки и мелки. Последните две имена се употребяват предимно в село Осенец и са свързани с факта, че момченцата издават звуци, които наподобяват мъркането на котка, с които предупреждават в селото, че са тръгнали малките коледарчета. Всяко дете носи специално изработена джумачка- тояжка, която задължително се прави от лешниково дърво и се украсява богато с геометрични орнаменти, чрез беленето на кората на пръчката. Много често се забелязва оформена спирала, която символизира змия. „Според народната митология, лешниковото дърво е майката на гората и то предпазва децата от ухапването на влечугите. Пръчките, след като децата са коледували се прибират и когато се запролети и започнат да пасат добитъка или в миналото да ходят на училище в друго село, те са носели тези пръчки, за да може да се предпазват с тях от ухапването от змии“, разказа Ганчева. На групички от по 2-3, а някъде и повече деца, малките коледарчета започват да обикалят махалата като навсякъде  стопаните ги посрещат с шиник, някъде и с копаня, пълни със зърно- овес, ечемик, ръж, в по- ново време слагали царевица, слънчогледово семе. Децата , влизайки в дома започват да удрят с тояжките си по зърното и да наричат в хор: кълца, кълца Коладе ле, всинца кълца Коладе ле. В някои села, като Топчии например децата удрят с тояжките през целия път и благославят. Стопаните задължително даряват децата с малки кравайчета, с бучки захар, със сушени плодове и ябълки, а по- заможните семейства им давали и пара. Малките коледарчета е трябвало да обиколят селото рано сутринта до 9 часа.\r\nИвелина ИВАНОВА", "date": "2017.12.24", "title": "Даниела Ганчева, РИМ- Разград: На Малка Коледа в капанските села са обикаляли малки коладници или мявки"}
{"url": "http://www.focus-news.net/news/2017/12/24/2470729/sport-serena-uilyams-shte-igrae-v-abu-dabi-na-30-dekemvri.html", "text": "Бившата първа ракета на света Серена Уилямс ще играе на демонстративния турнир „Мудабала Уърлд  Тенис Чемпиъншип“, който ще се проведе в Абу Даби. Мачът с нейно участие ще се състои на 30 декември. Името на съперника все още не е определено.\r\nВ рамките на турнира на стадион „Зайед Спорт Сити“ ще играят Новак Джокович, Доминик Тим, Андрей Рубльов, Пабло Кареньо Буста и Кевин Андерсон.  Виктор Турмаков", "date": "2017.12.24", "title": "Спорт: Серена Уилямс ще играе в Абу Даби на 30 декември"}
{"url": "http://www.focus-news.net/news/2017/12/24/2470730/veliko-tarnovo-s-horoteka-v-parka-vav-veliko-tarnovo-shte-izpratyat-2017-godina.html", "text": "Хоротека в парка ще се проведе във Велико Търново в последния ден от 2017 година. Съобщиха за Радио „Фокус“ – Велико Търново организаторите от „ТърновоRUNs”. Събитието ще се състои на 31 декември, от 12.00 часа в парк „Дружба“. „Да прекараме последния обед от годината в игране на хора. Да изпратим последния ден с български фолклор, горещ билков чай с мед и стотици топли и усмихнати хора“, приканват от организацията за групови упражнения и здраве. Те ще посрещнат великотърновци с билков чай с мед. Подготвили са 10-15 вида български хора, сред които Право, Дунавско, Чичово, Дайчово, Ганкино, Граовско, Елено моме и други.\r\nТова е втората подобна инициатива, която от „ТърновоRUNs” организират. Първото издание на хоротеката в парк „Дружба“ бе на 25 ноември. Тогава над 130 човека се включиха в голямото българско хоро. Събралите се хора изпиха общо 120 чая и изядоха 6-7 вида домашно приготвени курабийки и соленки.\r\nНадежда КРЪСТЕВА", "date": "2017.12.24", "title": "Велико Търново: С хоротека в парка във Велико Търново ще изпратят 2017 година"}
{"url": "http://www.focus-news.net/news/2017/12/24/2470731/sebastian-kurts-izlozhi-programata-na-novoto-avstriysko-pravitelstvo-obzor.html", "text": "Австрийският канцлер Себастиан Курц даде своето първо официално обръщение, след като зае поста преди броени дни, излагайки своята предизборна програма. Основни ней теми са реформирането на мигрантската система на ЕС и това, че Турция не би трябвало да бъде приемана в Съюза, заради това, че нарушава човешките права . Същевременно той разсея притесненията, че поради факта, че негов младши партньор в управляващата коалиция е крайнодясната партия на свободата, новото правителство ще бъде антисемитско. \r\nКанцлерът призова за отстраняване на недостатъците в миграционната политика на ЕС. „Границите между предоставянето на убежище и икономическата миграция в момента просто са размити“, обясни той. „Заставянето на държавите да приемат бежанци няма да доведе Европа по-напред. Обсъждането няма смисъл“, заяви Курц. „Мигрантите, които са се запътили към Европа не искат да ходят в България или в Унгария. Те искат в Германия, Австрия и Швеция“, допълни той. Според думите му, мигрантите трябва да помагат в своите родни страни или в съседни на своите държави. „Ако и това е невъзможно, то на техните континенти в сигурни райони“, добави Курц, отбелязвайки, че ЕС трябва да организира такива райони и да осигури безопасността на мигрантите там. Според него Европа може да помогне при установяването на въпросните \"безопасни зони\", дори и с военни методи. \r\nСъщевременно той обърна внимание, че Турция, с политиката, която провежда през последните години, няма място в Европейския Съюз и би било честно да се прекратят преговорите за влизане на страната в Съюза. „Наблюдаваме значителни нарушения на основни човешки права“, заяви той. „Не мога да се съглася с това, че ЕС вижда какво се случва и се преструва, че нищо не се е случило“. „Според мен, Турция, особено отчитайки посоката на политиката й от последните години, няма място в ЕС“, подчерта австрийският канцлер.", "date": "2017.12.24", "title": "Себастиан Курц изложи програмата на новото австрийско правителство (ОБЗОР)"}
{"url": "http://www.focus-news.net/news/2017/12/24/2470732/tass-egipetskite-sili-za-sigurnost-sa-likvidirali-devet-teroristi-severno-ot-kayro.html", "text": "Девет терористи са  ликвидирани от египетската полиция северно от Кайро, предава ТАСС, позовавайки се на местни медии.\r\nСпоред МВР на страната силите на реда получават информация за група терористи, разположени във ферма в провинция Шаркия, където организират база за извършване на атаки срещу армията и полицията. По време на операцията екстремистите откриват огън и са ликвидирани при ответните изстрели. При обиска полицията открива няколко автомата и муниции към тях.  Виктор Турмаков", "date": "2017.12.24", "title": "ТАСС: Египетските сили за сигурност са ликвидирали девет терористи северно от Кайро"}
{"url": "http://www.focus-news.net/news/2017/12/24/2470733/iliya-valev-etnograf-ako-se-nalozhi-na-nyakoy-chlen-ot-semeystvoto-da-stane-ot-trapezata-na-badni-vecher-toy-tryabva-da-hodi-priveden.html", "text": "Според традицията на трапезата за Бъдни вечер трябва да присъстват нечетен брой постни ястия. Това каза за Радио „Фокус“ – Велико Търново Илия Вълев, етнограф в Регионален исторически музей – Велико Търново. Той отбеляза, че задължително на празничната маса се слагат пълнени храни – сърми и чушки, за да е пълна годината, да са пълни хамбарите и къщата. „Бъднивечерската трапеза е била богато отрупана с всичко, което ражда земята, с всичко, което отглеждат стопаните – ябълки, круши, грозде, печени сливи, лук, чесън, пуканки, по-малко от всички семена за посев, за да се благословят и през следващата година да раждат. Внасяло се и ралото, което било най-важният селскостопански уред. Трапезата се нареждала върху слама като един вид магия да се ражда жито и да има хляб, но и като един вид напомняне за това къде е роден Божият син, а именно в яслите“, посочи Илия Вълев. Той допълни, че според народните традиции на трапезата трябвало да седнат всички членове от семейството. Трапезата се прекадява, а най-старият чете „Отче наш“ или друга молитва, чрез която да благослови храната и да покани светиите и Бога на трапезата. „Преди да се седне на трапезата стопанинът на къщата излизал, за да покани Господ, Света Богородица, светиите и предците на дома да дойдат да се нахранят, да седнат на тяхната трапеза и да благословят дома. На немалко места се оставя един празен стол, на който символично се приема, че ще седнат светиите, Бог и предците да се нахранят, да споделят трапезата на този дом. Идеята за нераздигането на маса е всъщност това – всички невидими сили да останат на трапезата, да се нахранят спокойно и да благословят“, допълни етнографът. Той посочи, че от трапезата не трябва да се става, а ако се наложи някой член от семейството да го направи, то той трябва да ходи приведен. Вярвало се, че така класовете на нивата ще са тежки и богати на зърно. „По мои наблюдения днес символиката на приведеното ходене не се спазва. Останала е като някакъв вид шега. Споменава се, че трябва да се прави, но често домакините стават да вземат нещо от кухнята. Същото е и с раздигането на трапезата. Едно време сее вярвало, че трапезата не трябва да се раздига, но в малко семейства днес това се спазва. Въпреки това се осмисля като обичай и в някой домове се оставят къшейчета от хляба през нощта. При наблюденията ми на терен забелязвам, че тези обичаи не се спазват или се спазват символично“, посочи Илия Вълев.\r\nНадежда КРЪСТЕВА", "date": "2017.12.24", "title": "Илия Вълев, етнограф: Ако се наложи на някой член от семейството да стане от трапезата на Бъдни вечер, той трябва да ходи приведен"}
{"url": "http://www.focus-news.net/news/2017/12/24/2470734/hurriyet-redzhep-tayip-erdogan-zayavi-che-donald-tramp-e-tryabvalo-da-se-svarzhe-s-nego-predi-da-vzeme-reshenieto-za-erusalim.html", "text": "Президентът на Турция Реджеп Тайип Ердоган заяви, че неговият американски колега Доналд Тръмп е трябвало да му се обади, преди да обяви Ерусалим за столица на Израел, пише  Hurriyet.\r\n„Няма причина да няма среща с Тръмп. От самото начало чакахме от него да ми се обади преди да обяви решението си , защото съм председател на Организацията за ислямско сътрудничество“, заяви Ердоган.  „Турция е страните, към които трябваше да се направи допитване по въпроса. Вярвам, че тази грешка нямаше да се допусне, ако Тръмп се бе консултирал с нас“, допълни той.\r\nНа 6 декември Тръмп призна Ерусалим за столица на Израел въпреки международната съпротива, предизвиквайки остра реакция в мюсюлманския свят.  Виктор Турмаков", "date": "2017.12.24", "title": "Hurriyet: Реджеп Тайип Ердоган заяви, че Доналд Тръмп е трябвало да се свърже с него преди да вземе решението за Ерусалим"}
{"url": "http://www.focus-news.net/news/2017/12/24/2470735/daniela-gancheva-rim-razgrad-oganyat-na-badni-vecher-tryabva-da-se-poddarzha-prez-tsyalata-nosht.html", "text": "Огънят на Бъдни вечер трябва да се поддържа през цялата нощ, има поверие, че ако огнището загасне, то в дома ще има смърт или много болести. Това каза пред Радио „Фокус“- Шумен Даниела Ганчева, гл.уредник- етнограф в Регионален исторически музей- Разград. \"Храната на Бъдни вечер, втората кадена вечер след Игнажден, е обредна, извършват се и съответни богато натоварени обредни действия. На трапезата задължително се слага паничка с просо, като освен това върху житото в някои капански села поставят свещичката, която е недогоряла от Игнажден\", посочи Ганчева и допълни, че на трапезата задължително има и орехи. „В част от селата, например Кривня и Каменово до късно се спазва традицията орехите от първата кадена вечер да се оставят за втората такава вечер и след това същите тези орехи да се поставят и на трапезата от третата кадена вечер, която е сурваки“, каза Ганчева. По орехите се гадае за здравето на всеки от семейството- орехите са толкова, колкото са и членовете на дома, а в някои села се слага специално и един орех за животните и за житните култури. Сред задължителните елементи на трапезата е питката. В село Осенец върху обредната пита слагат малко прусурено топче тесто. Стопанинът го отделя след каденето и го поставя в специална паничка при просото. Стопанинът прекадява софрата с лемеж. На лемежа се слага задължително пепелта от първото кадене, изрича се молитвата и се прави кръстен знак със запалената свещичка  върху гредите, те се опушват леко, като в някои села правят три кръстни знака- по един на всяка кадена вечер. Този кръст предпазва дома от зли магии, болести и всяка зла помисъл, каза Ганчева. „На Бъдни вечер и през цялата нощ има традиция да гори голям пън, който капанците, както навсякъде в страната наричат бъдник, макар че тук не са съхранени до късно традициите, които са свързани с подготовката на това дърво и с неговото полагане в огнището,запазен е обаче обичаят огънят да се поддържа през цялата нощ“, каза Ганчева.\r\nИвелина ИВАНОВА", "date": "2017.12.24", "title": "Даниела Ганчева, РИМ- Разград: Огънят на Бъдни вечер трябва да се поддържа през цялата нощ"}
{"url": "http://www.focus-news.net/news/2017/12/24/2470736/donald-tramp-mediite-otkazvat-da-govoryat-kolko-golyama-i-silna-e-politicheskata-mi-baza.html", "text": "Президентът на САЩ Доналд Тръмп разкритикува медиите, заявявайки че те не покриват успехите на неговото правителство и силата на политическата му база , пише The Hill.\r\n„Фалшивите новини отказват да говорят колко голяма и силна е базата ни. Те отразяват фалшиви проучвания и съобщават фалшиви новини. Въпреки негативното покритие, ние се справяме добре – никой не може да ни победи. Ще направим Америка отново велика“, написа Тръмп на профила си в социалната мрежа „Туитър“. \r\nТръмп заяви това, след като ратифицира закона за реформиране на данъчната система в САЩ, отбелязвайки първата победа на администрацията си в Конгреса. Тръмп често атакува медиите като разпространители на „фалшиви новини“ заради това, че отразяват негативно действията му.   Виктор Турмаков", "date": "2017.12.24", "title": "Доналд Тръмп: Медиите отказват да говорят колко голяма и силна е политическата ми база"}
{"url": "http://www.focus-news.net/news/2017/12/24/2470737/blagoevgrad-natovaren-e-trafikat-v-tsentralnata-gradska-chast-na-mesta-se-obrazuvat-koloni-ot-avtomobili.html", "text": "Натоварен е трафикът в централната градска част, на места се образуват колони от автомобили, предаде репортер на Радио „Фокус“ – Пирин. Интензивен трафик се наблюдава на вход – изход от Благоевград при квартал „Струмско“, както и около жп гарата и автогарата, а също така и по основните булеварди „Св. св. Кирил и Методий“, „Джеймс Баучер“ и „Св. Димитър Солунски“. Колони от автомобили се образуват в района на улица „Славянска“ при кръстовището под МБАЛ – Благоевград. Няма данни за регистрирани тежки пътни инциденти към този час. Градския транспорт се движи в рамките на своето разписание без закъснения или отклонения от маршрута си.\r\nЛора КАЛЧЕВА", "date": "2017.12.24", "title": "Благоевград: Натоварен е трафикът в централната градска част, на места се образуват колони от автомобили"}
{"url": "http://www.focus-news.net/news/2017/12/24/2470738/aktualna-patna-obstanovka-kam-1730-chasa.html", "text": "Информация за състоянието на републиканските пътища, предоставена от Агенция “Пътна инфраструктура”.\r\nІ. МЕТЕОРОЛОГИЧНА ОБСТАНОВКА:\r\nТемпературите са в интервала от – 1° до + 12°.\r\nВремето над страната е предимно облачно, на места с разкъсана облачност до ясно.\r\nПътните настилки в страната са предимно сухи, на места – на места мокри, а по усойните и планински райони – частично заледени, заснежени и обработени.\r\nОГРАНИЧЕНИЯ ЗА ТОВАРНИ АВТОМОБИЛИ:\r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:\r\nцелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n•\tАвтомагистралите; \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-4 п. в. „Коритна“-Велико Търново-Шумен;\r\n•\tпът I-5 Русе-Велико Търново;\r\n•\tпът I-8 ГКПП „Калотина“-София;\r\n•\tпът I-9 Варна-Бургас;\r\n•\tпът II-18 Околовръстен път София;\r\n•\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.\r\nІІ. СЪСТОЯНИЕ НА АВТОМАГИСТРАЛИТЕ:\r\nАМ „Тракия“: няма ограничения.\r\nАМ „Хемус“: няма ограничения.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.\r\nІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ:\r\n1. Проходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Превала” – отворен за всички МПС;\r\n- „Предел” - отворен за всички МПС;\r\n- „Републиката“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т; \r\n- „Петрохан” - забранен за МПС над 12 т;\r\n- „Твърдишки” - забранен за МПС над 10 т;\r\n- „Троянски” - забранен за МПС над 12 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.\r\nІV. СЪСТОЯНИЕ НА РЕПУБЛИКАНСКАТА ПЪТНА МРЕЖА:\r\nОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; \r\nот км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок до 13.09.2018 г.; \r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nобласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:\r\nОбласт Перник: Движение в една лента от км 78+500 до км 79+500, поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 31.01.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; \r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево“-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nобласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 31.12.2017 г.;\r\nобласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация, поради обезопасяване на движението в следствие на ремонтни дейности. Срок до 30.10.2018 г.\r\nІV. СЪСТОЯНИЕ НА РЕПУБЛИКАНСКАТА ПЪТНА МРЕЖА:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма ограничения.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2017 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 31.12.2017 г; \r\nПът III-992: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 10.01.2018 г.\r\nОПУ-Варна:\r\nВременно са въведени следните ограничения за движение на МПС: няма ограничения.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 07.01.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът ІІІ-504: Движението по път ІІІ-504 Самоводене – Ресен в участъка от км 1+845 до км 5+925 е ограничено поради ремонтни дейности . \r\nОбходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница - с. Ресен и обратно. Срок до 05.01.2018 г.;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок целогодишно.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 07.01.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 29.12.2017 г.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.03.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2017 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 03.01.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nОПУ-Ловеч: \r\nВременно са въведени следните ограничения за движение на МПС: \r\nПът III-358: Движението по път III-358 Шипково – Рибарица от км 13+100 до 32+800 е ограничено за МПС над 12 т, поради снегопочистване. Срок до 28.12.2017 г.\r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 05.01.2018 г.; \r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 09.01.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 31.01.2018 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът III-5802: Движението по път III-5802 Тополово – Леново – Поройна в участъка от край с. Поройна до кръстовище с път III-667 от км 19+287 до км 19+495 е ограничено за всички МПС. Срок до 21.12.2018 г. \r\nПът III-8611: Движението по път III-8611 Белица-Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+ се ограничава за всички МПС за целия зимен период. \r\nОбходен маршрут: гр. Борово – път І-5 /Русе- В.Търново/ - кръгово кръстовище гр.Бяла и обратно. Срок до 31.03.2018 г.\r\nОПУ-Силистра:\r\nВременно са въведени следните ограничения за движение на МПС: няма ограничения.\r\nОПУ-Сливен:\r\nВременно са въведени следните ограничения за движение на МПС: няма ограничения.\r\nОПУ-Смолян:\r\nВременно са въведени следните ограничения за движение на МПС: \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 03.01.2018 г.\r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. \r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 в с. Скобелево е ограничено поради аварирал р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът III-5005: Движението по път III-5005 връх Шипка – връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nОПУ-Шумен:\r\nВременно са въведени следните ограничения за движение на МПС: \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2017 г.\r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2017.12.24", "title": "Актуална пътна обстановка към 17.30 часа"}
{"url": "http://www.focus-news.net/news/2017/12/24/2470739/sport-david-navaro-priklyuchi-sportnata-si-kariera.html", "text": "Двукратният шампион на Испания и победител на Купата на УЕФА Давид Наваро обяви, че приключва кариерата си. \r\n37-годишният испанец повече от 10 години игра за Валенсия, в чийто състав в началото на века завоюва своите най-значими трофеи. \r\nПоследният отбор на Наваро бе Алкоркон, където ще стане в бъдеще треньор.    Виктор Турмаков", "date": "2017.12.24", "title": "Спорт: Давид Наваро приключи спортната си кариера"}
{"url": "http://www.focus-news.net/news/2017/12/24/2470740/plovdiv-dve-detsa-i-mayka-im-sa-zaginali-pri-katastrofata-na-patya-plovdiv-peshtera.html", "text": "6-годишно момче, 15-годишно момиче и 37-годишната им майка са загинали при катастрофата между лек автомобил и микробус на пътя Пловдив - Пещера. Това съобщи за Радио „Фокус“ – Пловдив говорителят на Областната дирекция на МВР. Тялото на 15-годишното момиче е намерено на пътното платно, тъй като при удара е излетяло извън колата. Бащата, който е шофирал лекия автомобил „БМВ“, е 47-годишен и в тежко състояние. Семейството е от Кричим. С опасност за живота е и другият водач, който е на 31 години и е от Пловдив.\r\nТони МИХАЙЛОВ", "date": "2017.12.24", "title": "Пловдив: Две деца и майка им са загинали при катастрофата на пътя Пловдив - Пещера"}
{"url": "http://www.focus-news.net/news/2017/12/24/2470741/patriarh-neofit-na-tozi-hubav-praznik-neka-blagodarim-na-boga-che-ni-izprashta-svoya-sin-za-da-sledvame-istinskata-svetlina.html", "text": "Нека се радваме на този хубав празник, нека благодарим на Бога, че ни изпраща своя син, за да следваме истинската светлина. Това каза Негово светейшество Българският патриарх и Софийски митрополит Неофит на влизане в патриаршеската катедрала  „Св. Александър Невски“ преди празнично богослужение за Рождество Христово, предаде репортер на Агенция „Фокус“. За празника патриархът пожела: „България в светлина. За много години“.\r\nИван ЛАЗАРОВ", "date": "2017.12.24", "title": "Патриарх Неофит: На този хубав празник нека благодарим на Бога, че ни изпраща своя син, за да следваме истинската светлина"}
{"url": "http://www.focus-news.net/news/2017/12/24/2470742/kyustendil-prohodimi-pri-zimni-usloviya-sa-patishtata-v-oblastta-patnite-nastilki-sa-suhi.html", "text": "Проходими при зимни условия са пътищата в областта, пътните настилки са предимно сухи. Това съобщи за Радио „Фокус” – Пирин дежурният в Областно пътно управление – Кюстендил. Забранено е движение на товарни автомобили по пътя между селата Смоличано – Пелатиково. Въведеното ограничение за товарните моторни превозни средства е заради пропадане на участъци от пътното платно. Участъците са сигнализирани с пътни знаци, временната организация е със срок до 3 януари 2018 г. С нормална интензивност е движението по автомагистрала „Струма” и път Е-79. Слаб е трафикът в посока ГКПП – „Гюешево”.\r\nЛора КАЛЧЕВА", "date": "2017.12.24", "title": "Кюстендил: Проходими при зимни условия са пътищата в областта, пътните настилки са сухи"}
{"url": "http://www.focus-news.net/news/2017/12/24/2470743/pregled-na-mezhdunarodnite-novini-do-18-chasa-agentsiya-fokus.html", "text": "До 10 хиляди имигранти, бедстващи в бежански лагери и центрове в Либия, ще бъдат доведени в Европа през 2018 година, съобщиха от италианското правителство в неделя.\r\nИнициативата е част от опитите на европейските страни да предприемат мерки във връзка с влошаващите се условия на бежанците в Либия, където хиляди хора, тръгнали към Европа, са заловени и предлагани на робски пазари и докато чакат новите си господари са държани в нечовешки условия.\r\nМинистърът на вътрешните работи на Италия Марко Минити заяви в интервю пред италианското издание La Repubblica, че „през 2018 година до 10 хиляди бежанци ще могат да дойдат в Европа без риск, по хуманитарни коридори“.\r\n*** Австрийският канцлер Себастиан Курц призова ЕС да обмисли възможността за въвеждане на „безопасни зони“ в страните, от които бежанците идват в Европа. Според него е необходимо Съюзът да открие други начини за прекратяването на „провалените“ опити за преразпределяне на мигрантите сред страните членки според квотната система.\r\n„Заставянето на държавите да приемат бежанци няма да доведе Европа по-напред. Обсъждането няма смисъл“, заяви Курц. „Мигрантите, които са се запътили към Европа не искат да ходят в България или в Унгария. Те искат в Германия, Австрия и Швеция“, допълни той.\r\nПовече от един милион души са навлезли нелегално в ЕС през 2015 и 2016 г. , мнозина от които бягайки от конфликтите и мизерията в Близкия Изток и Африка. Курц, който преди бе външен министър на Австрия, бе гласен критик на германския канцлер Ангела Меркел с нейната политика на „отворени врати“ към бежанците, заявявайки че тя застрашава самата тъкан на европейското общество. \r\n*** Президентът на Швейцария Дорис Лютард заяви в неделя, че иска да назначи референдум за изясняване на позицията на страната спрямо Европейския съюз, след като отношенията между Берн и Брюксел се охладиха през последната седмица.\r\nМежду Швейцария и ЕС се появиха търкания, след като Великобритания започна да подготвя сделка за бъдещите търговски отношения  с Брюксел след Брекзит, като част от общ договор за бъдещите двустранни отношения.\r\nВъв връзка с това, в Швейцария се надигнаха гласове за осигуряване на нов „рамков“ договор за регулиране на отношенията между Берн и Брюксел, който да замени съществуващите над 100 двустранни споразумения между страните.\r\nОтношенията започнаха да се влошават през изминалата седмица, когато ЕС даде на швейцарската борса само ограничен достъп до пазара на Съюза, предизвиквайки заплахи от Швейцария за ответен удар, тъй като страната определя действията на Брюксел като дискриминационни.\r\n„Двустранните отношения са важни“, заяви Лютард в интервю пред швейцарското издание Sonntags Blick. „Затова ние трябва да изясним позицията си за отношенията ни с Европа. Трябва да определим посоката, в която ще тръгнем“.\r\n*** Органите на реда в Чечения се готвят да предотвратят проникване на екстремисти на територията на руската република, готвещи терористични нападения. Това заяви в хода на телевизионно интервю президентът на Чечения Рамзан Кадиров.\r\n„Вече знаем, имаме положителна информация за няколко шайтана (дявола), изпратени да извършват терористични нападения в Чеченската република. В момента те са в Грузия. Чакаме ги и в момента, в който преминат границата, ние веднага ще ги задържим или унищожим“, заяви той.\r\n„Напълно контролираме всички канали, всички входове и изходи, защото ако те дойдат, наистина ще извършат престъпления, терористични актове. Затова ние трябва да знаем предварително къде са и с какво се занимават“, добави Кадиров.\r\n*** Техеран не очаква пробив в разрешаването на сирийската криза на преговорите под шапката на ООН в Женева, като според председателят на иранския Меджлис (парламент) Али Лариджани, преговорите в Астана са по-перспективни.\r\nВъоръженият конфликт в Сирия продължава от март 2011 година. Начините за разрешаването му се обсъждат на площадките в Женева и Астана, като в казахстанската столица преговорите са фокусирани върху военния аспект на сирийското урегулиране и се водят от януари, като вече са проведени осем кръга. Страните-гаранти в астанинския формат на разговорите са Русия, Турция и Иран.\r\n„Мисля, че в Женева няма да се случи чудо. Женевският процес само забавя хода на политическото разрешаване. Астанинския процес е плодотворна среда за урегулирането на кризата“, заяви Лариджани, по време на срещата си с председателя на руската Дума (долната камара на парламента) Вячеслав Володин.\r\nТой е подчертал, че присъствието на американците в Сирия и Северен Ирак „ще има деструктивен характер“.\r\n***  Най-малко 15 терористи са ликвидирани при удар на афганистанската авиация в източната провинция на страната Вардак.\r\n„По време на операцията по прочистването с участието на авиацията, в района Сайед Абад в провинция Вардак са ликвидирани 15 терористи, включително и един от техните полеви командири“, пише в официално заявление на министерството на отбраната на Афганистан. \r\nМеждувременно през последното денонощие в страната са задържани 28 души, заподозрени за връзки с терористи. По време на операциите, преминали през по-голямата част от провинциите в страната, са иззети 30 кг. взривни вещества и 37 детонатора. \r\n***", "date": "2017.12.24", "title": "Преглед на международните новини до 18 часа /Агенция “Фокус”/"}
{"url": "http://www.focus-news.net/news/2017/12/24/2470744/plovdiv-spokoyna-e-obstanovkata-po-patishtata-v-oblastta-politseyski-patruli-sledyat-za-narusheniya-po-klyuchovi-patni-arterii.html", "text": "Спокойна е обстановката по пътищата в Пловдивска област към този час на деня, съобщиха за Радио „Фокус“ – Пловдив от Областното пътно управление. Движението по основните направления се извършва с нормална интензивност и без затруднения. Полицейски патрули следят за нарушения по ключови входно-изходни артерии. Пътищата в планинските райони са влажни, но обработени срещу заледяване. В останалата част от областта пътните настилки са предимно сухи. От Областното пътно управление предупредиха за риск от образуването на свлачища по направленията Бачково-Нареченски бани, Югово-Лъки и Кричим-Девин. Остава забранено движението за МПС над 12 тона през прохода Троян-Кърнаре. Ограничено е и движението на товарни автомобили над 12 тона, с ремаркета и полуремаркета, по пътя Югово – Лъки – Здравец. Валидността на забраната е до 31 март 2018 година. Все още е ограничено и преминаването на МПС по-високи от 4 метра през тунелите по пътя Асеновград-Нареченски бани. Обходният маршрут за водачите е през пътя Кричим-Девин.\r\nДвижението в град Пловдив също се осъществява нормално и без затруднения. Няма струпване на автомобили по главните градски булеварди и по входно-изходните артерии. Пътищата са сухи и нормално проходими.\r\nТони МИХАЙЛОВ", "date": "2017.12.24", "title": "Пловдив: Спокойна е обстановката по пътищата в областта, полицейски патрули следят за нарушения по ключови пътни артерии"}
{"url": "http://www.focus-news.net/news/2017/12/24/2470745/desetki-miryani-sa-se-sabrali-v-patriarsheskata-katedrala-sv-aleksandar-nevski-na-praznichnoto-bogosluzhenie-za-rozhdestvo-hristovo.html", "text": "Десетки миряни са се събрали в патриаршеската катедрала „Св. Александър Невски“ на празничното богослужение за Рождество Христово, предаде репортер на Агенция „Фокус“. То е оглавено от Негово светейшество Българският патриарх и Софийски митрополит Неофит. Във всички епархии на Българската православна църква днес миряните празнуват Бъдни вечер - денят преди Рождество Христово, а в храмовете се отслужва света литургия. \r\nИван ЛАЗАРОВ", "date": "2017.12.24", "title": "Десетки миряни са се събрали в патриаршеската катедрала  „Св. Александър Невски“ на празничното богослужение за Рождество Христово"}
{"url": "http://www.focus-news.net/news/2017/12/24/2470746/tass-papa-frantsisk-prizova-koleda-da-bade-posreshtnata-v-mir-i-saglasie.html", "text": "Папа Франциск призова човечеството да посрещне Коледа „в мир и съгласие“,  предава ТАСС.\r\nОбръщайки се на площад „Свети Петър“ към десетки хиляди събрали се богомолци от различни страни, папата поиска свобода и завръщане по домовете на всички свещеници, монаси и прости вярващи, които в момента са взети за заложници. \r\nТой също така изрази своята солидарност към жителите на Филипините, пострадали от наводнения и свлачища. Виктор Турмаков", "date": "2017.12.24", "title": "ТАСС: Папа Франциск призова Коледа да бъде посрещната в мир и съгласие"}
{"url": "http://www.focus-news.net/news/2017/12/24/2470747/predstoyashti-sabitiya-v-stranata-za-25-dekemvri-agentsiya-fokus.html", "text": "***\r\nОт 20.00 часа в Народния театър „Иван Вазов“ ще се проведе традиционния благотворителен спектакъл „Българската Коледа“, на който ще присъстват държавният глава Румен Радев и съпругата му Десислава Радева. \r\n***\r\nОт 09.30 часа Патриарх Неофит ще оглави на 25 декември - Рождество Христово Патриаршеска Света Литургия в катедралата  \"Св. Александър Невски\". \r\n***\r\nОт 18.00 в зала „България”  е Традиционният Коледен концерт на Хора на софийските момчета с диригент проф. д-р Адриана Благоева.\r\n***\r\nОт 11.00 часа откриване на сезон 2017-2018 на ски-център „Картала“.\r\n***\r\nОт 09.45 часа кметът на Община Видин Огнян Ценков ще присъства на празничната Коледна литургия в храм \"Св. Вмчк Димитър Солунски\".\r\n***\r\nОт 09.00 часа на  Рождество Христово – 25 декември, митрополитът Григорий ще оглави архиерейска света Литургия в катедралния храм “Св. Апостоли” във Враца.\r\n***\r\nОт 18.00 часа на площад „Цар Асен I“ ще се проведе Аудио-визуален спектакъл „Царевград Търнов – звук и светлина“. \r\n*** \r\nОт 12.30 часа в МАИР „Боженци” коледари от детски фолклорен ансамбъл „Габровче”, под ръководството на Лъчезар Захариев, ще пеят коледарски песни и ще наричат за здраве, късмет, щастие и хубав живот. \r\n*** \r\nОт 16.30 часа в НЧ „Пробуда-1904“  в кв. „Калтинец“ децата от фолклорен танцов състав при читалището ще представят народния обичай „Коледуване“ – „Коледа – надежда за утре“. \r\n***\r\nОт 09.00 часа Негово Високопреосвещенство Пловдивският митрополит Николай ще оглави архиерейска света Литургия в митрополитския храм „Св. вмчца Марина”. \r\n***\r\nВ 12.00 часа на пл. „Стефан Стамболов“ ще се състои празничен Коледен концерт с участието на Биг Бенд Пловдив и „Арт Войс център“ с ръководител Румяна Иванова. \r\n*** \r\nОт 10.30 ще започне традиционна празнична обиколка на Дядо Коледа в града, заедно със Снежанка и джуджетата. \r\n*** \r\nОт 11.00 часа в храм „Свети Пророк Илия“ ще се проведе коледен концерт на Първи български хор „Янко Мустаков“, с диригент Елизабет Людмилова. \r\n***\r\nОт 11.30 часа на пл. . “Цар Освободител“  ще започне празнично веселие с участието на танцов ансамбъл „Сливен“, което е част от празничната програма на Община Сливен. \r\n***\r\nОт 11.30 часа в парк „Пети октомври“ ще Общоградски празник с участието на фолклорни групи от Стара Загора.", "date": "2017.12.24", "title": "Предстоящи събития в страната за 25 декември (Агенция „Фокус“)"}
{"url": "http://www.focus-news.net/news/2017/12/24/2470748/reuters-italianskiyat-ministar-predsedatel-planira-da-premesti-vaorazheni-sili-na-stranata-ot-irak-v-niger.html", "text": "Италианският министър-председател Паоло Джентилони заяви, че ще предложи на парламента да премести част от войските на страната, разположени в Ирак, към Нигер, за да се борят срещу терористи и трафиканти на мигранти. Според него 1400-те италиански войници в Ирак могат да бъдат намалени след победите над „Ислямска държава“, предава  Reuters.\r\n„Ние трябва да продължим да работим, концентрирайки вниманието и енергията си върху заплахата от трафика на хора и тероризма в региона Сахел“, заяви Джентилони. „По тази причина, част от силите ни в Ирак ще бъдат разположени в Нигер идните месеци – това е предложение, което правителството ще внесе пред парламента“, допълни той.\r\nТой не уточни колко войници ще бъдат изпратени в Африка.  Виктор Турмаков", "date": "2017.12.24", "title": "Reuters: Италианският министър-председател планира да премести въоръжени сили на страната от Ирак в Нигер"}
{"url": "http://www.focus-news.net/news/2017/12/24/2470749/blagoevgrad-intenzivno-e-dvizhenieto-po-avtomagistrala-struma-i-glaven-pat-e-79-v-chastta-im-ot-oblastta.html", "text": "Интензивно е движението по автомагистрала „Струма“ и главен път Е-79 в частта им от областта. Това съобщиха за Радио „Фокус“- Пирин от Областно пътно управление- Благоевград. Интензивен е трафикът по основните пътни артерии в област Благоевград, полицейското присъствие е засилено. Интензивно е движението по автомагистрала „Струма“ и главен път Е-79 в частта им от област Благоевград. Интензивен е трафикът по второкласен път – 19 Симитли Гоце Делчев. През деня обстановката в региона е била спокойна и няма регистрирани тежки пътни инциденти.\r\nЛора КАЛЧЕВА", "date": "2017.12.24", "title": "Благоевград: Интензивно е движението по автомагистрала „Струма“ и главен път Е-79 в частта им от областта"}
{"url": "http://www.focus-news.net/news/2017/12/24/2470750/afp-19-dushi-sa-zaginali-pri-intsident-s-korab-v-tanzaniya.html", "text": "19 души са загинали при инцидент с кораб в езеро Танганика. Инцидентът се е случил в петък вечерта, след като кораб превозващ 135 пътници се сблъсква с друг, превозващ 63 души, предава  AFP.\r\nПървоначално се съобщаваше за 13 загинали, но след като на брега бяха открити телата на още шестима, цифрата бе коригирана. \r\n„До момента спасителите са открили 19 тела“, съобщи местният служител на спасителните служби Аманиел Секулу. Той допълни, че още трима се считат за безследно изчезнали. \r\nЕзеро Танганика е разположено на границата между Танзания, Демократична република Конго, Бурунди и Замбия. Виктор Турмаков", "date": "2017.12.24", "title": "AFP: 19 души са загинали при инцидент с кораб в Танзания"}
{"url": "http://www.focus-news.net/news/2017/12/24/2470751/bilyana-balieva-initsiativata-balgarskata-koleda-ima-efekt-makar-i-bavno-deteto-mi-ima-napredak.html", "text": "Инициативата „Българската Коледа“ има ефект. Нещата стават бавно, но детенцето има напредък. Това каза за Агенция „Фокус“ Биляна Балиева от Костандово – майка на дете с Детска церебрална парализа, подпомогнато от кампанията „Българската Коледа“. Тя поясни, че участват в инициативата от 2015 година и използват отпуснатите средства за рехабилитация в София. „Здравната каса поема 3 процедури, а останалите две аз си ги плащам. Те са около 400 лева“, поясни  Биляна Балиева. \r\nВесела ПЕТРОВА", "date": "2017.12.24", "title": "Биляна Балиева: Инициативата „Българската Коледа“ има ефект - макар и бавно, детето ми има напредък"}
{"url": "http://www.focus-news.net/news/2017/12/24/2470752/sport-starshiyat-trenyor-na-valensiya-e-popadnal-v-patnotransportno-proizshestvie.html", "text": "Старшият треньор на Валенсия Марселино Гарсия Торал е попаднал в пътно произшествие. Специалистът се е завръщал в провинцията на Испания Астурия, за да празнува Коледа със семейството си, когато се сблъсква с див глиган в покрайнините на Билбао. \r\nМарселино е получил незначителни травми и бързо е напуснал болницата, където е бил закаран от лекарите след произшествието.  Виктор Турмаков", "date": "2017.12.24", "title": "Спорт: Старшият треньор на Валенсия е попаднал в пътнотранспортно произшествие"}
{"url": "http://www.focus-news.net/news/2017/12/24/2470753/patriarh-neofit-neka-otvorim-dushite-i-sartsata-si-za-spasitelya-neka-mu-storim-myasto-v-zabarzanoto-nashe-vsekidnevie.html", "text": "Нека отворим душите и сърцата си за Спасителя, нека му сторим място в забързаното наше всекидневие. Това каза Негово светейшество Българският патриарх и Софийски митрополит Неофит по време на празнично богослужение за Рождество Христово в патриаршеската катедрала  „Св. Александър Невски“, предаде репортер на Агенция „Фокус“.\r\n„В нощта на очакване на Божия син, идващ в света, за да ни примири с небесата и тази година сме заедно в храма, за да възпеем Христос, в когото е нашата вяра и надежда, в който и чрез когото живеем и се движим, и съществуваме, и който е единствената наша истинска опора и крепост в християнския ни път към вечния живот и възкресението“, заяви патриарха.  \r\n„Всяка година в Рождественската нощ ние отново се прекланяме, притихваме и смирено благоговеем пред дивното тайнство на Боговъплащението пред тази велика тайна на благочествието, която се открива днес пред нас, озарявайки света с Божествена светлина и донасяйки ни мира и благоволението. Слава във висините Богу и на земята мир между човеците благоволени. Нека отворим душите и сърцата си за Спасителя, нека му сторим място в забързаното наше всекидневие, в което светът около нас ни залива със своята суета и ние често забравяме да търсим едното потребно, да събираме съкровищата си на небето дето ни молец, ни ръжда не ги яде и дето крадци не подкопават и крадат\", каза още патриарх Неофит. \"Да отворим сърцата си и за тези около нас – за нашите ближни, които се нуждаят от топлината и уюта на дома, от грижа и внимание и като разпознаем във всеки от тях самия Господ Исус Христос да покажем и докажем вярата си в него като я уделотворим в милост и човеколюбие, в състрадание и благотворителност. Нека днес раждащият се богомладенец бъде с всички нас и с цялата ни църква, с нашите семейства и цялото ни общество. Нека носените от него мир и благодатна помощ ни съпътстват във всички дни от нашия живот, да бъдем верни негови ученици и свидетели, достойни чеда на небесния наш Отец. Благословена да бъде и днешната празнична трапеза, събрани около която всички заедно да посрещнем идващия сред нас Господ. Благодатта, мирът и любовта на Божия син и общението във Светия дух да бъдат с всички нас. Честито Рождество Христово“, допълни той.\r\nИван ЛАЗАРОВ", "date": "2017.12.24", "title": "Патриарх Неофит: Нека отворим душите и сърцата си за Спасителя, нека му сторим място в забързаното наше всекидневие"}
{"url": "http://www.focus-news.net/news/2017/12/24/2470754/reuters-po-sluchay-koleda-vav-venetsuela-sa-amnistirani-36-opozitsionera.html", "text": "36 опоненти на социалистическото правителство във Венецуела са освободени от затвора като част от по-широка коледна амнистия, предава  Reuters.\r\nПравителството на президента Николас Мадуро съобщи, че други 80 затворени опозиционера са освободени от затвора, но ще извършват обществено полезен труд. \r\nНай-известните амнистирани активисти са бившият губернатор Алфредо Рамос и съветника на опозицията Роберто Пикон. „Щастлив съм, че съм на свобода. Със семейството си съм“, заяви Рамос. „Бе тежко изпитание, много сложно и несправедливо. Не съм извършвал никакви престъпления“, допълни той. Виктор Турмаков", "date": "2017.12.24", "title": "Reuters: По случай Коледа във Венецуела са амнистирани 36 опозиционера"}
{"url": "http://www.focus-news.net/news/2017/12/24/2470755/veliko-tarnovo-okolo-50-leva-struva-postnata-trapezata-za-badni-vecher-v-grada.html", "text": "Около 50 лева струва постната трапезата за Бъдни вечер във Велико Търново. Това показа проверка на Радио „Фокус“ – Велико Търново. Както повелява традицията на масата задължително трябва да са подредени нечетен на брой постни ясния. Приготвят се боб, пълнени чушки с ориз, зелеви сарми, печена тиква, слагат се още ошав, плодове и ядки. Едно от важните ястия, които трябва да присъстват на трапезата е обредния хляб. Приготвянето на обредната пита за Бъдни вечер е сред предизвикателства за домакините. Основният продукт, който се използва за нея е брашното. Килограм от него струва от 0,70 лева до 1 лев. Килограм боб е около 3 лева. За пълненето на сърмите ще е необходим ориз, който може да се намери за 1,70-1,90 за килограм. В магазинната мрежа се предлагат и червени сушени чушки, които се продават за от 2,50 до 3 лева за пакет 100 грама. За килограм кисело зеле търговците искат по 1,50 лева. Плодовете и зеленчуците също трябва да присъстват на празничната трапеза. Килограм ябълки е около 1,50 лева. Бананите са около 2 лева, портокалите – 2 – 2,50 лева, а мандарините – от 1,30 до 3 лева в зависимост от сорта. Пликче с ошав от 150 грама струва около 1,50 лева, а пакет орехи от 200 грама – 6 лева. Задължително на празничната трапеза трябва да присъства и печената тиква или тиквеник. Малка тиква тип „цигулка“ струва около 2 лева. По пазарите се предлага и нарязана и обелена тиква, в разфасовки по 1 килограм. Пакет точени кори може да се закупи са 1,20-1,40 лева. Най-скъпо излиза виното. В магазинната мрежа се продават боксове от 3 литра червено вино, които струват от 10 до 20 лева в зависимост от сорта, годината на производство и производителя.\r\nНадежда КРЪСТЕВА", "date": "2017.12.24", "title": "Велико Търново: Около 50 лева струва постната трапезата за Бъдни вечер в града"}
{"url": "http://www.focus-news.net/news/2017/12/24/2470771/sport-nikolas-otamendi-prodalzhi-dogovora-si-s-manchestar-siti-do-2022-godina.html", "text": "Защитникът на Манчестър Сити Николас Отаменди продължи договора си с клуба до края на сезона 2021/22.\r\nОтаменди играе за Манчестър Сити от 2015 г., след като се прехвърли в него от испанската Валенсия. През този сезон 29-годишният аржентинец изигра за Сити 23 мача във всички турнири, отбелязвайки 5 гола.  Виктор Турмаков", "date": "2017.12.24", "title": "Спорт: Николас Отаменди продължи договора си с Манчестър Сити до 2022 година"}
{"url": "http://www.focus-news.net/news/2017/12/24/2470772/premierat-boyko-borisov-v-navecherieto-na-tozi-svetal-praznik-neka-badem-dobri-i-smireni.html", "text": "В навечерието на този светъл празник пожелавам на всички българи здраве, щастие, късмет, благоденствие и мир. Това написа министър-председателят Бойко Борисов в официалния си профил в социалната мрежа \"Фейсбук\". \"Нека бъдем добри и смирени. Весели празници!\", пише още премиерът.", "date": "2017.12.24", "title": "Премиерът Бойко Борисов: В навечерието на този светъл празник нека бъдем добри и смирени"}
{"url": "http://www.focus-news.net/news/2017/12/24/2470773/10-e-otchetenoto-nivo-na-bezrabotitsa-na-teritoriyata-na-direktsiya-byuro-po-truda-kyustendil.html", "text": "10 % е отчетеното ниво на безработица на територията на Дирекция „Бюро по труда” – Кюстендил. Това съобщи за Радио „Фокус” – Кюстендил Малинка Драгомирова, директор на регионалната дирекция. По думите й на територията на дирекцията, обслужваща общините Кюстендил, Невестино и Трекляно, са регистрирани 2668 безработни лица. За община Кюстендил нивото на безработицата е 9,9 %, за община Невестино тя е 16,1 %, а за община Трекляно – 9,4%. Над 54 % от регистрираните безработни лица са без специалност и професия, а 36 % са със средно специално и професионално образование. При младежите нивото на безработица е 15,1 %. 233 са регистрираните безработни лица с висше образование.\r\nВенцеслав ИЛЧЕВ", "date": "2017.12.24", "title": "10 % е отчетеното ниво на безработица на територията на Дирекция „Бюро по труда” – Кюстендил"}
{"url": "http://www.focus-news.net/news/2017/12/24/2470774/fox-news-200-skiori-sa-blokirani-na-lift-vav-frenskite-alpi.html", "text": "Френските власти съобщават, че 200 скиори са заклещени на повреден седалков лифт във Френските Алпи. В момента се води спасителна операция и до момента не се съобщава за пострадали, предава  Fox News.\r\nСпоред представители на властите в източната провинция Изер повечето скиори са евакуирани, след като са прекарали два часа, блокирани на лифта в курорта „Шамру“. \r\nОчаква се спасителната операция да приключи преди полунощ.  Виктор Турмаков", "date": "2017.12.24", "title": "Fox News: 200 скиори са блокирани на лифт във Френските Алпи"}
{"url": "http://www.focus-news.net/news/2017/12/24/2470775/yugozapadno-darzhavno-predpriyatie-e-darilo-darva-za-ogrev-na-doma-za-siratsi-sv-nikolay-pri-hram-sv-troitsa-v-selo-novi-han.html", "text": "90 пространствени кубически метра дърва за огрев бяха дарени от Югозападно държавно предприятие на Дома за сираци „Св. Николай“ при храм „Св. Троица” в село Нови хан. Това съобщи за Радио „Фокус“ – Пирин Снежана Паскалева, експерт в предприятието. По думите ѝ за поредна година ЮЗДП се отзовава на призива за помощ и подкрепа на отец Иван в благородната му мисия. „Дарението вече е доставено в приюта. Дървата са осигурени от държавните горски стопанства в Ихтиман и Елин Пелин и държавно ловно стопанство Арамлиец“, каза още Паскалева.\r\nВеднага след коледно-новогодишните празници за нуждите на приюта ще бъдат осигурени още 60 пространствени куб. метра.\r\nЛивия НИНОВА", "date": "2017.12.24", "title": "Югозападно държавно предприятие е дарило дърва за огрев на Дома за сираци „Св. Николай“ при храм „Св. Троица” в село Нови хан"}
{"url": "http://www.focus-news.net/news/2017/12/24/2470776/reuters-ministarat-na-finansite-na-sasht-poluchi-konski-fashkii-kato-anonimen-podarak-za-koleda.html", "text": "Опакована с панделка кутия, изпратена  до дома на министъра на финансите на САЩ Стивън Мнучин, бе проверена от полицията, само за да се окаже пълна с конски фъшкии, предава  Reuters.\r\n„Пакетът е открит на Бъдни вечер край дома на министъра в квартал „Бел Еър“, съобщава полицията в град Лос Анджелис. Към пакета е имало картичка с изписани негативни коментари за него, за президента Доналд Тръмп и за наскоро приетите данъчни реформи в страната. \r\nСапьори са прегледали кутията, преди да я отворят и да открият в нея конски фъшкии.  Мнучин, който не  е бил в дома си, когато пакетът е открит, е бивш служител на „Голдман Сакс“. В момента полицията разследва инцидента.  Виктор Турмаков", "date": "2017.12.24", "title": "Reuters: Министърът на финансите на САЩ получи конски фъшкии като анонимен подарък за Коледа"}
{"url": "http://www.focus-news.net/news/2017/12/24/2470777/sliven-zimni-praznitsi-2017-shte-se-sastoyat-v-selo-mechkarevo-na-26-dekemvri.html", "text": "„Зимни празници 2017“ ще се състоят  в село Мечкарево на 26 декември. Това съобщиха от Община Сливен. Над 20 състава са заявили участие в тазгодишното издание на „Зимни празници 2017\" в село Мечкарево. Съборът ще се проведе на 26 декември, от 10.00 часа на площада пред кметството в село Мечкарево. Близо 300 самодейци ще представят зимните обреди от българския календар. Те са от районите на Сливен, Ямбол и Нова Загора. Фолклорният събор има състезателен характер. Всички ще получат дипломи за участие, а класиралите се на първо, второ и трето място ще получат парични награди, осигурени от Община Сливен. Журито е в състав: председател - доц.д- р Владимир Демирев, етнолог от РИМ- Сливен и членове Иван Стоянов, ръководител на оркестъра към АНПТ- Сливен и Станка Иванова, хореограф. Награда ще връчи и сдружение „Читалища“ с председател Йорданка Таскова.\r\nОрганизатори са Община Сливен, кметство село Мечкарево и читалище „Просвета 1925“.", "date": "2017.12.24", "title": "Сливен: „Зимни празници 2017“ ще се състоят в село Мечкарево на 26 декември"}
{"url": "http://www.focus-news.net/news/2017/12/24/2470778/barni-sandars-chastta-ot-danachnata-reforma-oblekchavashta-danatsite-za-srednata-klasa-e-mnogo-dobra.html", "text": "Независимият американски сенатор от щата Вермонт Бърни Сандърс заяви, че частта от данъчната реформа, предложена от Републиканската партия, е „много добро нещо“ и добави, че тя трябва да остане за постоянно, пише The Hill.\r\n„Трябва да намалим данъците за средната класа постоянно. Но Републиканската партия намали  данъците на корпорациите за постоянно, докато за средната класа временно“, допълни сенаторът. „В резултат на законодателството, ще получим 1,4 трилиона долара дефицит, който ще удари здравната система и социалната защита“, допълни той.  Виктор Турмаков", "date": "2017.12.24", "title": "Бърни Сандърс: Частта от данъчната реформа, облекчаваща данъците за средната класа, е много добра"}
{"url": "http://www.focus-news.net/news/2017/12/24/2470779/pazardzhik-vav-velingradskoto-selo-grashevo-sa-napraveni-infrastrukturni-remonti.html", "text": "Във велинградското село Грашево са направени инфраструктурни ремонти, съобщи за Радио „Фокус“-Пазарджик кметът на село Грашево Асен Мастев. „Със средства, отпуснати от местната комисия по „Бедствия и аварии“ е направено подобрение на рискови къщи, на които са изградени подпорни стени. Кметът на община Велинград ни съдейства напълно“, уточни Мастев. Направени са подобрения на пътя, който е бил с множетво дупки. „Очакваме проекти за асфалтиране на пътя Грашево-Мечо корито, който е дълъг 3 км, където в момента се извършват специализирани дейности. Предстои асфалтиране на главната улица в центъра. Най-големите ни проблеми са инфраструктурни“, допълни кметът. Преди две години са  подменени вътрешната и външна водопроводна мрежа. „С помощта на Община Велинград ще се постави дограма за подобряване на външния вид на Читалището“, добави Мастев.\r\nСветлана ЕЛЕНКИНА", "date": "2017.12.24", "title": "Пазарджик: Във велинградското село Грашево са направени инфраструктурни ремонти"}
{"url": "http://www.focus-news.net/news/2017/12/24/2470780/sport-olivie-zhiru-shte-propusne-shest-sedmitsi-igra-zaradi-travma.html", "text": "Нападателят на Арсенал Оливие Жиру ще пропусне най-малко шест седмици игра заради травма.\r\n31-годишният футболист получи травма в четвъртфинала за Купата на Английската лига, в който Арсенал победи Уест Хем с 1:0. На полуфинала отборът на Арсен Венгер в началото на 2018 г. ще играе с Челси. \r\nВ настоящия сезон на английския шампионат Жиру е провел 15 мача, отбелязвайки четири попадения.    Виктор Турмаков", "date": "2017.12.24", "title": "Спорт: Оливие Жиру ще пропусне шест седмици игра заради травма"}
{"url": "http://www.focus-news.net/news/2017/12/24/2470781/veliko-tarnovo-otchita-se-15-rast-na-tsenite-na-nedvizhimite-imoti-v-grada-prez-2017-godina.html", "text": "Отчита се 15% ръст на цените на недвижимите имоти във Велико Търново през 2017 година. Това каза в интервю за Радио „Фокус“ – Велико Търново брокерът Ивайло Славов. Той определи 2017-та като година на стабилност и растеж. „Пазарът запази своята стабилност. Запази тенденцията от миналата година на един плавен растеж на цените. Мога да кажа, че и броят на сделките, и нивата на сделките или цените на имотите, нараснаха“, посочи брокерът. Той отбеляза, че при определяне на цената, трябва да се разграничат различните типове имоти. Но увеличението през тази година за всички е между 10 и 20%, или средно 15%. По думите на Ивайло Славов определящи за това през годината са били различни фактори. „Като цяло ниските нива на влоговете в банките – лихвите, които банките предлагат, са изключително ниски към момента, и много добрите лихвени проценти при отпускането на ипотечни кредити, оказаха доста ползотворно влияние на пазара на недвижимите имоти. Друго, което повлия позитивно, е относителната политическа и икономическа стабилност и икономическия растеж, който се наблюдава в нашата страна. Така че, ако мога пак да обобщя, 2017-та бе година на стабилност и на растеж за пазара на недвижимите имоти“, подчерта Ивайло Славов.\r\nНадежда КРЪСТЕВА", "date": "2017.12.24", "title": "Велико Търново: Отчита се 15% ръст на цените на недвижимите имоти в града през 2017 година"}
{"url": "http://www.focus-news.net/news/2017/12/24/2470782/nova-makedoniya-makedoniya-spored-prezidenta-na-harvatiya-stranata-ne-e-v-hibridna-voyna-s-nikoya-druga-darzhava.html", "text": "Хърватският президент Колинда Грабар Китарович заяви, че страната ѝ е била изложена на определени влияния,  които могат да бъдат определени като някакъв вид \"хибридни действия\", но това не означава, че тя води  \"хибридна война\",  с която и да е друга държава, предава македонската медия „Нова Македония.\r\n„Хърватия, подобно на други страни, е била изложена на определени влияния, които биха могли да бъдат определени като хибридни действия. Това по някакъв начин може да се приеме като данък от развитието на технологиите и ние можем и трябва да го понесем“, заяви  Китарович пред местни медии. Според нея не е добре заради това в страната ѝ да се създава „някакво параноично състояние“. \r\n„ В същото време държавната система за сигурност трябва да бъде обучена и да знае и може ефективно да се противопостави на хибридните операции“, допълни президентът. Виктор Турмаков", "date": "2017.12.24", "title": "„Нова Македония“ (Македония): Според президента на Хърватия страната не е в „хибридна война“ с никоя друга държава"}
{"url": "http://www.focus-news.net/news/2017/12/24/2470783/reuters-trima-rabotnitsi-sa-zaginali-pri-intsident-v-petrolno-nahodishte-v-libiya.html", "text": "Трима работници, двама от които суданци, са загинали при инцидент в либийското петролно находище „Зелтен“, предава  Reuters.\r\nТе са загинали след вдишване на газ при техническа поддръжка. Четвърти работник е закаран в болницата. Националността на третия загинал и на пострадалия не се разкрива. \r\nНаходището принадлежи на петролна компания „Сирт“ и има дневен добив от между 35 и 40 хил. барела.  Виктор Турмаков", "date": "2017.12.24", "title": "Reuters: Трима работници са загинали при инцидент в петролно находище в Либия"}
{"url": "http://www.focus-news.net/news/2017/12/24/2470784/afp-tunis-otmeni-poletite-na-emireyts-earlayns.html", "text": "Правителството на Тунис съобщи, че е отменило полетите на „Емирейтс Еърлайнс“, след избухването на скандал заради мерките на сигурност наложени от Обединените арабски емирства спрямо жени от северноафриканската държава, предава  AFP.\r\nМинистерството на транспорта на Тунис съобщи, че е „решило да отмени“ полетите на авиокомпанията до страната , „докато тя не успее да открие добро решение как да оперира полетите си според международните споразумения и право“. \r\nНяколко жени от Тунис съобщиха, че полетите им до ОАЕ с „Емирейтс Еърлайнс“ са били забавени и че е трябвало да преминат през допълнителни проверки на визите. От Абу Даби съобщиха, че „информация от силите за сигурност“ е причината за забавянията.  Виктор Турмаков", "date": "2017.12.24", "title": "AFP: Тунис отмени полетите на „Емирейтс Еърлайнс"}
{"url": "http://www.focus-news.net/news/2017/12/24/2470785/sport-elena-ostapenko-shte-bade-parvata-sapernitsa-na-serena-uilyams-na-turnira-v-abu-dabi.html", "text": "Бившата първа ракета на света Серена Уилямс ще проведе първи мач на демонстрационния турнир „Мудабала Уърлд Тенис Чемпиъншип“ в Абу Даби срещу Елена Остапенко от Латвия.\r\nМачът на 30 декември ще стане за 36-годишната американка първият след завръщането ѝ. Тя последно игра на „Аустрейлиън Оупън“ през януари 2017 г., а на 1 септември и се роди дъщеря. \r\n20-годишната Остапенко през 2017 г. спечели „Ролан Гарос“ , а също така достигна до четвъртфиналите на „Уимбърдън“.  Виктор Турмаков", "date": "2017.12.24", "title": "Спорт: Елена Остапенко ще бъде първата съперница на Серена Уилямс на турнира в Абу Даби"}
{"url": "http://www.focus-news.net/news/2017/12/24/2470701/reuters-irak-sklyuchi-predvaritelna-sdelka-s-kitayska-kompaniya-za-razrabotvane-na-petrolen-kladenets-v-iztochen-bagdad.html", "text": "Ирак е постигнал предварителна сделка с китайската държавна петролна компания „Женхуа“ за разработване нефтено находище в Източен Багдад, заяви говорител на Министерството на петрола на Ирак в неделя, предава Reuters.\r\nИрак иска помощ от китайците за увеличаване на добивите от петролния кладенец до 40 хиляди барела дневно в рамките на пет години след началото на сътрудничеството, заяви Асим Джихад.\r\nСпециалистите по петрола в близкоизточната страна са изчислили, че източнобагдадския кладенец е „супер гигант“, с дебит 8 милиона барела и има потенциал да произвежда по 120 хиляди барела суров нефт дневно.\r\nПревод и редакция:", "date": "2017.12.24", "title": "Reuters: Ирак сключи предварителна сделка с китайска компания за разработване на петролен кладенец в Източен Багдад"}
