{"url": "http://www.focus-news.net/news/2019/07/14/2680254/afp-anglikanskata-tsarkva-v-kanada-othvarli-ednopolovite-brakove.html", "text": "Англиканската църква в Канада, която има повече от 500 000 членове, отхвърли предложението за промяна на дефиницията си за брак, за да обхване еднополовите съюзи, предава  AFP . \r\nПредложението, предложено  на общото събрание на църквата, наречено синод, би променило канона на брака, за да премахне споменаването на съюзи между мъж и жена. \r\nЗа да бъде прието, предложението изискваше мнозинство от две трети от всяка от трите групи делегати: миряни, духовници и епископи. Но въпреки че миряните и членовете на духовенството гласуваха главно в полза на еднополовите съюзи, решението не беше одобрено от две трети от групата на епископите. \r\nПредложението беше одобрено при първо гласуване на последния синод преди три години, но то трябваше да бъде потвърдено на два синода подред.  Юлиян Марков", "date": "2019.07.14", "title": "AFP: Англиканската църква в Канада отхвърли еднополовите бракове"}
{"url": "http://www.focus-news.net/news/2019/07/14/2680224/korneliya-ninova-bsp-zdraveopazvaneto-i-osobeno-obshtinskoto-i-oblastnoto-stavat-tema-nomer-edno-na-stranata-opasnostta-ot-falit-na-bolnitsi-se-prevrashta-v-pandemiya.html", "text": "Здравеопазването и особено общинското и областното стават тема номер едно на страната – опасността от фалит на болници се превръща в \"пандемия\". Това каза лидерът на БСП Корнелия Нинова по време на пресконференция след заседание на Изпълнителното бюро на партията в Шумен, предаде репортер на  Агенция „Фокус“ . Нинова  посочи, че много голяма е тревогата на партията за болниците. „И в Шумен, и в някои от другите общини ни споделиха за тежкото състояние на болниците, липсата на лекари, затварянето на отделения, невъзможността на хората да получат навременна помощ. Държавната областна болница в Шумен е почти във фалит. Това става национална \"пандемия\". В Ямбол като бяхме - същият проблем, в Сливен същият проблем, тук също. Здравеопазването, особено общинското и областното стават тема номер едно на страната. Ние имаме разбира се, конкретните си предложения и на национално ниво как да бъде решен този въпрос, и по места, но на първо време изключително важно е държавата да поеме грижата за общинските и областните болници“, подчерта лидерът на БСП. \r\nДеница КИТАНОВА", "date": "2019.07.14", "title": "Корнелия Нинова, БСП: Здравеопазването и особено общинското и областното стават тема номер едно на страната – опасността от фалит на болници се превръща в \"пандемия\""}
{"url": "http://www.focus-news.net/news/2019/07/14/2680230/korneliya-ninova-bsp-na-evrovota-v-shumen-razlikata-ni-s-gerb-e-188-glasa-tova-ni-dava-uverenost-da-mislim-che-mozhe-na-mestnite-izbori-da-napravim-probiv-i-da-gi-spechelim.html", "text": "На евровота в Шумен разликата ни с ГЕРБ е 188 гласа -  това ни дава увереност да мислим, че може на местните избори да направим пробив и да ги спечелим. Това каза лидерът на БСП Корнелия Нинова по време на пресконференция след заседание на Изпълнителното бюро на партията в Шумен, предаде репортер на  Агенция „Фокус“ . \"Може би знаете, че Изпълнителното бюро на БСП вече заседава изнесено от София. Всяка седмица в по една област на страната. Днес сме в Шумен, утре ще бъдем във Варна. Целта на тези изнесени заседания е на място с всяко общинско ръководство да направим паспорт на всяка община с откритите въпроси, проблемите пред хората и възможните решения на тези проблеми, готвейки и платформите си за местните избори, както и да обсъдим възможни партньорства“, припомни Нинова.  „На европейските избори в Шумен разликата ни с ГЕРБ е само 188 гласа. Това ни дава увереност да мислим, че можем на местните избори да направим пробив тук и да ги спечелим. Още повече, че Шумен се управлява изключително лошо. Тук се ползва най-скъпата вода, без пречиствателна станция с мрежа, която е в ужасно състояние и без конкретно решение на този въпрос“, каза лидерът на БСП.  \r\nМного тревожно колегите споделиха за новопостроената спортна зала в Шумен, гордостта на на града и на правителството, затова че тя за шест месеца има само седем мероприятия, изключително високи такси. Не се дава безплатно за тренировки, т.е. едно хубаво, скъпо съоръжение, което няма своето приложение в практиката“, допълни още Нинова. Според нея толкова скъпо съоръжение може да се ползва по-активно. \r\n„Вярвам, че днес ще постигнем консолидация, ще излезем единни, на конференцията ще имаме добър кандидат за кмет. Структурите ни тук и в областта са в много висока степен на готовност на изборите и с кметове и с листи. Обръщаме се към други политически партии, НПО, граждански сдружения за едно общо обединение на смята на модела. Държавният модел на управление е пренесен на общинско ниво. Това са феодални владения, където от години са 8се окопали ПП ГЕРБ с всички обрасли около тях структури, шуробаджанащина и т.н. Този модел може да се променя на местните избори – да седнем да разговаряме, да се обединяваме около платформи и програми за местно самоуправление, които да подобрят както стандарта на живот на жителите в общините, така и инфраструктурата и бъдещото на общините и на местната власт. Това е една отворена ръка към всеки, който иска да дойде и да разговаряме по общи виждания и идеи, които имаме“, допълни още лидерът на БСП.  \r\nНа въпрос кого ще издигне БСП за кандидат - кмет на Шумен, Нинова отговори: \"Според мен избързвате с тези въпроси, защото събранията тепърва предстоят. Конференцията е в началото на септември. дотогава нито аз ще си позволя да кажа име, кандидат избран, нито някой от колегите, защото в нашата партия има ред. Нека да минат събранията. Дотук има номинации на трима-четирима. Продължават събранията и самата конференция си номинират кмета. няма да налагаме силово кандидатури от София, но ще помагаме с всичко, каквото можем структурата да се консолидира и да се явим единни зад един човек, когото конференцията си избере\". Лидерът на БСП посочи, че кандидатът на партията обясни, че има номинирани и партийни личности и възможност за по-широко подкрепен. \"Моят апел беше и около човек да се обединяваме, но най-вече около политики. Какво искаме да променим на общинско равнище, в местната власт, в държавата как искаме да сменим модела? Това е една принципна основа, на която можем да се обединяваме. Да се обединяваме само около човек не е нещо стабилно. То е необходимо, но е на второ място, втора стъпка едва след като се уточним като програма, платформа и политика какво можем заедно да правим\", допълни още лидерът на БСП. Тя посочи, че БСП в Шумен не е разцепена, но има противоречия. \"Има спорове, има различни мнения. Това не е разцепления\", обясни още тя.  \r\nДеница КИТАНОВА", "date": "2019.07.14", "title": "Корнелия Нинова, БСП: На евровота в Шумен разликата ни с ГЕРБ е 188 гласа -  това ни дава увереност да мислим, че може на местните избори да направим пробив и да ги спечелим"}
{"url": "http://www.focus-news.net/news/2019/07/14/2680227/rumyana-glavcheva-ekspert-seizmolog-dopisen-chlen-na-bani-zemetresenie-s-magnitud-46-51-v-rayon-na-severna-gartsiya.html", "text": "В ранния следобед на неделния ден (13:50 местно време) в район на Северна Гърция, недалеч от  Козани (около 50 хил.ж./ 2011 г.) е регистрирано умерено земетресение, пише  Румяна Главчева, експерт-сеизмолог, дописен член на БАНИ, дългогодишен ръководител на секция „Сеизмология” в Геофизичен институт (дн. НИГГГ-БАН) \r\n Магнитудните оценки чрез амплитудните характеристики на записите са 4.6 от Атинския геодинамичен институт, съответно 4.7 от Лабораторията по Геофизика в Аристотелевия Университет в Солун. Локализацията на епицентрите на двете институции се отличава само с 5 км в направление север-юг, което е нормално предвид разположението на използваните регистрационни мрежи. Европейският център обявява за същото земетресение магнитуд по динамичната скала – затова и той има по-голямата стойност 5.1. Епицентърът съвпада с гръцките решения. Дълбочината, на която е иницииран сеизмичният процес, е в интервала 15-17 км. Според Националния център в Атина земетресението е последвано от два вторични труса – с магнитуд 3.9 след 9 минути и магнитуд 2.3 след малко повече от половин час.  \r\nСеизмичният източник на основния трус е далеч от столицата Атина – на около 300 км. Но трусът е усетен “много силно” в епицентъра – селището Лефкопиги, където не са изключени някои повреди. В Козани, на 10-13 км северно от епицентъра, както и в близката околност, трусът е масово усетен като “доста силен” (интензивност от V степен по 12-степенната скáла). Подобна е силата на сътресенията до около 25 км западно в Кивотос и дори в Кастория на 50 км в северозападна посока. Между 50 и 100 км от епицентъра – във Верея, Катерини, Лариса, Паламас, Янина (Гърция), в Битоля (Северна Македония) и Корча (Албания) – интензивността е от IV степен (усетено от много хора, без други ефекти). Слабо е усетено земетресението до 200 км в Скопие, а на по-малки епицентрални разстояния – в Охрид, Струга, Кичево (Сев. Македония), Кастория (Гърция) и др. \r\nНезабравимо земетресение от същото огнище е станалото на 13 май 1995; то носи название с географски произход “Козани-Гревена”. Земетресението създаде интензивност от VIII степен в епицентралния район. Известно е със щети от 450 млн американски долари и 25 ранени.", "date": "2019.07.14", "title": "Румяна Главчева, експерт-сеизмолог, дописен член на БАНИ: Земетресение с магнитуд 4.6-5.1 в район на Северна Гърция"}
{"url": "http://www.focus-news.net/news/2019/07/14/2680226/konstantin-kosachov-za-drsmo-bryuksel-tryabva-da-opravdae-deystviyata-na-vashington.html", "text": "Брюксел трябва да оправдае действията на Вашингтон, пише председателят на Комисията по външните работи на Съвета на федерацията (горната камара на руския парламент) във вестник  “Росийская газета“ . Материалът е представен без редакторска намеса. \r\nОчевидно Европейският съюз продължава да се придържа към принципа „от болната  глава към  здравата“. Върховният представител на ЕС по въпросите на външните работи и политиката на сигурност Федерика Могерини призова Русия да намери \"ефективно решение поради опасенията за развитието на ракетата 9М729\", защото, както казват те, ЕС се тревожи за съдбата на Договора за премахване на ракетите със среден  и по-малък обсег (ДРСМО)и изразява съжаление за решението на Русия да преустанови изпълнението на  задълженията си съгласно настоящото споразумение. \r\nДори не знам дали е необходимо да напомняме на Брюксел, че Съединените щати се оттеглиха едностранно от споразумението през февруари, а руският президент Владимир Путин е подписал закона за спирането на ДРСМО едва през юли? Нещо ми казва, че те знаят за него. И ако се обръщат към Русия, то е именно защото е по-удобно, а не защото вината е в Русия. Същата е тактика на ЕС относно украинския въпрос: по-удобно е да се налагат санкции срещу Русия, отколкото да се спре войната в Донбас с един призив към Киев и да се насърчи украинското ръководство да започне диалог с другата страна на конфронтацията. \r\nЕто защо всички тези призиви от рода „засилват нашата загриженост” имат нулева практическа стойност, тъй като имат една единствена цел: да обвинят Русия в факта, че ДРСМО скоро ще престане да съществува заради нея. За скрият един очевиден факт от обществеността: Договорът ще влезе в историята само защото една от страните го напусна и отказа да проведе преговори с другата страна по този въпрос. И всички други теми са от Лукавия. \r\nКогато Могерини говори за необходимостта от \"съществени и прозрачни действия\" от страна на Москва, за проверка на спазването на разпоредбите на ДРСМО, бих искал да попитам колко представители на Европейския съюз бяха на презентацията, организирана от нашето Министерство на отбраната, посветена на самата ракета, която сега предизвиква толкова дълбоки опасения. Това само потвърждава, че самата ракета не е интересна за Брюксел - тя трябва да оправдае разрушителните действия на Вашингтон, както по същество направи и с оттеглянето на САЩ от споразумението за иранската ядрена програма, а в други случаи. \r\nЕто защо, когато Могерини заявява с патос, че ЕС ще „приветства ранен и активен диалог за бъдещето на новия договор след 2021 г. и за други механизми за контрол на въоръжаването“, ще вдигна двете си ръце „за“. Също така бихме приветствали такъв диалог и го предлагаме както от февруари, така и от по-рано. Но има един нюанс: за диалог, както и за танго, са необходими двама. И ако една страна е съгласна, тогава трябва да убедиш другата страна. Но за това Брюксел, разбира се, ще трябва да се откаже от васалната дипломация и да се опита да повиши гласа си срещу най-близкия си съюзник. Разбирам, че е неприятно, но няма други възможности: да запазим Договора или да продължим с безсмислени призиви към Русия.  Юлиян Марков", "date": "2019.07.14", "title": "Константин Косачов за ДРСМО: Брюксел трябва да оправдае действията на Вашингтон"}
{"url": "http://www.focus-news.net/news/2019/07/14/2680229/varna-nap-zasili-kontrola-po-severnoto-chernomorie.html", "text": "С настъпването на активния летен сезон Националната агенция по приходите (НАП) засилва контрола за спазване на данъчното и осигурителното законодателство по Северното Черноморие. Това съобщават от пресцентъра на  приходната агенция във Варна . В основната си част оперативните проверки се извършват от екипи на Главна дирекция „Фискален контрол“, като в проверките  се включват и командировани служители от вътрешността на страната. Контролът е денонощен и  се осъществява от органите по приходите чрез извършване на контролни покупки и съпоставка на касовата наличност с отчетените обороти. Установените при проверките обороти от продажби се съпоставят с данните получени в НАП чрез дистанционната връзка на фискалните устройства. Под засилено дистанционно наблюдение и  физически контрол са поставени високооборотни заведения за обществено хранене и дискотеки на територията на град Варна и курортните комплекси.", "date": "2019.07.14", "title": "Варна: НАП засили контрола по Северното Черноморие"}
{"url": "http://www.focus-news.net/news/2019/07/14/2680225/pazardzhik-obshtina-panagyurishte-investira-sredstva-za-blagoustroyavane-na-zoni-kam-dnevnite-tsentrove-za-litsa-s-uvrezhdaniya-v-grada.html", "text": "Община Панагюрище инвестира средства от общинския бюджет за благоустрояване и паркоустрояване на прилежащи зони към Дневен център за пълнолетни лица с увреждания „Св.Св. Козма и Дамян” и Дневен център за деца и младежи с увреждания „Дъга”. Това съобщи за  Радио „Фокус“ – Пазарджик  Радка Костуркова от общинската администрация. Тя обясни, че за комфорта и уюта на потребителите на двете социални услуги е изградена паркова среда със зони за спорт и отдих. „В двора на ДЦДМУ „Дъга” е изградено многофункционално спортно игрище. Спортната площадка е оборудвана с комбинирани врати за футбол с баскетболен кош, предпазна ограда и мрежа, настилка от изкуствена трева. В зелената площ, прилежаща на ДЦПЛУ „Козма и Дамян”, се разполага площадка с комбиниран фитнес уред. По дължината на алеите са поставени пейки и беседка. Поставени са нови кошчета за смет, както и фонтанка (чешмичка) за пиене на вода. Тревен чим, декоративни дървета, храсти, живи плетове и сезонни цветя допринасят за комфорта на потребителите. За цялостния вид на дворното пространство допринася и новото градинско осветление“, уточни Костуркова.", "date": "2019.07.14", "title": "Пазарджик: Община Панагюрище инвестира средства за благоустрояване на зони към Дневните центрове за лица с увреждания в града"}
{"url": "http://www.focus-news.net/news/2019/07/14/2680228/kyustendil-spetsialna-artterapevtichna-tehnika-premahva-negativnite-emotsii-sred-detsata-v-dupnitsa.html", "text": "Специална арттерапевтична техника премахва негативните емоции сред децата в Дупница. Това каза за  Радио „Фокус” – Кюстендил  Димитър Шопов, психолог към Центъра за обществена подкрепа – Дупница. Децата от двете групи към лятната ваканционна занималня към центъра, са приложили арттерапевтична техника за отърсване от негативни емоции, напрежение и гняв. Техниката за апликиране с накъсване и мачкане дава възможност на децата чрез разрушаване на целостта, при накъсване и смачкване да освободят негативни емоции, а след това с топчетата, които са направили да изградят нещо градивно, красиво и приятно за окото. „Децата избраха различни шаблони за апликация, които носят радостно настроение с пъстри цветове, които успяха да съчетаят хармонично. Момичетата и момчетата апликираха с голямо желание и настроение, помагаха си взаимно и изживяха положителни емоции”, каза Димитър Шопов. \r\nВенцеслав ИЛЧЕВ", "date": "2019.07.14", "title": "Кюстендил: Специална арттерапевтична техника премахва негативните емоции сред децата в Дупница"}
{"url": "http://www.focus-news.net/news/2019/07/14/2680231/iskren-veselinov-vmro-nyamashe-kak-da-se-ostavim-na-da-badem-razpasana-komanda-v-koyato-vseki-pravi-kakvoto-iska.html", "text": "Нямаше как да се оставим на да бъдем разпасана команда, в която всеки прави каквото иска. Това каза Искрен Веселинов, съпредседател на ПГ на „Обединени патриоти“, в разговор с Илиана Беновска в седмичното обзорно политическо предаване „Беновска пита“ по Канал 3 и Радио К2, съобщиха от  екипа на предаването . Той заяви позиции по следните теми:  Премахването на Волен Сидеров като председател на ПГ на ОП \r\nИлиана Беновска посрещна госта си Искрен Веселинов и го попита „Вие взехте властта на Волен Сидеров – вие ВМРО и НФСБ. Как не ви е срам?“ Отговорът на г-н Веселинов бе, че за срам не може да се говори, затова тя го попита дали са горди. Според госта може да се говори за осъзнат дълг, че парламентарната група трябва да работи и формированието, с което са се явили на избори и са обещали на избирателите, трябва да се отчете накрая на мандата с действия, внесени законопроекти и пр. Това обаче няма как да бъде факт, ако не работи парламентарната група, добави той.  Водещата каза, че има хубави сини очи, но надали може да играе спящата красавица, защото две години не работи тази парламентарна група и изведнъж те са го видели. Искрен Веселинов отрече това да е така и заяви, че проблемите в ОП са започнали преди около година и са ескалирали в навечерието на евроизборите. Той допълни: „ Давахме отсрочки, давахме шансове, давахме знаци, но в един момент нямаше как да се оставим на безвремието и просто да оставим нещата да текат така и да бъдем една разпасана команда, в която всеки прави каквото си иска и накрая не се случва нищо.“ \r\nБеновска го попита дали ги е страх, че Волен Сидеров ги е дал на председателя на НС Цвета Караянчева, която ги е дала на юридическия отдел на НС, за да разгледат мотивите. Искрен Веселинов отговори, че разбира изнервения жеста на Сидеров, защото и неговото положение не е леко. Според него е ясно, че Волен Сидеров не може да бъде административно натрапен на някого за ръководител и го отдава действията му на силна емоция след снемането му от председателския пост. Г-н Веселинов заяви, че не очаква някой отвън да върне Сидеров на председателското място. На въпрос на водещата дали те отвътре ще дадат заден, той отговори, че проблемът, който са искали да решат, е решен чрез промяна на ръководството на групата. Той допълни, че ако има начини, по които коалицията би работила по-добре, те могат да бъдат обсъдени в рамките на нормален диалог, какъвто няма в коалицията от преди Нова година.  \r\nБеновска каза, че се получава неявно прегрупиране, като че ли ВМРО е плътно до ГЕРБ, Валери Симеонов, който „командва парада в НФСБ“, е на приливи и отливи в зависимост от настроението му, а Волен Сидеров засега е с философски функции. Тя попита: „На какво се дължи и как ще се прегрупират ОП според Вас?“ Гостът оспори нейното заключение, че ВМРО е плътно до ГЕРБ, защото не вижда нито едно основание за това. Той заяви, че ВМРО е подписало, както другите две партии от малката коалиция, едно споразумение за управление и следва заложеното в него. „Това, че не произвеждаме скандали и се опитваме да бъдем конструктивни по никакъв начин не ни прави по-близки и по-далечни от ГЕРБ. Гледаме да бъдем коректни. Нито сме се събрали да се обичаме с ГЕРБ, нито имаме голямо съвпадение на фронта на идеите.“, каза Искрен Веселинов и допълни, че това, което са договорили, трябва да го направят, за да подобрят положението в държавата. Според него в тази посока има правилни стъпки.  Купуване на самолетите Ф-16 \r\nБеновска попита колко е правилна стъпката за купуване на Ф-16, което предстои да гласуват и в НС, при тези условия. Тя помоли д а коментират принципно въпроса и да не се правят на специалисти по самолети. Искрен Веселинов отговори, че този договор е функция от работата на 3 министерства, които са имали работни групи в 3 направления. Министерството на отбраната е отговаряло за избора на самолета и неговата боеспособност и оборудване. Министерството на икономиката е отговаряло за икономическото сътрудничество. Министерството на финансите е имало основни функции по цени и начин на плащане. Той допълни, че в това отношение са били ангажирани най-добрите специалисти на тези министерства, които са излезли с доклади за избора на Ф-16. Искрен Веселинов каза, че не е човек, който може да оспори техния избор, но заяви категорично, че българската армия има нужда от ново въоръжение. „След като специалистите на тези 3 министерства са заложили на този самолет, аз няма да имам угризения на съвестта, когато гласувам за него.“, заяви гостът. \r\nВодещата попита дали Красимир Каракачанов, който е вицепремиер и министър на отбраната, не става мишена на много атаки, които не са предизвикани от негова политика и поведение. Искрен Веселинов определи това като негатива на управлението и каза, че на Каракачанов не му е било детска мечта да купува самолети Ф-16, но неговото желание е България да има силна армия. Гостът каза, че министърът на отбраната е влязъл в тази игра с ясното съзнание, че ще понесе негатив и че анти-американските настроения в България ще нанесат удар върху имиджа му. „Краят на историята не е дошъл. Ние сме на едно изключително опасно място и трябва да можем да се браним. Ако не може нашата армия да ни брани, тогава под риск е съществуването на нашата държава.“, каза Искрен Веселинов и допълни, че колкото и да е болезнен финансово този процес, той трябва да върви. Той напомни, че предстои и превъоръжаването на сухопътните сили, които според него са много по-важни като единици, отколкото самолетите. Стана ясно, че предстои изграждането и на нови кораби, които да пазят морското ни пространство. „Можем да кажем, че това управление даде реален живот на едни проекти, които се подмятаха като приказки в продължение на 20 години.“, допълни гостът.  Концепцията против циганизацията \r\nБеновска попита дали „Ще успеете ли, или ще се поддадете за пореден път, както всички ние сме се поддавали на натиск, че това са слаби хора, че имат право да имат по 100 деца, че нямат собственост и ние трябва да им плащаме, да ги търпим незаконно заселили се някъде, да си строят незаконни къщи, да не си плащат тока, водата, да замърсяват, да извършват безчинства, убийства, кражби?“ за проекта на стратегията против циганизацията на ВМРО и Каракачанов, към който и тя е съпричастна, защото е обявен за първи път в това предаване. Искрен Веселинов заяви, че тази концепция преди 2 седмици официално е внесена в деловодството на Министерски съвет. Тя трябва а бъде разгледана от експертен съвет по интеграция на малцинствата преди да бъде гласувана в МС. Гостът добави, че заседанието е насрочено за 24-25ти заседанието и най-вероятно гласуването на концепцията ще стане през септември. Сигурно е обаче, че Каракачанов няма да я оттегли и гласуването или не на тази концепция ще зависи много по отношение на тяхното участие или неучастие в управлението. Беновска попита: „Това ли е картата?“, а Искрен Веселинов отрече и каза, че това е един от въпросите, които не търпят отлагане. „Етническите дисбаланси и циганизацията са част от демографския проблем. Ние или ще социализираме тези несоциализирани общности, или държавата ще избухне и то ще избухне много скоро.“, заяви гостът.  \r\nВодещата каза, че инерционният процес е много дълъг и това се е развивало почти незабележимо, но напоследък видимо 30 години и сега трябва да се върне влаковата композиция с 30 години. Искрен Веселинов каза, че 15 години предлагат решения, сега обаче няма мърдане назад и трябва да се започне работа в тази посока. Той поясни, че в законодателен план имат първите успехи на концепцията и припомни, че мнозинството в парламента е подкрепило преди 3 месеца идеята им, че социални помощи могат да се получават само срещу положен труд и само срещу участие в курсове по ограмотяване и образование. „За първи път ние социалния паразитизъм го ревизирахме като начин на живот и начин на издръжка на тези маргинални общности.“, каза гостът и допълни, че тепърва ще се види какво ще се случва със социалните служби на база на тези текстове в законите. Искрен Веселинов също вижда инерцията като голяма и е сигурен, че проблеми ще има и в бъдеще, но едно по едно трябва да бъдат запушвани течовете на социалната система и да е ясно, че всеки гражданин на страната има еднакви права и задължения. Той каза, че системата със задълженията е чужда за циганите и тя трябва да им влиза в главите, за да станат част от обществото.  \r\nТъй като предстоят и местни избори, водещата попита дали са мислили да разширят погледа и да могат да помагат и на местно равнище младите, образованите, работещите на светло, както Виктор Орбан – с безлихвени и нисколихвени заеми и други помощи ги подпомага да раждат деца, да си купуват кола и жилище. Искрен Веселинов отговори, че са мислили и каза, че решението на българския демографски проблем на първо място зависи от доходите, на второ място зависи от икономическата среда и средата в държавата – медийна, образователна и т.н. и на трето място зависи от социалната политика, която създава част от средата. В това отношение гостът заяви, че сме длъжници на образованите, социализираните и работещите хора. Той сподели, че повечето от неговите познати никога не са получавали детски надбавки заради подоходния критерий. Искрен Веселинов каза, че стотици хиляди деца остават извън обхвата на това подпомагане, което е дразнещо.  Беновска разказа за разговор между нейни колеги от екипа, в който е ставало дума за жилища и развитие и жената е казала, че не може да купи жилище и да се ожени, но е предложила на мъжа да си построят незаконна къща като циганите. Отговорът на момчето е бил, че те ще я махнат от там, защото те са общност, а тя ще бъде единица. Водещата заяви, че сме снизходителни към ордата и би си направила социален експеримент да построи една къща, за да види как ще й забранят. Гостът отговори, че това е редното, а другото е нередно. Беновска каза, че до нея ще има сума ти незаконни и обеща на събеседника си да го въвлече в този социален експеримент.  \r\nИскрен Веселинов припомни, че първият законопроект, който са внесли като патриотичен фронт е за това работещи семейства да могат да приспадат от данъчната си основа и това, което другите получават като помощи, да го получават като върнат данък. Стана ясно, че не са успели да наложат тази идея, а водещата го попита дали ще се опитат да се преборят в оставащото време. Гостът заяви, че това, което са им обещали и което заедно са поели като ангажимент като към работещи хора, е да направят безплатни детските градини за деца над 4 години. Беновска отбеляза, че тук имат кореспонденция и с ДПС, защото Делян Пеевски е предложил същото, но Искрен Веселинов поясни, че това е станало 2 години след като ОП са разписали управленската програма. „Не се ревнувайте. Направете го. Не се състезавайте.“, посъветва водещата, а Веселинов заяви, че това ще е едно от нещата, за което ще държат в следващия държавен бюджет.  Мигрантският поток \r\nБеновска започна темата за мигрантския поток и каза, че днес в деня на Франция мигранти са нахлули и започнали да рушат Бастилията, защото искат да получават документи за пребиваване. Тя свърза този въпрос със скандалното изключване на Източна Европа от ръководството на ЕС и попита къде сме ние и дали ще ни вкарат мигрантите, които идват по море, което се говори сега. Искрен Веселинов отговори, че има партии на либералния консенсус, които командват Европа и в случая са успели да осуетят източноевропейското ръководство. Беновска заяви, че не са те, а ние сме си виновни. Гостът се съгласи, но поясни, че ние европейците сме виновни, а не ние българите. Затова водещата попита Макрон и Меркел какви са и каза, че ние българите и източно европейците и каза, че някои от тях са се присъединили – Орбан, Италия. Искрен Веселинов се съгласи и допълни, че Източна Европа умива срама на Западна по отношение на цивилизационния избор на ЕС и дава друга посока, която смята, че скоро ще бъде прихваната и от западните страни. Той обяснява случилото се днес като фиаското на политиката Макрон и политиката Меркел. Беновска реагира с думите: „А, какво фиаско, ще продължат да си развяват байряка.“ Според госта е много силен символ е това, което се е случило именно заради това, защото либералните идеологеми, които се повтарят непрекъснато, създадоха мигрантската вълна и тези, които са я генерирали, сега търпят последиците. Искрен Веселинов каза, че ние не сме крайна точка за тези мигранти, а те искат да споделят благата на запада, но налагайки своя ориенталски ред. Той заяви, че има голяма връзка с циганите в България, защото схемата е същата – някой иска да се ползва от права и привилегии, но не и да се съобразява със съществуващата културна среда.  Пакетът „Макрон“ \r\nБеновска отбеляза, че събеседникът й се мъчи да вдъхне увереност, но тя си мисли, че тези процеси, които са взаимно свързани няма да се развият по начина, по който тя и той мечтаят. Водещата е готова да се хване на бас, че пакетът „Макрон“, независимо от борбата на Ангел Джамбазки и Андрей Новаков и на другите представители на България в ЕП, ще мине. Тя попита тогава какво ще правим и дали ще останем. Искрен Веселинов заяви, че това ще бъде ревизия на основен принцип и това ще е въпрос, който всички източноевропейци ще трябва да си зададат. Беновска каза като избирател, че политиците трябва да го проиграят предварително, а не да ги завари по бели гащи и попита какво ще правят, ако това се случи. Гостът отговори, че първата национална задача е да недопуснат това да се случи. Той допълни: „Можем да го спрем, защото много други решения ще вървят успоредно с това. Ако Българската държава и държавите от Източна Европа имат твърдото желание да спрат този процес, те ще го спрат през други механизми, а не през легалните механизми, които са институционалните. “ Искрен Веселинов подари на Беновска неговата книга „Защо съм патриот“ , която тя обеща да прочете и двамата да анализират. Така завърши разговорът между Искрен Веселинов и Илиана Беновска в седмичното обзорно политическо предаване „Беновска пита“ по Канал 3 на Радио К2 на 14 юли 2019 година.", "date": "2019.07.14", "title": "Искрен Веселинов, ВМРО: Нямаше как да се оставим на да бъдем разпасана команда, в която всеки прави каквото иска"}
{"url": "http://www.focus-news.net/news/2019/07/14/2680232/tass-prezidentat-na-gvatemala-otlozhi-poseshtenieto-si-v-sasht.html", "text": "Президентът на Гватемала Джими Моралес отложи посещението си във Вашингтон заради приемането от страна на Конституционния съд на жалба относно възможното подписване на споразумение за миграция със САЩ от страна на държавния глава. Това съобщи в неделя пресслужбата на президентската администрация на латиноамериканската държава, цитирана от  TACC . \r\n\"Във връзка със спекулациите и правните мерки, които Конституционният съд е предприел за разглеждане, беше решено двустранната среща с президента на САЩ Доналд Тръмп да бъде отложена, докато не стане ясно решението на този орган\", се казва в изявлението. \r\nВ същото време президентската администрация подчерта, че \"правителството никога не е имало намерение да подпише споразумение\", според което в случай на отказ търсещите убежище в Съединените щати могат да бъдат върнати в Гватемала. \r\nПо-рано пресслужбата на Белия дом съобщи, че Тръмп ще се срещне с Моралес на 15 юли във Вашингтон. Според нея държавните глави трябва да обсъдят проблемите на миграцията и сигурността. \r\nГватемалската опозиция смята, че на среща във Вашингтон Моралес ще подпише споразумение, което ще позволи на Вашингтон да връща мигранти, търсещи убежище в Съединените щати, в Гватемала. За да се предотврати подписването на такъв договор, противниците на президента обжалват пред Конституционния съд. \r\nТази година потокът от мигранти от Централна Америка към САЩ се увеличи значително, коментира агенцията.  Юлиян Марков", "date": "2019.07.14", "title": "ТАСС: Президентът на Гватемала отложи посещението си в САЩ"}
{"url": "http://www.focus-news.net/news/2019/07/14/2680233/razgrad-s-hematom-i-schupena-klyuchitsa-e-postradaliyat-mazh-pri-katastrofata-mezhdu-tir-i-lek-avtomobil.html", "text": "С хематом и счупена ключица е пострадалият мъж при катастрофата между ТИР и лек автомобил. Това съобщиха от пресцентъра на  ОДМВР - Разград . При катастрофата загинаха двама души, които вече са идентифицирани. Загинала е 42-годишна жена. Тя е майка на 8-годишното момче, което е в кома в Разградската болница. Заедно с детето в болницата е настанен и 46-годишният му баща, който е с хематом и счупена ключица. Четвъртият човек в лекия автомобил с румънска регистрация е на 40 години. Той е шофирал колата \"Форд\" и е загинал на място. Всички са от Букурещ.  \r\nГлавният път остава затворен поне още 2 часа. Започна опесъчаване на участъка, където стана тежката катастрофа, заради разлив на гориво и масло по пътното платно. Полицейски екип ще остане на мястото, за да предупреждава шофьорите да карат внимателно в района на пътно-транспортното произшествие след отварянето на пътя за движение.", "date": "2019.07.14", "title": "Разград: С хематом и счупена ключица е пострадалият мъж при катастрофата между ТИР и лек автомобил"}
{"url": "http://www.focus-news.net/news/2019/07/14/2680234/plovdiv-v-banya-starinna-shte-bade-predstavena-izlozhbata-mignoveniya.html", "text": "В Баня Старинна в Пловдив ще бъде представена изложбата на Юлиян Табаков „Мигновения“. Това съобщиха за  Радио „Фокус“ – Пловдив  от Фондация „Пловдив 2019“. Изложбата, която е част от официалната програма на „Пловдив – Европейска столица на културата 2019“ ще бъде открита от 19.00 часа на 18 юли. Тя включва няколко серии от широкоформатни и миниатюрни фотографии – портрети на голямата българска актриса Златина Тодева и режисьора Марий Росен.  Изображенията са заснети през януари 2007 година, три месеца преди Златина Тодева или мама Злата, както е по-известна в театралните среди, да напусне този свят и са последните фотографии с нея. Изложбата е представена за първи път в София през 2015 година, след това през 2017-та гостува във Варна.", "date": "2019.07.14", "title": "Пловдив: В Баня Старинна ще бъде представена изложбата „Мигновения“"}
{"url": "http://www.focus-news.net/news/2019/07/14/2680235/korneliya-ninova-bsp-neposledovatelen-e-argumentat-che-mashinnoto-glasuvane-e-skapo-izliza-che-tsenata-mu-e-visoka-za-mestni-izbori-no-ne-i-za-prezidentski.html", "text": "На въпрос дали излизането на БСП е правилна позиция и дали не е загубено парламентарно време, Нинова обвърза отговора си със сегашната ситуация с Изборния кодекс.\" Ако си спомняте една от причините да напуснем тогава бяха промените в Изборния кодекс: отнемането на преференцията, машинното гласуване, избора на ЦИК. Нашето напускане даде резултат, тогава се прие машинното гласуване, беше избрана нова ЦИК, остана преференцията. Сега ГЕРБ и \"Обединени патриоти\" се връщат назад. В този смисъл конкретният повод, който ни накара да излезем и излизането ни даде резултат. Тогава спасихме демократичния изборен процес. Не загубихме според нас време, защото използвахме това време за обиколките в страната и представянето на \"Визия за България\" и на предизборната ни платформа за европейските избори - \"Визия за Европа\". Проведохме над 500 срещи в цялата страна\", каза Нинова. Според нея това е добре оползотворено време за представяне на алтернативата БСП. \"Мисля, че едва след това чух едно изречение от нашите политически опоненти, които дотогава отричаха БСП да е алтернатива: \"Алтернатива има, но тя не е добра\", но поне признаха, че има алтернатива. Ето това време употребихме, за да наложим тази алтернатива\", заяви Нинова.  \r\nНа въпрос какво е мнението на хората за премахването на машинното гласуване, лидерът на БСП посочи, че в парламента е получено писмо от 24 неправителствени и граждански организации. \"Ние ги поканихме, разговаряхме. Така че смятам, че гражданското общество иска да запази това право - на машинното гласуване. Между другото аргументите, че в Европа няма машинно гласуване не са верни. Аргументът, че е твърде скъпо, е малко непоследователен, тъй като е скъпо за местни избори, ама не е скъпо за президентски. Това делене не го разбираме. Смятаме, че единственият аргумент да искат да го махнат, е манипулация на вота на наесен\", посочи Нинова. Според нея машините са гаранция, че вотът ще бъде честен.  \r\nДеница КИТАНОВА", "date": "2019.07.14", "title": "Корнелия Нинова, БСП: Непоследователен е аргументът, че машинното гласуване е скъпо - излиза, че цената му е висока за местни избори, но не и за президентски"}
{"url": "http://www.focus-news.net/news/2019/07/14/2680236/filip-hamand-brekzit-bez-sporazumenie-shte-ostavi-velikobritaniya-na-milostta-na-frantsiya.html", "text": "Финансовият министър Филип Хамънд предупреди, че Брекзит без споразумение може да остави новия премиер на милостта на френския президент Еманюел Макрон, който би могъл да използва достъпа до пристанището Кале като начин да оказва натиск върху Великобритания, цитира думите му британският вестник  The Independent \r\nХамънд заяви пред BBC, че правителството ще има ограничено влияние, което може да упражни, в случай че няма споразумение, въпреки че е похарчило повече от 4 милиарда лири за подготовката. \r\nНапример, можем да се уверим, че стоките влизат през пристанището на Дувър без никакви проблеми, но не можем да контролираме изходящия поток в пристанището на Кале. \r\n„Французите могат да го забавят или ускорят, точно както испанците от години регулират дължината на опашките на границата с Гибралтар. \r\nХамънд, който каза по-рано този месец, че Брекзит без споразумение може да струва на хазната до 90 млрд. паунда, отдавна предупреждава за опасностите от напускането без сделка с Брюксел. \r\nФинансовият министър, който е посочил, че не очаква да остане на поста, след като бъде избран нов премиер, се съобщава, че е начело на група от около 30 депутати, решени да предотвратят Брекзит без споразумение.  Юлиян Марков", "date": "2019.07.14", "title": "Филип Хамънд: Брекзит без споразумение ще остави Великобритания на милостта на Франция"}
{"url": "http://www.focus-news.net/news/2019/07/14/2680237/pleven-nova-poshtenska-marka-shte-bade-validirana-v-grada-v-prisastvieto-na-n-pr-poslanikat-na-ruskata-federatsiya-anatoliy-makarov.html", "text": "Нова пощенска марка ще бъде валидирана в града на 15 юли в присъствието на Н. Пр. посланикът на Руската Федерация Анатолий Макаров. Това съобщиха от   пресцентъра на Общината  . Инициативата е съвместен проект на България и Руската Федерация, очаква се да присъства Н. Пр. посланикът на Руската Федерация у нас, Анатолий Макаров. Проектът представлява две гроздоберачки – българка и рускиня, с два сорта грозде – руски „Цветочный” и български „Кайлъшки рубин”. Тържествената церемония е и не на последно място във връзка с нашите традиционно добри контакти с Москва и Ростов на Дон, уточни г-н Спартански. Валидирането ще се състои в 11.00 часа в Актовата зала на Община Плевен.", "date": "2019.07.14", "title": "Плевен: Нова пощенска марка ще бъде валидирана в града в присъствието на Н. Пр. посланикът на Руската Федерация  Анатолий Макаров"}
{"url": "http://www.focus-news.net/news/2019/07/14/2680238/nimh-nay-mnogo-dazhd-za-poslednite-12-chasa-e-padnal-v-burgas-34-lkv-m.html", "text": "Най-много дъжд за последните 12 часа е паднал в Бургас - 34 л/кв. м. Това съобщиха за  Агенция \"Фокус\"  от  Националния институт по метеорология и хидрология (НИМХ) . Информацията за количествата валежи е за последните 12 часа до 21.00 ч. За този период 18  л/кв. м са отчетени в Чирпан и в Сливен. Регистрираните количества дъжд в Хасково са 14 л/кв. м.  \r\nДеница КИТАНОВА", "date": "2019.07.14", "title": "НИМХ: Най-много дъжд за последните 12 часа е паднал в Бургас - 34 л/кв. м"}
{"url": "http://www.focus-news.net/news/2019/07/14/2680038/predstoyashti-sabitiya-v-stranata-za-14-yuli-agentsiya-fokus.html", "text": "*** \r\nОт 13.00 часа ПП АБВ ще даде пресконференция на улица „Врабча“-23. \r\n*** \r\nОт 12.00 часа на входа на Градския парк възстановка ще демонстрира как въоръжени комити слизат от планината, за да обявят свободата на Банско, в рамките фестивала за народно творчество „Фолклорна магия“. \r\n*** \r\nОт 21.30 часа на амфитеатъра на туристическия комплекс ще бъде излъчена българската продукция „Вездесъщият“. \r\n*** \r\nОт 17.00 часа в палатковия лагер до крепостта \"Баба Вида\" видинският кмет ще поздрави участниците в десетото издание на младежкия фестивал The Bridge Fest. \r\n*** \r\nОт 20.00 часа на сцената на Амфитеатъра в Стария град ще се проведе благотворителен концерт в подкрепа на кампанията  за малкия  Александър – Робърт. \r\n*** \r\nОт 21.00 часа на късноантичната и средновековна крепост „Туида“ ще бъде представена операта „Аида“ от Джузепе Верди. \r\n***   \r\nОт 16.00 часа в парк „Кьошковете“ Градският ученически парламент в Шумен организира състезание-викторина под надслов „Игрите на града“. \r\n***   \r\nОт 18.30 часа Изпълнителното бюро на НС на БСП ще даде пресконференция.", "date": "2019.07.14", "title": "Предстоящи събития в страната за 14 юли (Агенция „Фокус“)"}
{"url": "http://www.focus-news.net/news/2019/07/14/2680040/pregled-na-osnovnite-temi-v-svetovniya-pechat-agentsiya-fokus.html", "text": "Напрежението в източното Средиземноморие, кака се дават имената на ураганите и речта на Хасан Насрала, заплашваща Израел с пълно унищожение са сред темите на световния печат. \r\n***  Развитието, свързано с газовите находища в Източното Средиземноморие, става все по-сложно и отрицателно за Турция. Съществува ясна политика на дистанциране от международните сили. Вчера ЕС реши единодушно да работи по законопроект за замразяване на финансирането за Турция през следващата година и да преразгледа споразумението за въздушен транспорт заради сондиране на газ и петрол край бреговете на Кипър пише англоезичното електронно издание  Daily Sabah  в материал, публикуван без редакторска намеса. \r\nТова ще бъде обсъдено в Брюксел в понеделник, когато ще се срещнат външните министри на ЕС. Дейностите на Турция в източната част на Средиземно море се обявяват за незаконни и има силна опозиция към ангажираността на Анкара в тези води. \r\nПочти всички регионални сили, ЕС и САЩ са там, но Турция е подложена на натиск да остане извън този район. Тази ситуация не може да бъде приета. Освен това регионът има потенциала да бъде сцена на борба между големите сили. Например руска ракета  от зенитния комплекс  С-200, вероятно изстреляна от Сирия, изстреляна в отговор на израелски въздушен удар падна в турската част на остров Кипър. За щастие никой не пострада, но това бе напомняне за опасна възможност замразените конфликти да се пробудят отново и да се разрази война, ако няма помирение или отстъпление. Водещи западни енергийни компании са закупили лицензи за сондажни дейности от кипърските гърци. През цялото време гръцката администрация в Кипър се опитва да избута Турция настрани и борбата започва тук. Това е политическа борба. Анкара казва, че кипърските гърци нямат права да експлоатират енергийните ресурси без справедлив дял за турската част на острова. Друга претенция, която отправи Турция, е, че е явно в рамките на собствените си права иска да оперира в собствения си континентален шелф. \r\nГръцките власти в Кипър се опитват да получат одобрението на турската страна, като заяви, че техният дял ще бъде защитен от национален инвестиционен фонд в полза на всички кипърци. Въпреки това, разглеждайки споровете на острова, това твърдение не звучи твърде надеждно. \r\nСпорът на енергийните ресурси в Източното Средиземноморие изглежда като маса за преговори, където ЕС, САЩ, Египет и Израел се опитват да държат Анкара далеч от тях. Израел и Египет вече са сключили споразумения с гръцките власти в Кипър, което естествено предизвиква тревога у Турция. Изявлението на президента Реджеп Тайип Ердоган казва: \"Няма да позволим действия, насочени към узурпиране на природните ресурси на Източното Средиземноморие, изключвайки нашата страна и Турската република Северен Кипър... Няма да отстъпим земята на бандити в морето , \"следва да се разбира в този контекст. \r\nБреговете на Кипър са нова площадка за големи борби за власт. Анкара се съпротивлява и трябва да се противопостави на плановете на Гърция, Израел и Египет да бъдат единствените оператори в региона. Това не е лесна борба, но трябва да се знае, че потенциалът в тези води е огромен. \r\n*** Тропическа буря, сформирана в четвъртък сутринта в Мексиканския залив, се очаква да удари брега на Луизиана като ураган от категория 1 в събота. Името му е Бари, пише американският вестник  USA Today . \r\nПрактиката на именуване на тропически циклони започва в Западните Индии (Карибския регион), където ураганите са кръщавани по  деня на светеца, на който са се появили, според Националния център на ураганите. Ураганът Санта Ана яростно удари Пуерто Рико през 1825 г., а Сан Фелипе ударил острова през 1876 и 1928 година. \r\nСъединените щати започнаха да поставят имена на бурите през 1953 г., но тези имена са само на жени. След 1979 г. ураганите получават както мъжки, така и женски имена, показващи \"малко равенство между половете\", както каза Клеър Нулис, медиен служител на Световната метеорологична организация. \r\nСветовната метеорологична организация (СМО), агенция на ООН, базирана в Женева, Швейцария, отговаря за назоваването на урагани и всички тропически циклони. \r\nЗа атлантическите бури има шест списъка с имена, които се повтарят, след като са изминали шестте години. Списъците са по азбучен ред и от различен пол. \r\nНулис каза, че СМО получава много искания и жалби относно имената на ураганите. След като опустошителния ураган Майкъл удари Флорида миналата година, тя каза, че човек на име Майкъл е бил доста разстроен от използването  на името му. В същото време, тя казва, че има хора, които искат тропическите бури да бъдат кръстени на тях. \r\n\"Това е най-честото от запитванията и коментарите, които получаваме от социалните медии,\" каза Нулис“. „Просто изглежда, че са очаровани от тях“. \r\nНулис обаче обърна внимание, че именуването на бури е малка част от работата на метеоролозите и със сигурност е най-малко важната част. \r\n\"Това, което винаги казваме на хората, е че имената получават най-голям обществен интерес, но това е само една малка част от работата на комисията по ураганите\", каза Нулис. \"По-голямата част от работата на комисията е свързана с аспектите на безопасността.\" \r\nВсяка година Комитетът по ураганите на СМО заседава, за да обсъди предишния сезон на бурите и да направи планове за следващия. Тогава се правят промени в имената. \r\n\"Единственият път, когато има промяна в списъка, е ако бурята е била толкова смъртоносна или е причинила токова материални щети, че бъдещото използване на името за друга буря ще бъде неподходящо от етични съображения,\" пише Денис Фелтген, служител по обществените въпроси на Националното управление Центърът на ураганите, в USA TODAY. \r\nОттеглените имена обикновено започват с К, Л и М, тъй като те се случват по време на най-разрушителната част от сезона на ураганите. \r\nКато цяло страната, която е поискала името да бъде спряно от употреба, е тази, която предлага ново име. Например, САЩ замениха урагана Майкъл с Милтън през март. Нулис заяви, че комисията има за цел да направи имената подходящи за региона, в който има хора с различен произход и етническа принадлежност. Не всички имена са \"старомодни американски имена\", каза тя. \r\n\"Правилото за имената е, че те трябва да бъдат подходящи и разбираеми в региона, за да могат хората да ги разпознават\", каза Нулис. \"Така че очевидно има различни езици в региона, има испано-креолски и франкофонски страни.\" \r\nДори само в САЩ, демографските данни са много по-различни, отколкото преди 50 години, казва Нулис, така че имената ще отразяват по-мултикултурна общност. \r\nНакрая най-важният аспект на имената е функцията за безопасност, каза Нулис. Много по-лесно е да обменяте информация за опасна буря, когато имате лесно име, с което да я споменете. \r\n\"Винаги ще казваме, че за тези имена има причина и те са използват заради обществената сигурност\", каза Нулис. \"Ние не ги избираме за забавление. Ние ги използваме, за да се опитаме да спасим животи.\" \r\n*** Израел ще изчезне при следващата война с „Хизбула“, заяви в реч в Бейрут Хасан Насрала -лидерът на свързаното с Иран шиитско движение, доминиращо на политическата сцена в Ливан, цитиран от израелското англоезично издание  The Jerusalem Post . \r\nИзраел ще бъде унищожен в следващата война с Хизбула, предупреди лидерът на групата Хасан Насрала в петък в интервю за телевизионния канал Al Manar по случай 13-ата годишнина от Втората Ливанска война, цитира думите му израелското англоезично издание  The Jerusalem Post \r\n\"Всяка война ще бъде по-голяма от войната през 2006 г. за Израел и ще го постави на ръба на изчезване\", каза той в интервю за телевизионната мрежа на Хизбула. \r\nНасрала каза, че ще има \"изненади на земята, във въздуха и в морето\" в следващата война между двете вражески страни, добавяйки, че ливанската шиитска група има оръжия , променящи правилата на играта. \r\n\"Ние имаме нападателни оръжия, които променят играта, заедно с човешките способности, представени от силите на Радуан и бригадите Ал-Абас (елитни сили)\", каза той. \"Нашите оръжия са разработени както по качество, така и в количество; имаме прецизни ракети и безпилотни самолети. 70 километров израелски бряг, който започва от Нетания и завършва до Ашдод, е под огъня на съпротивата. \" \r\nКато извади карта на Израел, Насрала посочи стратегически цели, които той каза, че Хизбула може да удари, включително летище Бен-Гурион, складове за оръжия, нефтохимически заводи и инсталации за обезсоляване на вода в Тел Авив и Ашдод. \r\nТой също така заяви, че групировката може да удари южния израелски град Ейлат на Червено море, добавяйки, че бойците на Хизбула са \"добре подготвени за нахлуването в Галилея\" и че ръководството на групата е подготвило няколко сценария за подобен ход. \" \r\nИзраелската армия нееднократно предупреждава, че ливанското правителство е отговорно за изкопаването на тунелите, които според тях са част от плана на Хизбула за нападение на общности в Северен Израел. \r\nВоенните смятат, че нападателните тунели са построени като класифициран компонент в плана на Хизбула \"Завоювай Галилея\", който би позволил на елитните бойци на Радуан да нахлуят в Израел под земята, да изстрелят ракети и минохвъргачки и да позволят други бойци от Радуан. да проникнат в общностите чрез тунелите, да ги отрежат от главните пътища и да убият колкото се може повече цивилни и военни. \r\nОчаква се хиляди ракети да бъдат изстреляни към еврейската държава от подкрепяната от Иран шиитска армия през първите няколко часа от конфликта. \r\nНасрала също призна, че групата е намалила броя на бойците, подкрепящи режима на Башар Асад в съседна Сирия. \r\n\"Сирийската армия е силно възстановена и заяви, че днес тя не се нуждае от нас\", каза той. \r\n„Ние присъстваме във всяка област, в която бяхме. Ние все още сме там, но не е нужно да сме там в големи количества, докато няма практическа необходимост ”, каза той, добавяйки, че„ ако има нужда да се върнат, всички онези, които са били там, ще се върнат. \" \r\nСпоред Насрала израелските удари в Сирия няма да изгонят Иран от страната и те са \"рискови\" за еврейската държава. \r\nИзраелските власти нееднократно изразиха загриженост относно укрепването на Иран в Сирия и контрабандата на прецизни оръжия към Хизбула от Техеран до Ливан през Сирия, като подчертаха, че това са червени линии за Ерусалим. \r\nВ опит да попречи на сложното оръжие да достигне Хизбула, Израел често извършва въздушни удари срещу Иран и неговите съюзници в Сирия. През януари премиерът Бенямин Нетаняху каза, че Израел има установена политика за предотвратяване на укрепването на Иран в Сирия. \r\nГоворейки за напрежението между Вашингтон и Техеран, Насрала предупреди, че \"Иран е в състояние да бомбардира Израел с жестокост и сила.\" \r\n\"Заплахата да се унищожат Саудитска Арабия и ОАЕ не могат да възпрат САЩ да водят война срещу Иран, а по-скоро заплахата да атакуват нейните сили в региона и Израел\", каза той. \"Когато американците разберат, че тази война може да унищожи Израел, те ще преразгледат плановете си \r\n\"Регионът ще изгори в случай на война срещу Иран,\" каза Насрала.", "date": "2019.07.14", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2019/07/14/2680041/pregled-na-osnovnite-temi-v-britanskiya-pechat-agentsiya-fokus.html", "text": "Разследването за изтичането на дипломатически съобщения между британския посланик в САЩ и британското външно министерство, ураганът Бари и отношенията между Великобритания и Иран са сред темите на британския печат \r\n***  Британският „Скотланд Ярд“ бе разкритикуван остро в събота, след като по-рано предупреди, че журналистите може да бъдат арестувани и съдени, ако публикуват изтекъл правителствен документ.  \r\nНийл Бас, един от най-важните британски офицери в борбата срещу тероризма, бе подложен на критика след като заяви, че медиите не бива да разгласяват държавни тайни. Бас е изразил становището си, след като разкри, че е започнало разследване заради изтеклия и публикуван в медиите документ, разкриващ негативното отношение на британския посланик в САЩ към американския президент.  \r\nМнението на офицера бе атакувано от водещи журналисти и политици, включително редакторът на Evening Standard Джордж Озбърн, Том Тугенхад, Брандън Луис и др.  \r\nСпоред Озбърн, Бас не е успял да разбере смисъла на свободата на медиите, а неговият коментар бе определен и като \"атака медийната свобода\". \r\n*** Ураганът Бари „стъпи“ на сушата в събота в Луизиана и бързо отслабна до тропическа буря, носеща проливни дъждове, които могат да продължат с дни и да тестват системите за предотвратяване на наводнения, построени след урагана Катрина, пише британският  The Guardian \r\nБурята достиган брега в района на Интракостал Сити, на около 250 километра западно от Ню Орлийнс, а ветровете му достигат  110 километра в час, съобщи Националният център за ураганите. \r\nМетеоролозите предупредиха жителите на Ню Орлийнс да бъдат търпеливи и да останат бдителни, след като в събота сутрин дори слънцето проби през облаците и огря предимно сухите градски улици. \r\nНационалният център на ураганите по-късно каза, че бурята се е превърнала в ураган от категория едно и след това е отслабнала отново до тропическа буря. \r\nСиноптиците предупредиха, че бавните темпове, с които се придвижва Бари ще му дадат време да събере влага от Мексиканския залив, което потенциално ще засили валежите. \r\nВ изявление в събота сутрин Центърът за прогноза на времето обяви, че районът трябва да \"очаква някои доста внушителни нива на валежи ... с някои стойности, които вероятно надвишават 8 см за един час\". \r\nЕкспертите също така предупредиха, че поради нестабилната форма на бурята, най-интензивните й проливни дъждове може да паднат късно след навлизането й на сушата. \r\nДоналд Тръмп обяви извънредно положение за Луизиана за първия ураган в Атлантическия океан през 2019 г. Докато властите на Ню Орлийнс се въздържаха да поръчват евакуации, туристическите служители съобщиха за напускане на гости в петък. Авиокомпаниите, отмениха изходящи полети от града. \r\nКонцерт на „Ролинг Стоунс“ също беше отложен за понеделник. \r\nПовечето жители избраха да си останат у дома и да посрещнат бурята. Длъжностни лица ги призовават да осигурят домовете си, да се снабдят с материали и да се подготвят да останат на закрито.  \r\nОчаква „Бари“ да се превърне в ключов тест за системите за защитата от наводнения след урагана „Катрина“. Евакуирани са редица крайбрежни зони без достатъчна защита. Почти 50 000 души са без електричество, според доставчика енергийната компания. \r\nПотенциалът на бурята, а не силните ветрове, представляват най-голямата опасност за ниско разположения Ню Орлийнс, град, заобиколен почти от всички страни от издигащи се води. Бенджамин Шот, метеоролог, каза: \"Тропическата буря Бари е опасна и животозастрашаваща буря.\" \r\n*** Обединеното кралство ще гарантира освобождаването на задържания ирански танкер, ако Техеран гарантира, че петролът няма да отиде в Сирия, каза външният министър Джереми Хънт, цитиран от британското издание  The Independent \r\nИран, който отрича транспортирането на петрол в Сирия, поиска от Великобритания да освободи кораба. \r\nДжереми  Хънт написа в социалната мрежа „Туитър“, че е имал конструктивен разговор с иранския си колега Мохамад Джавад Зариф и че го е уверил, че Великобритания е загрижена за дестинацията, а не за произхода на петрола. \r\nКандидатът за лидер на Торите и външен министър добави в интервю: „Посочих ясно, че искаме да разрешим ситуацията с танкера„ Грейс I ”в Гибралтар. \r\n„Нашата загриженост винаги е била дестинацията на танкера и факта, че той вози петрол за Сирия, а не за произхода на петрола, и казах, че ако можем да получим достатъчно гаранции, че този танкер не е тръгнал към Сирия, тогава ние биха могли да разрешим ситуацията, като се следват, разбира се, надлежните процедури в съда в Гибралтар. \r\n„Беше конструктивен разговор. Външният министър Зариф ме увери, че Иран също иска да разреши ситуацията и аз също разговарях с главния министър на Гибралтар Фабиан Пикардо и те работят много тясно с нас, за да се опитаме да разрешим ситуацията. \" \r\nЕвропейските страни са наложили санкции срещу Сирия от 2011 г. насам.", "date": "2019.07.14", "title": "Преглед на основните теми в британския печат (Агенция \"Фокус)"}
{"url": "http://www.focus-news.net/news/2019/07/14/2680042/kardzhali-prioritet-v-prevantivnata-rabota-protiv-bedstviya-i-avarii-sa-podrastvashtite-i-riskovite-grupi-na-naselenieto.html", "text": "Кърджали . Приоритет в превантивната работа против бедствия и аварии са подрастващите и рисковите групи на населението, съобщиха в отчета за дейността си за първите 6 месеца на 2019 година от Областната дирекция на МВР в Кърджали. Това съобщиха от  ОДМВР - Кърджали . Дирекцията е информирала и чрез медиите гражданството за спазването на правилата за пожарна безопасност в периодите с повишена пожарна опасност, и чрез контактите с общините и службите за социално подпомагане. Служители по противопожарен контрол са изнесли лекции в учебни заведения по теми, свързани с пожарната безопасност в дома и училище, и правила за недопускане на пожари от отоплителни и нагревателни уреди. Проведена е била информационна и разяснителна дейност сред възрастните хора в общините от региона с партньорството на религиозните общности, преди или след  молитви в религиозните храмове. \r\nСедем общински и едно областно ученически състезания „Защита при бедствия, пожари и извънредни ситуации’2019” са били проведени през март и април с участието на 31 отбора и 152-ма участници, както и шест районни и едно областно състезания с МПО “Млад огнеборец” с участието на 29  МПО. През месец юни 2019 г. отборът на област Кърджали - ОУ „Отец Паисий“, с. Жълтуша, община Ардино е участвал в XVII Национално ученическо състезание в Стара Загора и се е класирал на второ място.В конкурса за детска рисунка „С очите си видях бедата’2019” са участвали 308 деца от областта, като на областния кръг 25 бяха наградени. Направени са изложби на рисунки от областния и общинските кръгове на конкурса за детската рисунка. Проведени са били и две обучения на групи ученици от СУ „Отец Паисий” в  Кърджали по избрани от тях теми в областта на защитата от бедствия и аварии.", "date": "2019.07.14", "title": "Кърджали: Приоритет в превантивната работа против бедствия и аварии са подрастващите и рисковите групи на населението"}
{"url": "http://www.focus-news.net/news/2019/07/14/2680043/emiliya-ilieva-statisticheski-izsledvaniya-blagoevgrad-v-oblastta-nay-golyam-e-otnositelniyat-dyal-na-zhilishtata-postroeni-v-perioda-1971-1980-g.html", "text": "Благоевград . В областта най-голям е относителният дял на жилищата, построени в периода 1971 – 1980 г. Това каза пред  Радио „Фокус“ – Пирин  Емилия Илиева, началник на отдел „Статистически изследвания“- Благоевград към Териториално статистическо бюро-Югозапад. Тя уточни, че те съставляват 21.8% от общия жилищен фонд, следвани от построените жилища в периода 1981 – 1990 г. и 1961 – 1970 г. – 19.6%. Илиева допълни, че преобладаващата част от жилищата са с две и три стаи – 81.6 хил., или 58.0% от всички жилища в областта, следвани от жилищата с четири стаи – 25.5 хил. (18.1%), жилищата с пет и повече стаи – 21.8 хил. (15.5%), а едностайните са 11.7 хил. (8.3%).  „Най-висок е относителният дял на жилищата с две и три стаи, както в градовете, така и в селата съответно – 63.7 и 49.8%. По-голямата част от всички едностайни жилища са в градовете – 68.7%, а многостайните с четири и повече стаи (53.1%) – в селата“, коментира тя. Емилия Илиева подчерта, че осигуреността с жилища на 1000 души от населението в областта е 461 при средно за страната 566. По думите й най-много жилища на 1000 души от населението са регистрирани в общините Струмяни – 705 и Сандански – 546, а най-малко в община Гърмен – 340. \r\nНатали СТЕФАНОВА", "date": "2019.07.14", "title": "Емилия Илиева, „Статистически изследвания“-Благоевград: В областта най-голям е относителният дял на жилищата, построени в периода 1971 – 1980 г."}
{"url": "http://www.focus-news.net/news/2019/07/14/2680044/protothema-preduprezhdeniya-za-opasno-vreme-v-gartsiya-sabota-i-nedelya.html", "text": "Гръцката метеорологична служба предупреждава за опасно време в края на седмицата, предава електронното издание на вестник  Protothema . Според информацията, публикувана от изданието, се очакват краткотрайни влошавания на времето със силни валежи и непостоянни бури, които ще засегнат най-вече районите в северната част на страната и по-конкретно Северна Йония, Епир и вероятно западната част на централна Гърция. \r\nВ събота вечерта и неделя през нощта, лошото време ще засегне района около Солун и северната част на Тесалия и северната част на егейските острови.  \r\nВ същото време агенцията за гражданска защита предупреди, че се очаква нова вълна от лошо време да удари Халкидики в неделя.  :  Цанко Цолов", "date": "2019.07.14", "title": "Protothema: Предупреждения за опасно време в Гърция събота и неделя"}
{"url": "http://www.focus-news.net/news/2019/07/14/2680045/sitelseverna-makedoniya-halkidiki-se-vrashta-kam-normalniya-ritam-sled-tezhkata-burya-v-sryada.html", "text": "Техници и водопроводчици работят усилено за да възстановят електрозахранването и водоподаването на Халкидики, където силната буря нанесе множество щети в сряда, предава македонската медия  “Сител“ . Това съобщи генералният секретар на гръцката гражданска защита Никос Хардалиас.  \r\nСпоред неговите думи, повредата на главните електрозахранващи кабели е почти отстранена, а водата е пусната отново в повечето места на полуострова. Според министерството на здравеопазването от големия брой ранени, само 14 души са все още в болница. Медията припомня, че по време на силната буря, която изкорени дървета и събори електрически стълбове, загинаха общо седем души.  :  Цанко Цолов", "date": "2019.07.14", "title": "„Сител“(Северна Македония): Халкидики се връща към нормалния ритъм след тежката буря в сряда"}
{"url": "http://www.focus-news.net/news/2019/07/14/2680046/afp-sled-shturma-na-hotel-v-somaliya-26-dushi-sa-zaginali-56-sa-s-naranyavaniya.html", "text": "Най-малко 26 души, сред които и множество чужденци, са загинали при щурма на хотел в Сомалия, други 56 са ранени, предава  AFP . Рано сутринта хотелът бе ударен от кола-бомба, след което въоръжени нападатели щурмуваха и превзеха сградата, преди да се намесят местните органи на реда.  \r\n„Двадесет и шест души са убити при атаката и петдесет и шест други са ранени, като сред убитите има и чужденци, сред които трима кенийци, един канадец, двама британци, двама американци и трима жители на Танзания“, заявиха от полицията. Сред ранените с и двама китайци.  :  Цанко Цолов", "date": "2019.07.14", "title": "AFP: След щурма на хотел в Сомалия: 26 души са загинали, 56 са с наранявания"}
{"url": "http://www.focus-news.net/news/2019/07/14/2680047/makfaks-balgariya-i-severna-makedoniya-shte-realizirat-obshti-proekti-za-konkurentosposobnost-i-turizam-sas-sredstva-ot-es.html", "text": "В петък в София македонският министър на местното управление Горан Милевски заедно с министъра на регионалното развитие и благоустройството на България Петя Аврамова завършиха договорите за финансиране на 17 нови проекта от Програмата за трансгранично сътрудничество между двете държави, предава македонската агенция  “Макфакс“ .  \r\nОбщата стойност на проектите е седем милиона евро, от които 85% са обезпечени от Европейския съюз.  \r\nПроектите са в три области – три се отнасят до конкурентоспособността, осем са за развиване на туристическата дейност и шест от тях са предназначени за защита на околната среда.  \r\n„Сътрудничеството в региона и изграждането на добросъседски отношения, сближаването, както и подобряването на условията на живот в граничните райони са огромни постижения, още повече, че в тях са замесени голям брой хора от двете страни на границата“, заяви македонският министър. От своя страна Аврамова подчерта, че „днешният ден е изключително важен за крайната цел на програмата. На първо място защото проектите са дадени на най-способните изпълните от двете страни на границата, а на второ защото всеки реализиран проект допринася за постигането на заложените резултати“.   :  Цанко Цолов", "date": "2019.07.14", "title": "„Макфакс“: България и Северна Македония ще реализират общи проекти за конкурентоспособност и туризъм със средства от ЕС"}
{"url": "http://www.focus-news.net/news/2019/07/14/2680048/daily-sabah-opasnostite-v-iztochnoto-sredizemnomorie-i-zaplahata-na-es.html", "text": "Развитието, свързано с газовите находища в Източното Средиземноморие, става все по-сложно и отрицателно за Турция. Съществува ясна политика на дистанциране от международните сили. Вчера ЕС реши единодушно да работи по законопроект за замразяване на финансирането за Турция през следващата година и да преразгледа споразумението за въздушен транспорт заради сондиране на газ и петрол край бреговете на Кипър пише англоезичното електронно издание  Daily Sabah  в материал, публикуван без редакторска намеса. \r\nТова ще бъде обсъдено в Брюксел в понеделник, когато ще се срещнат външните министри на ЕС. Дейностите на Турция в източната част на Средиземно море се обявяват за незаконни и има силна опозиция към ангажираността на Анкара в тези води. \r\nПочти всички регионални сили, ЕС и САЩ са там, но Турция е подложена на натиск да остане извън този район. Тази ситуация не може да бъде приета. Освен това регионът има потенциала да бъде сцена на борба между големите сили. Например руска ракета  от зенитния комплекс  С-200, вероятно изстреляна от Сирия, изстреляна в отговор на израелски въздушен удар падна в турската част на остров Кипър. За щастие никой не пострада, но това бе напомняне за опасна възможност замразените конфликти да се пробудят отново и да се разрази война, ако няма помирение или отстъпление. Водещи западни енергийни компании са закупили лицензи за сондажни дейности от кипърските гърци. През цялото време гръцката администрация в Кипър се опитва да избута Турция настрани и борбата започва тук. Това е политическа борба. Анкара казва, че кипърските гърци нямат права да експлоатират енергийните ресурси без справедлив дял за турската част на острова. Друга претенция, която отправи Турция, е, че е явно в рамките на собствените си права иска да оперира в собствения си континентален шелф. \r\nГръцките власти в Кипър се опитват да получат одобрението на турската страна, като заяви, че техният дял ще бъде защитен от национален инвестиционен фонд в полза на всички кипърци. Въпреки това, разглеждайки споровете на острова, това твърдение не звучи твърде надеждно. \r\nСпорът на енергийните ресурси в Източното Средиземноморие изглежда като маса за преговори, където ЕС, САЩ, Египет и Израел се опитват да държат Анкара далеч от тях. Израел и Египет вече са сключили споразумения с гръцките власти в Кипър, което естествено предизвиква тревога у Турция. Изявлението на президента Реджеп Тайип Ердоган казва: \"Няма да позволим действия, насочени към узурпиране на природните ресурси на Източното Средиземноморие, изключвайки нашата страна и Турската република Северен Кипър... Няма да отстъпим земята на бандити в морето , \"следва да се разбира в този контекст. \r\nБреговете на Кипър са нова площадка за големи борби за власт. Анкара се съпротивлява и трябва да се противопостави на плановете на Гърция, Израел и Египет да бъдат единствените оператори в региона. Това не е лесна борба, но трябва да се знае, че потенциалът в тези води е огромен.  Юлиян Марков", "date": "2019.07.14", "title": "Daily Sabah: Опасностите в Източното Средиземноморие и заплахата на ЕС"}
{"url": "http://www.focus-news.net/news/2019/07/14/2680049/usa-today-kak-uraganite-poluchavat-imenata-si.html", "text": "Тропическа буря, сформирана в четвъртък сутринта в Мексиканския залив, се очаква да удари брега на Луизиана като ураган от категория 1 в събота. Името му е Бари, пише американският вестник  USA Today . \r\nПрактиката на именуване на тропически циклони започва в Западните Индии (Карибския регион), където ураганите са кръщавани по  деня на светеца, на който са се появили, според Националния център на ураганите. Ураганът Санта Ана яростно удари Пуерто Рико през 1825 г., а Сан Фелипе ударил острова през 1876 и 1928 година. \r\nСъединените щати започнаха да поставят имена на бурите през 1953 г., но тези имена са само на жени. След 1979 г. ураганите получават както мъжки, така и женски имена, показващи \"малко равенство между половете\", както каза Клеър Нулис, медиен служител на Световната метеорологична организация. \r\nСветовната метеорологична организация (СМО), агенция на ООН, базирана в Женева, Швейцария, отговаря за назоваването на урагани и всички тропически циклони. \r\nЗа атлантическите бури има шест списъка с имена, които се повтарят, след като са изминали шестте години. Списъците са по азбучен ред и от различен пол. \r\nНулис каза, че СМО получава много искания и жалби относно имената на ураганите. След като опустошителния ураган Майкъл удари Флорида миналата година, тя каза, че човек на име Майкъл е бил доста разстроен от използването  на името му. В същото време, тя казва, че има хора, които искат тропическите бури да бъдат кръстени на тях. \r\n\"Това е най-честото от запитванията и коментарите, които получаваме от социалните медии,\" каза Нулис“. „Просто изглежда, че са очаровани от тях“. \r\nНулис обаче обърна внимание, че именуването на бури е малка част от работата на метеоролозите и със сигурност е най-малко важната част. \r\n\"Това, което винаги казваме на хората, е че имената получават най-голям обществен интерес, но това е само една малка част от работата на комисията по ураганите\", каза Нулис. \"По-голямата част от работата на комисията е свързана с аспектите на безопасността.\" \r\nВсяка година Комитетът по ураганите на СМО заседава, за да обсъди предишния сезон на бурите и да направи планове за следващия. Тогава се правят промени в имената. \r\n\"Единственият път, когато има промяна в списъка, е ако бурята е била толкова смъртоносна или е причинила токова материални щети, че бъдещото използване на името за друга буря ще бъде неподходящо от етични съображения,\" пише Денис Фелтген, служител по обществените въпроси на Националното управление Центърът на ураганите, в USA TODAY. \r\nОттеглените имена обикновено започват с К, Л и М, тъй като те се случват по време на най-разрушителната част от сезона на ураганите. \r\nКато цяло страната, която е поискала името да бъде спряно от употреба, е тази, която предлага ново име. Например, САЩ замениха урагана Майкъл с Милтън през март. Нулис заяви, че комисията има за цел да направи имената подходящи за региона, в който има хора с различен произход и етническа принадлежност. Не всички имена са \"старомодни американски имена\", каза тя. \r\n\"Правилото за имената е, че те трябва да бъдат подходящи и разбираеми в региона, за да могат хората да ги разпознават\", каза Нулис. \"Така че очевидно има различни езици в региона, има испано-креолски и франкофонски страни.\" \r\nДори само в САЩ, демографските данни са много по-различни, отколкото преди 50 години, казва Нулис, така че имената ще отразяват по-мултикултурна общност. \r\nНакрая най-важният аспект на имената е функцията за безопасност, каза Нулис. Много по-лесно е да обменяте информация за опасна буря, когато имате лесно име, с което да я споменете. \r\n\"Винаги ще казваме, че за тези имена има причина и те са използват заради обществената сигурност\", каза Нулис. \"Ние не ги избираме за забавление. Ние ги използваме, за да се опитаме да спасим животи.\"  Юлиян Марков", "date": "2019.07.14", "title": "USA Today: Как ураганите получават имената си"}
{"url": "http://www.focus-news.net/news/2019/07/14/2680050/afp-frenskiyat-prezident-obyavi-sazdavaneto-na-kosmicheski-sili.html", "text": "Френският президент Еманюел Макрон обяви в събота създаването на национални военни космически сили, които  ще бъдат част от военновъздушните сили на страната, предава  AFP . \r\nИзявлението, направено в навечерието на националния празник - Деня на Бастилията във Франция, включващ военен парад по Шанз-Елизе в Париж, кореспондира с инициативата в САЩ, подкрепена от президента Доналд Тръмп. \r\nМакрон каза пред военния елит, събран за традиционния прием преди Деня на Бастилията, че новото командване ще бъде създадено през септември и има за цел \"да осигури развитието и укрепването на нашите космически способности\". \r\nТой нарече подновения военен фокус върху Космоса \"истински въпрос на националната сигурност\" и каза, че ще акцентира върху \"по-добра защита на нашите спътници\". \r\nЗаявеният от Франция интерес за повишаване на военната й готовност в Космоса следва увеличените разходи и интерес от Съединените щати, Китай и Русия.  Юлиян Марков", "date": "2019.07.14", "title": "AFP: Френският президент обяви създаването на космически сили"}
{"url": "http://www.focus-news.net/news/2019/07/14/2680051/pregled-na-mezhdunarodnite-novini-do-6-chasa-agentsiya-fokus.html", "text": "Най-малко 65 граждани на Турция поискаха политическо убежище в Босна и Херцеговина, която, както много други страни, се сблъсква с екстремни искания от страна на Анкара да предаде всички лица, които турското правителство подозира за връзки с организацията на Фетулах Гюлен, предава македонската агенция  “Макфакс“ . \r\nМинистърът на сигурността на Босна и Херцеговина Мариан Баотич каза пред \"Дневни Аваз\", че 43 турци са потърсили убежище тази година, а 22 от тях са направили това миналата година. Те се заявили, че са преследвани в тяхната страна, защото принадлежат към социална група, която е критична към президента Реджеп Тайип Ердоган. \r\nПо време на неотдавнашно посещение в Сараево, Ердоган призова ръководителите на босненското председателство да предоставят на Турция тези граждани, за които се предполага, че са част от \"Фето\" - организация, която турските власти подозират за тероризъм и смятат за  отговорна за проваления преврат през 2016 г. \r\nСлужбата за чужденци заявява, че все повече турци кандидатстват за босненски паспорт. \r\n*** Регистрирано е земетресение с магнитуд 4.7 в Западна Гърция, показва справка на страницата на  Европейския средиземноморски сеизмологичен център . \r\nТрусът е станал в 18:08 часа местно време (съвпада с българското) на 43 километра източно от град Превеза и 79 километра северозападно от Патра. Трусът е усетен в западната и централната част на страната. Засега няма информация за пострадали хора и нанесени материални щети. \r\n*** В събота френската полиция задържа 21 африкански мигранти, които нахлуха в петък в Пантеона в Париж, за да настояват за законен статут, предава  AFP . \r\nТе ще бъдат разследвани за потенциално \"нарушаване на законодателството за чужденците\", каза местната префектура. Един демонстрант бе задържан и по обвинение в насилствено поведение срещу полицейски служител и ще бъде съден в неделя. \r\nМалка група хора се събра пред полицейския комисариат в Пети район на Париж, където мигрантите бяха задържани. Някои носеха плакати призоваващи властите да \"освободят жилетките\" („черните жилетки“ – бел ред.) и \"Полицаи расисти\", показа фотограф от AFP. \r\n\"Черните жилетки\" е базирана в Париж асоциация на мигрантите, която носи името си от антиправителствено протестно движение на \"жълтите жилетки\". \r\nФренските власти арестуваха 37 души в петък, след като около 700 недокументирани мигранти нахлуха в Пантеона, където са погребани едни от най-значимите имена на френската култура, включително писателите Волтер, Виктор Юго и Емил Зола. \r\n*** Молдовският министър-председател Майя Санду призова международните посредници да помогнат за премахването на ограниченията за пътуване на длъжностни лица на страната до Приднестровието, предава  TACC   \r\nСпоред пресслужбата на правителството темата е била обсъдена на заседание на ръководителя на кабинета с делегация от представители на преговорите във формата „пет плюс двe“ (Молдова и Приднестровието са страни в конфликта, Русия и Украйна са гаранти и посредници, ОССЕ е посредник, а САЩ и ЕС са  наблюдатели). \r\n\"Санду призова за помощ към медиаторите и наблюдателите, за да може приднестровската страна да вдигне в близко бъдеще забрана за влизане на левия бряг за всички граждани на Република Молдова\", се казва в изявлението. \r\n\"Всички тези години, Кишинев беше отворен за Тираспол, на жителите на левия бряг на Днестър беше гарантирано свободно движение, включително при преминаване на държавната граница, хората използваха редица проекти, а Приднестровието използва същите зони за свободна търговия като десния бряг. Въпреки това някои молдовски граждани, включително длъжностни лица и държавни служители, нямат право да се движат свободно по левия бряг ”, цитира пресслужбата Санду. \r\nРъководителят на молдовското правителство привлече вниманието на преговарящите към важността на решаването на други проблеми, съществуващи между Кишинев и Тираспол. \"Борбата с корупцията и контрабандата в Приднестровския регион трябва да бъде приоритет. Ние ще гарантираме, че както правителствените агенции, така и представителите на правителството вече не участват в схеми за корупция и контрабанда с Тираспол, както се случваше в миналото\", каза Санду, добавяйки, че няма да има реален напредък в търсенето на политическо решение без спиране на незаконното обогатяване. Според нея, по този въпрос молдовската страна е подкрепена от Украйна. \r\n*** Френският президент Еманюел Макрон обяви в събота създаването на национални военни космически сили, които  ще бъдат част от военновъздушните сили на страната, предава  AFP . \r\nИзявлението, направено в навечерието на националния празник - Деня на Бастилията във Франция, включващ военен парад по Шанз-Елизе в Париж, кореспондира с инициативата в САЩ, подкрепена от президента Доналд Тръмп. \r\nМакрон каза пред военния елит, събран за традиционния прием преди Деня на Бастилията, че новото командване ще бъде създадено през септември и има за цел \"да осигури развитието и укрепването на нашите космически способности\". \r\nТой нарече подновения военен фокус върху Космоса \"истински въпрос на националната сигурност\" и каза, че ще акцентира върху \"по-добра защита на нашите спътници\". \r\nЗаявеният от Франция интерес за повишаване на военната й готовност в Космоса следва увеличените разходи и интерес от Съединените щати, Китай и Русия.", "date": "2019.07.14", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2019/07/14/2680052/aktualna-patna-obstanovka.html", "text": "Информация за състоянието на републиканските пътища и въведени ограничения, предоставена от  Агенция „Пътна инфраструктура” (АПИ) . Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\n1)\tза периода от 01 юни до 15 септември 2019 г. за дните петък - неделя: Ограниченията важат само за следните участъци от републиканската пътна мрежа: \r\nАМ „Тракия“ ограничението в движението на МПС над 12 т ще бъде както следва: \r\nв петък от 18 ч. до 20 ч. само в посока от София до Пловдив; \r\nв неделя от 16 ч. до 20 ч. само в посока от Бургас до София. \r\nАМ „Струма“: \r\nв събота от 10 ч. до 14 ч. само в посока от п. в. „Даскалово“ до ГКПП „Кулата“. \r\nАМ „Марица“: \r\nв неделя от 16 ч. до 20 ч. само в посока от Свиленград до АМ „Тракия“. \r\nсъщо така и за дните петък – от 17:00 часа до 20:00 часа и неделя – от 14:00 часа до 20:00 часа: \r\n•\tпът I-1 с. Ребърково – Ботевград в двете посоки, като движението се пренасочва по обходен маршрут по път II-16 Ребърково – Своге – Софийски околовръстен път само в посока София, като е ограничено за обход в посока София – Ребърково; \r\n•\tпът I-1 Благоевград – ГКПП „Кулата“ в двете посоки; \r\n•\tпът I-5 Русе – Велико Търново в двете посоки; \r\n•\tпът I-9 Варна – Бургас в двете посоки; \r\n•\tпът II-99 Бургас – Царево в двете посоки. \r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n•\tВсички автомагистрали;  \r\n•\tпът I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софийски околовръстен път само в посока София, като е ограничено за обход в посока София-Ребърково; \r\n•\tпът I-1 Благоевград-ГКПП „Кулата“; \r\n•\tпът I-4 п. в. „Коритна“-Велико Търново-Шумен; \r\n•\tпът I-5 Русе-Велико Търново; \r\n•\tпът I-8 ГКПП „Калотина“-София; \r\n•\tпът I-9 Варна-Бургас; \r\n•\tпът II-18 Околовръстен път на София; \r\n•\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.  Състояние на автомагистралите: \r\nАМ „Тракия“:  \r\nОбласт София:  \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.10.2019 г.;  \r\nОбласт Стара Загора: \r\nДвижението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 30.09.2019 г. \r\nАМ „Хемус“:  \r\nОбласт София: \r\nДвижението по АМ \"Хемус\" при Ботевград от км 49+100 до км 53+725 е ограничено поради изграждане на стационарна контролна единица на електронна система за събиране на таксите за ползване на републиканската пътна мрежа. Срок от 23:00 до 24:00 часа на 13.07.2019 г. \r\nДвижението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София.  \r\nПрез празничните и почивни дни се въвежда реверсивно движение както следва: \r\n- В деня преди празничния или почивен ден - обособяват се две ленти в посока Варна и една в посока София.  \r\n- За последния почивен или празничен ден - обособяват се две ленти в посока София и една в посока Варна.  \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 20.12.2019 г.;  \r\nДвижението от км 31+996 до км 33+780 в посока София е ограничено поради ремонтно-възстановителни дейности на виадукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 20.12.2019 г.; \r\nДвижението от км 33+960 до км 40+310 в посока Варна е ограничено поради ремонтно-възстановителни дейности на виадукти при км 36+450 /Коренишки дол/ и км 37+920. Движението се осъществява двупосочно в платното посока София. Срок до 15.12.2019 г. \r\nДвижението от км 33+930 до км 34+350 посока Варна се осъществява с повишено внимание поради ремонтни дейности по аварийната лента на виадукт при км 34+220. Срок до 20.12.2019 г.; \r\nДвижението от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок до 15.07.2019 г.; \r\nОбласт Варна:  \r\nДвижението в участъка Повеляново – Слънчево от км 406+850 до км 416+200 се осъществява двупосочно в лявото платно посока Варна поради ремонтни дейности. Затворено за движение е дясното платно посока Варна. Движението се прехвърля от дясно в ляво платно при км 406+850. Прехвърля се обратно в дясно платно при км 416+200. Ограничено е качването в посока Варна от п.в. Повеляново и п.в. Слънчево. Движението е пренасочено по път I-2 Русе – Варна. Ограничено е слизането в посока Слънчево и Тополи на п.в. Слънчево. Движението е пренасочено по път I-2 Русе – Варна. Срок до 31.07.2019 г. \r\n АМ „Марица“: няма ограничения. \r\nАМ „Черно море“: няма ограничения. \r\nАМ „Струма“: няма ограничения. Въведени ограничения по основните пътни направления:   \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС;  \r\n- „Приморски“ - отворен за всички МПС; \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС;  \r\n- „Троянски“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т.; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.;  Състояние на републиканската пътна мрежа: Ограничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nВъвежда се реверсивно движение по път I-1 София – Перник при Владая от км 276+162 до км 277+610, като всеки работен ден се обособяват две ленти в посока София за времето от 06:00 до 10:00 часа. Срок 30.09.2019 г.; \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок до 31.12.2019 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок до 31.08.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок до 31.07.2019 г.; \r\nДвижението по път Ботевград – София се осъществява в една лента поради ремонт на анкерна стена при км 210+200 /проход „Витиня“/. Движението се регулира от светофарна уредба. Срок до 11.09.2019 г.; \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; \r\nДвижението по път I-1 София – Перник от км 281+900 (при разклонението за с. Драгичево) до км 282+315 се осъществява в една лента преди кръстовището и отваряне след него поради ремонтни дейности в активната лента на платното посока София. Движението се извършва в изпреварващата лента, като скоростта на движение се ограничава до 40 км/ч. Срок 31.08.2019 г.; \r\nДвижението в участъка (с магистрален габарит) от км 23+000 до км 24+000 в посока Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 30.09.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Въведено е ограничение на скоростта до 20 км/ч. Срок до 31.07.2019 г.; \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт Ловеч: \r\nДвижението по път  Плевен – Джурово от км 135+344 до км 170+730 в участъка от с. Радомирци до с. Джурово се осъществява с повишено внимание поради частични ремонтни дейности на асфалтовата настилка. Срок до 19.07.2019 г.; \r\nДвижението по път І-3 Луковит – Ябланица в района на гр. Луковит се осъществява с повишено внимание поради ВиК авария и пропадане на пътното платно при км 138+450. Водачите да се движат със съобразена скорост. Участъкът е сигнализиран с пътни знаци. Срок до 15.07.2019 г. \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2020 г.; \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Ловеч: \r\nДвижението по път Коритна – Севлиево в участъка п.в Коритна - Сопот от км 00+000 до км 51+500 се осъществява с повишено внимание поради ръчно и машинно косене и рязане на храсти по банкетите. Водачите да се движат с ограничена скорост. Срок до 19.07.2019 г. \r\nОбласт Търговище:  \r\nДвижението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г.; \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Дряново – Габрово се осъществява с повишено внимание в свободната лента съобразно създадената временна организация на движението поради извършване на реконструкция на кръстовище при км 145+256. Срок до 06.11.2019 г.; \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 31.07.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Пловдив: \r\nДвижението в участъка Карлово – Сопот при км 254 в посока София се извършва в една лента поради изграждане на ново кръгово кръстовище. Срок до 19.07.2019 г.; \r\nВъв връзка с приключване на изграждането на ново кръгово кръстовище, полагане на последните пластове асфалтобетон и направа на хоризонтална маркировка на републикански път I-6 „София-Карлово-Бургас“ при км 254+257 до 14.00 часа на 14.07.2019 г. ще се затвори за обществено ползване път І-6 „София-Карлово-Бургас“, в двете посоки, в участъка на кръговото кръстовище, с насочване на движението по обходен маршрут както следва: \r\n- в посока София – Бургас: обходен маршрут от с. Иганово към с. Московец – с. Богдан – с. Каравелово – с. Климент – с. Войнягово – гр. Баня – с. Васил Левски – надясно по път I-6 за гр. Бургас; \r\n- в посока Бургас – София: обходен маршрут от път І-6 - с. Васил Левски – гр. Баня – с. Войнягово – с. Климент – с. Каравелово – с. Богдан- с. Московец - с. Иганово по път I-6. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2019 г.; \r\nДвижението в участъка Драгоман – Сливница от км 15+600 до км 20+940 е ограничено за всички МПС поради ремонтни дейности на асфалтовата настилка. Движението се пренасочва по старият път Драгоман – Сливница. Срок до 20.11.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 31.12.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево.  \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.;  \r\nДвижението в участъка Златни пясъци – Варна от км 90+800 до км 100+100 се осъществява с повишено внимание поради почистване на реголи,тротоари и подмяна на ограничителни системи. Участъкът е сигнализиран с пътни знаци. Срок до 15.07.2019 г.; \r\nДвижението в участъка Варна – Кранево от км 83+200 до км 100+100 се осъществява с повишено внимание поради ръчно косене на храсти. Участъкът е сигнализиран с пътни знаци. Срок до 17.07.2019 г.; \r\nДвижението в участъка Варна – Златни пясъци от км 90+800 до км 100+100 се осъществява с повишено внимание поради ремонт на тротоари и подмяна на ограничителни системи. Участъкът е сигнализиран с пътни знаци. Срок до 17.07.2019 г. \r\nОбласт Бургас: \r\nДвижението в участъка Бургас – к.к. „Слънчев бряг“ от км 202+307 до км 229+639 е ограничено за МПС над 12 тона за летния сезон.  \r\nОбходен маршрут: път I-9 при км 206+607 /разклон за с. Тънково/, път III-9061 Тънково – Александрово, път III-906 Александрово – Каблешково – Лъка – п.в. „Бургас-север“, по път I-9 при км 235+565 и обратно. Срок до 15.09.2019 г.; \r\nДвижението в участъка Варна – Бургас в района на с. Баня от км 183+920 до км 184+595 се осъществява с повишено внимание поради ремонтни дейности на водосток при км 184+258. Движението на МПС се осъществява при стеснение на платното за движение. Скоростта на движение се намалява до 50 км/ч. Срок до 19.08.2019 г.;‘ \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2019 г.; \r\nДвижението в участъка Поморие – Сарафово от км 221+000 до км 225+000 се осъществяват с повишено внимание поради частични ремонтни дейности на асфалтовата настилка, почистване на окопи и косене на тревни площи. Участъкът е сигнализиран с пътни знаци. Срок до 22.07.2019 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2020 г.; \r\nДвижението в участъка Обзор – Слънчев бряг от км 172+000 до км 203+000 в се осъществява с повишено внимание поради косене на тревни площи. Скоростта е ограничена до 40 км/ч. Движението се регулира с пътни знаци. Срок до 22.07.2019 г.; \r\nДвижението в района на Звездец при км 291+100 се осъществява с повишено внимание поради ремонтни дейности на асфалтовата настилка. Скоростта е ограничена до 40 км/ч. Участъкът е сигнализиран с пътни знаци. Срок до 17.07.2019 г.; \r\nДвижението в района на Малко Търново при км 317+120 се осъществява с повишено внимание поради ремонтни дейности на асфалтовата настилка. Скоростта е ограничена до 40 км/ч. Участъкът е сигнализиран с пътни знаци. Срок до 16.07.2019 г. Състояние на републиканската пътна мрежа:  \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т.  \r\nОбходен маршрут: общинския път Черноморец – Созопол. Срок до 31.12.2019 г.; \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът II-99: Движението по път II-99 Бургас – Царево от км 0+000 до км 44+600 в участъка Крайморие – Караагач се осъществява с повишено внимание поради косене на тревни площи и полагане на хоризонтална маркировка.Участъкът е сигнализиран с пътни знаци. Срок до 31.07.2019 г.; \r\nПът III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, поставяне на ОСП /мантинели/, полагане на хоризонтална маркировка, вертикална сигнализация и други. Скоростта е ограничена на 40 км/ч. Срок до 01.10.2019 г.; \r\nПът III-906: Движението по път III-906 Гюльовци – местност Черно море от км 33+000 до км 52+000 се осъществява с повишено внимание поради косене на тревни площи. Участъкът е сигнализиран с пътни знаци. Водачите да се движат с повишено внимание и съобразена скорост. Срок до 22.07.2019 г.; \r\nПът III-5391: Движението по път III-5391 Трояново – Аспарухово от км 3+000 до км 6+500 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 15.07.2019 г.; \r\nПът III-5391: Движението по път III-5391 Аспарухово – Крушево от км 0+900 до км 8+500 поради довършителни дейности свързани с работа по банкети и поставяне на хоризонтална маркировка, вертикална сигнализация и други. Скоростта е ограничена на 40 км/ч. Срок до 01.10.2019 г.; \r\nПът III-5392: Движението по път III-5392 Камено – Братово от км 14+000 до км 17+000 в участъка Камено – Братово се осъществява с повишено внимание поради  ремонтни дейности на асфалтовата настилка. Участъкът е сигнализиран с пътни знаци. Срок до 19.07.2019 г.; \r\nПът III-7306: Движението по път III-7306 Лозарево – Сунгурларе – Чубра в района на с. Черница от км 3+500 до км 5+500 се осъществява с повишено внимание поради ремонтни дейности на асфалтовата настилка и полагане на хоризонтална маркировка. Участъкът е сигнализиран с пътни знаци. Срок до 15.07.2019 г.; \r\nПът III-7306: Движението по път III-7306 Лозарево – Сунгурларе – Чубра в района на с. Славянци от км 14+000 до км 14+500 се осъществява с повишено внимание поради ремонтни дейности на асфалтовата настилка и полагане на хоризонтална маркировка. Участъкът е сигнализиран с пътни знаци. Срок до 15.07.2019 г.; \r\nПът ІІІ-7909: Движението по път III-7909 Братово – Равнец от км 12+400 до км 25+600 поради довършителни дейности по асфалтовата настилка. Скоростта е ограничена на 40 км/ч. Срок до 01.10.2019 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.08.2019 г.; \r\nПът III-514: Движението по път III-514 Горна Оряховица – Велико Търново от км 49+252 до км 49+930 е ограничено за всички МПС поради ремонт на аварирал и вертикално деформиран пътен участък.  \r\nОбходен маршрут:  \r\n- В посока Велико Търново: по път III-514, ул. „Св. Климент Охридски“ /обходен път Царевец/, ул. „Сливница“, ул. „Д. Найденов“, ж.п. гара Велико Търново, по път I-4 до Южен пътен възел.  \r\n- В посока Горна Оряховица: по ул. „Иван Вазов, ул. „Читалищна“, ул, „Михайл Кефалов“, ул. „Св. Климент Охридски“ /обходен път Царевец/ до път III-514 Горна Оряховица – Велико Търново. Срок до 02.09.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.08.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.08.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.08.2019 г.; \r\nРемонтни дейности: \r\nПът II-52: Движението по път II-52 Нов град – Вардим от км 34+000 до км 42+200 се осъществява в една лента поради ремонтни дейности на асфалтовата настилка. Движението се регулира със светофарна уредба, пътни знаци, а при необходимост и от регулировчици. Срок до 30.09.2019 г.; \r\nПът II-53: Движението по път II-53 Поликраище – Горна Оряховица от км 0+000 до км 6+281 се осъществява в една лента поради ремонтни дейности на асфалтовата настилка. Движението се регулира с пътни знаци и регулировчици. Срок до 30.09.2019 г.; \r\nПът III-405: Движението по път III-405 Вишовград – Павликени от км 12+000 до км 24+000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 17.07.2019 г.; \r\nПът ІII-502: Движението по път III–502 Полски Тръмбеш – Обединение от км 0+000 до км 15+000 се осъществява в една лента на определени участъци поради ремонтни дейности на асфалтовата настилка, банкетите, отводнителните съоръжения и премахване на излишна растителност. Движението се регулира с пътни знаци. Срок до 15.07.2019 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.08.2019 г.; \r\nПът III-3031: Движението по път III-3031 Павликени – Самоводене в участъка от км 8+900 до км 30+762 се осъществява в една лента с последователно пропускане в двете посоки поради извършване на превантивен ремонт. Движението се регулира със светофарна уредба, пътни знаци и регулировчици. Срок до 28.07.2019 г. \r\nОПУ-Видин: \r\nВременно са въведени следните ограничения за движение на МПС: няма ограничения. \r\nРемонтни дейности: няма ограничения. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+900 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч \r\nРемонтни дейности: \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г.; \r\nПът III-1306: Движение в една лента по път III-1306 Върбица – път II-15 в участък от км 44+000 до км 66+000 поради частични ремонтни дейности на асфалтовата настилка. Ограничението е сигнализирано с пътни знаци. Срок 15.07.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.07.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.07.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 31.07.2019 г. \r\nРемонтни дейности: \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.07.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 31.07.2019 г.; \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът III-7105: Движението по път III-7105 Добрич – Балик от км 4+200 до км 34+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 31.07.2019 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 30.09.2019 г. \r\nРемонтни дейности:  \r\nПът II-62: Движението по път II-62 Дупница – Клисура от км 42+263 до км 59+071 се осъществява в една лента на отделни участъци поради рехабилитация пътното платно. Срок до 17.09.2020 г.; \r\nПът II-62: Движението по път II-62 Дупница – Клисура в района на град Дупница при км 42+936 се осъществява с в една лента поради ремонтни дейности на мостово съоръжение над река Тополница. Участъкът е сигнализиран с пътни знаци и светофарна уредба. Срок до 17.09.2019 г.; \r\nПът III-107: Движението по път III-107 Пастра – Рилски манастир от км 27+575 до км 27+825 в участък от 250 метра се осъществява в една лента поради аварийно-въстановителни дейности за преодоляване на падащи камъни. Движението в района се регулира от светофарна уредба и при необходимост от сигналисти. Срок до 31.07.2019 г. \r\nПът IІІ-637: Движението по път IІІ-637 Драговищица – Трекляно от км 43+000 до км 70+910 се осъществява с повишено внимание поради извършване на частични ремонтни дейности на асфалтовата настилка. Сигнализирано е с пътни знаци. Срок до 16.07.2019 г.; \r\nПът IІІ-6202: Движение по път Кюстендил – Трите буки при км 20+900 се осъществява с повишено внимание поради извършване на ремонтни дейности почистване на водосток. Сигнализирано е с пътни знаци. Срок до 18:00 часа на 19.07.2019 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г.; \r\nОПУ-Ловеч:  \r\nВременно са въведени следните ограничения за движение на МПС: няма. \r\nРемонтни дейности:  \r\nПът ІІ-35: Движението по път ІІ-35 Плевен – Троян в участъка на обходения път на гр. Ловеч от км 37+000 до км 42+830 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до 31.07.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+390 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок до 31.07.2019 г.; \r\nПът III-358: Движението по път III-358 Тетевен – Ябланица от км 60+291 до км 76+200 се осъществява с повишено внимание поради ремонтни дейности. Участъкът е сигнализиран с пътни знаци. Срок до 30.08.2019 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 31.03.2020 г.; \r\nПът II-81: Движението по път II-81 Лом – Расово в посока Монтана от км 143+320 до км 149+445 е ограничено за МПС над 10 т. поради извършване на строително монтажни работи. Срок до 30.09.2019 г. \r\nОбходен маршрут:  \r\n- В посока от Лом – Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом – Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно.  \r\n- В посока Видин – Козлодуй: по път ІІ-11 през гр. Лом - /Ковачица – Долни Цибър – Козлодуй/ - и обратно: \r\n- В посока Плевен – Лом: по път III-133 Вълчедръм - път ІІІ-818 Вълчедръм – Долни Цибър – път ІІ-11 Долни Цибър – Ковачица – Лом. \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 15.11.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът IIІ-112: Движението по път IIІ-112 Доктор Йосифово – Монтана от км 37+825 до км 47+806 е ограничено за всички МПС поради извършване на строително - монтажни дейности. Срок до 31.07.2019 г. \r\nОбходен маршрут: За движещите се в посока Доктор Йосифово – Монтана по път ІІІ-112 Д-р Йосифово – Славотин, пътно кръстовище с MON 2158 Долна Рикса – Клисурица до кръстовището с път І-1/Е-79/ при км 89+036, по РП І-1/Е-79/ Винище – Долна Вереница – Пътен възел при км 108+392, по РП112 – Студено буче и обратно.; \r\nПът III-112: Движението по път ІІІ-112 Славотин – Доктор Йосифово от км 29+675 до км 36+654 е ограничено за всички МПС поради ремонтни дейности на асфалтовата настилка.  \r\nОбходен маршрут: с. Славотин – Долна Рикса – Клисурица – Долна Вереница Монтана – Студено буче и обратно. Срок до 15.08.2019 г. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.09.2019 г.; \r\nРемонтни дейности: \r\nПът ІІ-11: Движението по път ІІ-11 Орсоя – Лом от км 44+000 до км 47+000 в градската част на Лом се осъществява в една лента с повишено внимание поради ремонтни дейности на пътната настилка. Движението се регулира от сигналисти на място. Срок до 15.07.2019 г.; \r\nПът III-114: Движението по път ІІІ-114 Лом – Сталийска махала от км 0+000 до км 5+000 в градската част на Лом се осъществява в една лента с повишено внимание поради ремонтни дейности на пътната настилка. Движението се регулира от сигналисти на място. Срок до 15.07.2019 г.; \r\nПът III-102: Движението по път ІІІ-102 с. Горно Церовене – Монтана от км 74+000 до 80+500 се осъществява в една лента с повишено внимание поради изграждане на подпорна стена. Движението е ограничено до 40 км/ч. Срок до 31.07.2019 г.; \r\nПът III-102: Движението по път ІІІ-102 с. Превала – с. Гаврил Геново от км 47+000 до км 60+420 се осъществява в една лента поради извършване на частични ремонтни дейности и почистване на пътната настилка. Движението се регулира от сигналисти на място. Срок до 31.07.2019 г.; \r\nПът III-1621: Движението по път III-1621 Сопово – Сумер от км 3+350 до км 9+860 се осъществява в една лента поради почистване на пътната настилка и подравняване на банкети. Движението се регулира от сигналисти. Срок до 19.07.2019 г. \r\nОПУ-Пазарджик:  \r\nВременно са въведени следните ограничения за движение на МПС: \r\nПът II-37: Движението по път II-37 в гр. Пазарджик от км 124+500 до км 124+800 /ул. „Стоян Ангелов“ в гр. Пазарджик – от кръстовището с бул. „Георги Бенковски“ до кръстовището с улица „Осми март“ се ограничава за всички МПС поради ремонтни дейности.  \r\nОбходен маршрут: \r\n-\tПри СМР в дясно платно и затворен за движение участък с дължина 300 метра, движението се осъществява двупосочно в ляво платно, като се обособяват по една лента за движение в двете посоки от км 124+500 до км 124+800. \r\n-\tПри СМР в ляво платно и затворен за движение участък с дължина 300 метра, движението се осъществява двупосочно в дясно платно, като се обособяват по една лента за движение в двете посоки от км 124+500 до км 124+800. Срок до 31.07.2019 г.; \r\nПът II-37: Движението по път по път II-37 от входа на гр. Пазарджик до пътно кръстовище между ул. „Георги Бенковски“ и ул. „Стоян Ангелов“ от км 123+733 до км 124+500 се ограничава в дясно платно поради ремонтни дейности. Движението се осъществява двупосочно в ляво платно. Участъкът е сигнализиран с пътни знаци. Срок до 22.07.2019 г.; \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности: \r\nПът II-37: Движението по път II-37 Панагюрски колонии – Панагюрище от км 75+475 до км 75+525 се осъществява с повишено внимание пропадане на част от банкета. Движението в участъка е регулирано с пътни знаци. Срок до 30.09.2019 г.; \r\nПът III-843: Движението по път III-843 с. Каратепе – с. Сърница от км 26+000 до км 45+500 се осъществява с повишено внимание поради профилиране на банкети и вадене на ивици. Срок до 31.07.2019 г.; \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 30.09.2019 г.; \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.07.2019 г. \r\nРемонтни дейности: \r\nПът II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 30.09.2019 г.; \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 16.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nПът III-3005: Движението по път III-3005 Ясен – Дисевица – Петърница – Катунец от км 1+886 до км 3+015 в с. Ясен е ограничено поради ремонт от страна на ВиК. Срок до 19.07.2019 г.; \r\nОбходен маршрут: през уличната мрежа на Ясен. \r\nПът ІІІ-3402: Движението по път III-3402 Коиловци – Славяново – Пордим е ограничено поради свлачищни процеси в участъка от км 0+000 до км 0+900 в регулацията на с. Коиловци. Движението на МПС се осъществява по вътрешно уличната мрежа на с. Коиловци. Срок до 31.12.2019 г. \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. \r\nОбходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nРемонтни дейности:  \r\nПът ІІ-11: Движението по път II-11 Милковица – Сомовит от км 196+000 до км 206+000 се осъществява в една лента поради земни изкопни ремонтни дейности и частични ремонтни дейности на асфалтовата настилка. Участъкът е сигнализиран с пътни знаци. Срок до 31.07.2019 г.; \r\nПът ІІІ-52: Движението по път III-52 Лозица – Никопол от км 82+000 до км 100+000 се осъществява с повишено внимание поради машинно косене на трева. Срок: до 15.07.2019 г. \r\nПът ІІІ-3002: Движението по път III-3002 Българене –  Божурлук от км 0+000 до км 20+000 се осъществява в едната лента поради ремонтни дейности на асфалтовата настилка. Срок до 16.07.2019 г. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности: няма. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 31.07.2019 г.; \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран с пътни знаци, като движението се регулира от сигналисти. Въведено е ограничение на скоростта до 40 км/ч. Срок до 31.07.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 31.10.2019 г. \r\nПът III-2302: Движението по път III-2302 Ветово – Сеново от км 6+000 до км 26+580 се осъществява с повишено внимание поради ремонтни дейности на асфалтовата настилка. Срок до 31.07.2019 г.; \r\nПът III-5201: Движението по път III-5201 Новград – Джулюница от км 0+000 до км 3+800 се осъществява с повишено внимание поради ремонтни дейности на асфалтовата настилка. Участъкът е сигнализиран временно с пътни знаци. Ограничението на скоростта е до 40 км/ч. Движението се регулира от сигналисти. Срок до 19.07.2019 г.  \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът ІІІ-211: Движението по път ІІІ-211 Поляна – Попина – Пристанище Попина от км 0+000 до км 11+675 се осъществява в една лента поради изсичане на храсти и млада гора по банкети и окопи, профилиране на банкети и ремонт на асфалтова настилка. Движението се извършва двупосочно в свободната лента. Срок до 20.11.2019 г.; \r\nПът ІІІ-205: Движението по път IIІ-205 Исперих – Стефан Караджа – Белица в участъка от разклон за с. Шуменци до края на пътния участък от км 74+000 до км 80+800 се осъществява с повишено внимание поради изсичане на храсти и млада гора. Срок до 22.07.2019 г. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 31.08.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.08.2019 г. \r\nРемонтни дейности:  \r\nПът II-48: Движението по път II-48 /Омуртаг – Котел – път I-7/ в района на с. Градец от км 53+800 до км 55+200 се осъществява в едната лента поради ремонт на асфалтова настилка. Участъкът е сигнализиран с пътни знаци. Срок до 31.07.2019 г.; \r\nПът II-66: Движението по път II-66 с. Старо село – с. Подслон от км 16+000 до км 39+000 се осъществява в едната лента поради частичен ремонт на асфалтова настилка. Движението се регулира с пътни знаци. Срок до 31.10.2019 г.; \r\nПът II-66: Движението по път II-66 Сливен – с. Старо село от км 2+000 до км 17+000 се осъществява с повишено внимание поради изрязване на храсти. Участъкът е сигнализиран с пътни знаци. Срок до 31.07.2019 г.; \r\nПът III 488: Движението по път III 488 с. Ичера – гр. Сливен от км 12+000 до км 30+000 се осъществява с повишено внимание поради рязане на храсти. Участъкът е сигнализиран с пътни знаци. Срок до 30.07.2019 г.; \r\nПът III-555: Движението по път III-555 с. Полско Пъдарево – с. Биково от км 0+000 до км 13+000 се осъществява в едната лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г. \r\nОПУ-Смолян: \r\nВременно са въведени следните ограничения за движение на МПС:  \r\nПът ІІ-86: Движението по път II-86 Средногорци – Рудозем от км 125+728 до км 129+660 се ограничава поради извършването на взривни дейности. Срок до14.07.2019 г. \r\nОбходен маршрут: Средногорци – Смолян (кв. Устово - кв. Райково) – Рудозем и обратно. \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 30.09.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 30.09.2019 г.; \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. Срок до 14.12.2019 г.; \r\nПът ІІІ-197: Движението по път ІІІ-197 Граница Пазарджик – Доспат – Борино в отсечката от км 41+900 (граница с област Пазарджик) до км 70+500 (с. Борино) се извършва с повишено внимание, съобразно въведената временна организация на движение поради извършване на частични ремонтни дейности на асфалтовата настилка. Срок 19.07.2019 г.; \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 31.07.2019 г.; \r\nПът ІІІ-197: Движението по път ІІІ-197 Борино – Тешел – Девин от км 70+300 до км 70+500 в с. Борино се осъществява в една лента поради ремонтни работи по изграждане на водопроводна мрежа. Движението се осъществява съобразно въведената временна организация на движение. Срок до 31.07.2019 г.; \r\nПът ІІІ-861: Движението по път ІІІ-861 Граница Пловдив-местност Момина вода-местност Рожен, в отсечката от км 31+040 (граница с област Пловдив) до км 36+000 (м.Момина вода), се извършва с повишено внимание, съобразно въведената временна организация на движение поради извършване на частични ремонти на пътната настилка. Срок 17.07.2019 г. \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 31.07.2019 г.; \r\nПът ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 30.12.2019 г.; \r\nПът ІIІ-867: Движението по път ІIІ-867 Мадан-Златоград, в отсечката от км 14+000 до км 17+000, се извършва с повишено внимание поради изсичания за видимост. Срок 19.07.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2020 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2019 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.03.2020 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.03.2020 г.; \r\nРемонтни дейности: \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г.; \r\nПът II-18: Движението по път II-18 Софийски околовръстен път при Чепинци от км 19+503 до км 20+139 се осъществява в една лента поради ремонтни дейности по жп надлез при км 19+821. Участъкът е сигнализиран с пътни знаци и сигналисти. Срок до 29.07.2019 г.; \r\nПът II-37: Движението по път II-37 Лъга – Етрополе от км 14+000 до км 22+000 се осъществява поетапно в една лента поради ремонтни дейности по пътната настилка. Движението се извършва двупосочно в съседната лента. Срок 30.08.2019 г.; \r\nПът ІІ-81: Движението по път ІІ-81 Костинброд – Бучин проход от км 8+200 до км 30+400 се осъществява с повишено внимание поради изпълнение на частични строителни и ремонтни дейности, във връзка с реконструкция на пътя. Временната организация се осъществява посредством пътни знаци и временни светофарни уредби. Скоростта на движение е ограничена до 50 км/ч. Срок 30.07.2019 г.; \r\nПът III-3009: Движението по път III-3009 Правец – Етрополе от км 0+000 до км 10+313 се осъществява поетапно в една лента поради ремонтни дейности по пътната настилка. Движението се извършва двупосочно в съседната лента. Срок 30.08.2019 г.; \r\nПът III-8103: Движението по път III-8103 Църклевци – Мало Малово от км 2+000 до км 11+000 се осъществява поетапно в една лента поради ремонтни дейности по пътната настилка. Движението се извършва двупосочно в съседната лента. Срок 31.08.2019 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът III-663: Движението по път III-663 Чирпан – Симеоновград в участъка с. Зетьово – с. Целина от км 7+200 до км 10+620 е ограничено поради ремонтни дейности.  \r\nОбходен маршрут: по път Зетьово – Чирпан – Ценово – Целина и обратно. Срок до 19.07.2019 г.; \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г.; \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 20.12.2019 г.; \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т. поради свлачище в района на с. Александрово. Участъкът е сигнализиран с пътни знаци. Срок до 30.09.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 30.09.2019 г. \r\nРемонтни дейности: \r\nПът IІ-48: Движението по път II-48 Омуртаг – Котел от км 0+000 до км 18+000 се осъществява с повишено внимание поради извършване на превантивен ремонт. Срок до 30.10.2019 г.; \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 30.09.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Чирпан – Димитровград от км 15+220 до км 29+913 и от км 31+742 до км 33+364 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 04.09.2019 г. ; \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ–Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 02.10.2019 г. \r\nРемонтни дейности: няма. \r\nОПУ-Ямбол: \r\nВременно са въведени следните ограничения за движение на МПС:  \r\nПът III-7008: Движението по път III-7008 Елхово – Изгрев от км 2+440 до км 2+560 е ограничено, поради лошо експлоатационно състояние на дървен мост над р. Тунджа. \r\nОбходен маршрут: По изграден обходен път до моста с ограничение на скоростта до 30 км/ч. Срок до 30.09.2019 г. \r\nРемонтни дейности:  \r\nПът III-7008: Движението по път III-7008 Изгрев – Пчела от км 7+800 до км 8+900 се осъществява в една лента поради ремонт на пътната настилка. Движението се регулира чрез пътни знаци. Срок до 15.07.2019 г. \r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.07.14", "title": "Актуална пътна обстановка"}
{"url": "http://www.focus-news.net/news/2019/07/14/2680053/predstoyashti-sabitiya-v-stranata-za-14-yuli-agentsiya-fokus.html", "text": "*** \r\nОт 13.00 часа ПП АБВ ще даде пресконференция на улица „Врабча“-23. \r\n*** \r\nОт 12.00 часа на входа на Градския парк възстановка ще демонстрира как въоръжени комити слизат от планината, за да обявят свободата на Банско, в рамките фестивала за народно творчество „Фолклорна магия“. \r\n*** \r\nОт 21.30 часа на амфитеатъра на туристическия комплекс ще бъде излъчена българската продукция „Вездесъщият“. \r\n*** \r\nОт 17.00 часа в палатковия лагер до крепостта \"Баба Вида\" видинският кмет ще поздрави участниците в десетото издание на младежкия фестивал The Bridge Fest. \r\n*** \r\nОт 20.00 часа на сцената на Амфитеатъра в Стария град ще се проведе благотворителен концерт в подкрепа на кампанията  за малкия  Александър – Робърт. \r\n*** \r\nОт 21.00 часа на късноантичната и средновековна крепост „Туида“ ще бъде представена операта „Аида“ от Джузепе Верди. \r\n***   \r\nОт 16.00 часа в парк „Кьошковете“ Градският ученически парламент в Шумен организира състезание-викторина под надслов „Игрите на града“. \r\n***   \r\nОт 18.30 часа Изпълнителното бюро на НС на БСП ще", "date": "2019.07.14", "title": "Предстоящи събития в страната за 14 юли (Агенция „Фокус“)"}
{"url": "http://www.focus-news.net/news/2019/07/14/2680054/predstoyashti-mezhdunarodni-sabitiya-za-14-yuli-agentsiya-fokus.html", "text": "***  Парад по случай националния празник на страната- Деня на Бастилията с участието на европейски лидери \r\n***   Предизборен митинг и концерт на партията на президента Владимир Зеленски „Слуга на народа“ \r\n***  Общонационална акция срещу нелегалните имигранти \r\n***  Визита на генералния секретар на НАТО Йенс Столтенберг \r\n***  Протести срещу закона за екстрадицията \r\n***  Изстрелване на мисия до Луната", "date": "2019.07.14", "title": "Предстоящи международни събития за 14 юли (Агенция \"Фокус)"}
{"url": "http://www.focus-news.net/news/2019/07/14/2680055/gd-granichna-politsiya-intenziven-e-trafikat-na-gkpp-dunav-most-vidin-dunav-most-ruse-i-kalotina.html", "text": "На българо-румънската граница трафикът е интензивен  на изход на ГКПП „Дунав мост-Видин“ за товарни автомобили и на ГКПП „Дунав мост-Русе“ на вход за леки автомобили. Това съобщиха от пресцентъра на  Главна дирекция „Гранична полиция“ . Информацията за трафика на българските гранични контролно-пропускателни пунктове е към 06.00 часа.  На граничен пункт „Калотина“ трафикът също е натоварен. На останалите пунктове трафикът е нормален.", "date": "2019.07.14", "title": "ГД „Гранична полиция“: Интензивен е трафикът на ГКПП „Дунав мост-Видин“, „Дунав мост-Русе“ и „Калотина“"}
{"url": "http://www.focus-news.net/news/2019/07/14/2680056/afp-golemi-chasti-ot-manhatan-ostanaha-bez-tok-prichinite-se-izyasnyavat.html", "text": "Около 42 хил. души в Манхатън останаха без електрическо в събота, предава  AFP . Аварията остави без светлина „Бродуей“, стана причина за спиране на метрото и изключи осветлението на билбордовете на „Таймс скуеър“ \r\nЕлектроподаването бе възстановено към 22:00 часа местно време (05:00 сутринта в неделя българско време – бел. прев.). Кметът на Ню Йорк Бил де Блазио разкри чрез социалните мрежи, че аварията е предизвикана от пожар, но по-късно заяви пред телевизия CNN, че причините все още се установяват.  \r\nВъзстановяването на електричеството бе съпроводено от множество и бурни ръкопляскания от жителите на Манхатън, които изпълниха улиците.  : Цанко Цолов", "date": "2019.07.14", "title": "AFP: Големи части от Манхатън останаха без ток, причините се изясняват"}
{"url": "http://www.focus-news.net/news/2019/07/14/2680057/nimh-nad-po-golyamata-chast-ot-stranata-shte-e-oblachno-i-dazhdovno-na-mesta-kolichestvata-dazhd-shte-sa-mezhdu-40-i-60-lkvm.html", "text": "Днес над по-голямата част от страната ще е облачно и дъждовно. Това съобщи за  Агенция „Фокус” дежурният синоптик Боряна Маркова от   Националния институт по метеорология и хидрология (НИМХ) . На места в централните и източните райони от Южна България количествата ще са между 40 и 60 л/кв.м, ще има гръмотевици, временно усилване на вятъра и градушки. През деня вятърът в цялата страна ще се ориентира от северозападен, ще е до умерен и с него ще нахлува хладен въздух. Температурите ще се понижат и максималните ще са предимно между 20° и 25°. Атмосферното налягане ще се понижава и ще е по-ниско от средното за месеца. \r\n По Черноморието ще е предимно облачно с валежи от дъжд. На места по южното крайбрежие валежите ще са временно интензивни и придружени с гръмотевици. Ще духа до умерен вятър от юг-югоизток, който до вечерта ще се ориентира от запад-северозапад. Максималните температури ще са 22°-24°, малко по-ниски от температурата на морската вода. Вълнението на морето ще е около 2 бала. \r\n В планините ще бъде облачно, ветровито и дъждовно. На много места ще има гръмотевични бури, а в масивите от Централна и Източна България количествата ще са значителни. Ще духа умерен и силен северозападен вятър и с него ще нахлува студен въздух. Максималната  температура на височина 1200 метра ще е около 15°, на 2000 метра - около 8°.", "date": "2019.07.14", "title": "НИМХ: Над по-голямата част от страната ще е облачно и дъждовно, на места количествата дъжд ще са между 40 и 60 л/кв.м."}
{"url": "http://www.focus-news.net/news/2019/07/14/2680058/izpalnitelnoto-byuro-na-bsp-shte-provede-izneseno-zasedanie-v-shumen.html", "text": "Изпълнителното бюро на Националният съвет на БСП ще проведе свое изнесено заседание в Шумен. Това съобщиха от пресцентъра на  Националния съвет на БСП . В Областния предизборен център на БСП - гр. Шумен, бул. „Симеон Велики” 40, в 18.30 часа ще се проведе пресконференция за представителите на медиите. На 15 юли 2019 (понеделник) Изпълнителното бюро ще проведе изнесено заседание във Варна. В Клуба на стопанския деятел, гр. Варна, у.л „Драгоман” 25 от 14.30 часа ще се проведе и пресконференция. В 17.00 часа ръководството на БСП ще се срещне с хората във Фестивалния и конгресен център във Варна. Фокус  припомня:  \r\nНастоящата обиколка на членовете на Изпълнителното бюро по страната е свързана с местния вот през октомври.  Първото изнесено заседание на БСП за тази година се проведе в Ямбол. „Взехме решение Изпълнителното бюро да заседава извън София, да правим срещите си в страната. Желанието, амбицията ни е до септември да посетим всички области и да обсъдим с всички общински организации проблемите на всяка община и да начертаем възможните решения. Започнахме с Ямбол, символно, защото искаме да поздравим всички, които тук работиха така усърдно на европейските избори и имаме този прекрасен резултат. В над 60 общини БСП сме първа политическа сила, което е много добър старт за местната власт и за изборите, които ни очакват“, каза лидерът на БСП Корнелия Нинова на пресконференция след заседание на бюрото в Ямбол. Тя посочи, че БСП ще прави паспорт на всяка община. Изнесените заседания на Изпълнителното бюро не са нова практика за ръководството на БСП. През 2018 г. ръководният орган проведе заседания в Кърджали, Пазарджик и Благоевград. Бедствието в град Брегово през март 2018 г. също бе причина за изнесено заседание на Изпълнителното бюро на БСП в града. Подобни заседания бяха правени и през 2016 г. в Благоевград и в Стара Загора.", "date": "2019.07.14", "title": "Изпълнителното бюро на БСП ще проведе изнесено заседание в Шумен"}
{"url": "http://www.focus-news.net/news/2019/07/14/2680061/sport-federer-sreshtu-dzhokovich-na-finala-na-uimbaldan-pri-mazhete.html", "text": "Тенис: От 16:00 часа Роджър Федерер излиза срещу Новак Джокович на финала на „Уимбълдън“ при мъжете. 37-годишният швейцарец е на път да стане най-възрастния състезател, печелил самостоятелна титла от Големия шлем. Джокович търси пета титла от турнира и ще се опита да спре Федерер, който търси своята девета титла в Лондон. Действащият шампион Джокович е спечелил осем от последните 10 мача срещу швейцареца. Последният път, в който Федерер победи сърбина на турнир от Големия шлем, бе на полуфиналите на Уимбълдън през 2012 г.", "date": "2019.07.14", "title": "Спорт: Федерер срещу Джокович на финала на „Уимбълдън“ при мъжете"}
{"url": "http://www.focus-news.net/news/2019/07/14/2680062/sofiya-vavezhda-se-vremenna-organizatsiya-na-dvizhenieto-vav-vrazka-s-rehabilitatsiya-na-bul-asen-yordanov.html", "text": "Въвежда се временна организация на движението във връзка с рехабилитация на бул. „Асен Йорданов”. Това съобщиха от пресцентъра на  Столична община . До 14 септември се забранява влизането на пътни превозни средства по бул. „Асен Йорданов“ в участъка от ул. „Кап. Д. Списаревски“ до бул. „Христофор Колумб“ и по ул. „Искърско шосе“ в участъка от ул. „Илия Бешков“ до ул. „Димитър Пешев“.  До 29 юли се забранява влизането на превозни средства по южното пътно платно на ул. „Искърско шосе“ в участъка от бул. „Христофор Колумб“ до ул. „Туше Делииванов“, като движението се извършва двупосочно по северното пътно платно на улицата в същия участък. За времето  до 14 септември се променят на маршрутите на автобусни линии № 10, 14, 88, 604 и N4:  \r\n- автобусна линия № 10 в посока кв. Бусманци както следва: след спирка с код 0825 „Гара Искър“ направо по ул. „Димитър Пешев“, по ул. „Мюнхен“, по ул. „Илия Бешков“, по ул. „Искърско шосе“ и по маршрута си двупосочно.  \r\n- автобусна линия № 14 само в посока към автостанция Изток, както следва: след спирка с код 0825 „Гара Искър“ направо по ул. „Димитър Пешев“, по ул. „Мюнхен“, по ул. „Илия Бешков“, по ул. „Искърско шосе“ и по маршрута си двупосочно.  \r\nВ обратна посока маршрутът не се променя.  \r\n- автобусна линия № 88 в посока Зоопарка, както следва: от ж.к. „Дружба 2“ по маршрута до кръстовище ул. „Димитър Пешев“ - ул. „Мюнхен“, по ул. „Мюнхен“, по ул. „Илия Бешков”, по ул. „Искърско шосе“ и по маршрута си, двупосочно.  \r\n- автобусна линия № 604 в посока към УМБАЛСМ „Пирогов“, както следва: след спирка с код 0825 „Гара Искър“ направо по ул. „Димитър Пешев“, по ул. „Мюнхен“, по ул. „Илия Бешков“ и по маршрута си двупосочно;  \r\n- автобусна линия № N4 в посока към ж.к. „Дружба 2“ както следва: по маршрута си до кръстовище бул. „Асен Йорданов“ – ул. „Кап. Димитър Списаревски“,  по ул. „Кап. Димитър Списаревски“ и след кръстовище ул. „Кап. Димитър Списаревски“ – бул. „Христофор Колумб“ по маршрута си двупосочно.  \r\nРазкриват се временни допълнителни спирки:  \r\n- на ул. „Мюнхен“ на 60.00 метра преди продължението на бул. „Копенхаген“ (трамвайно трасе линия № 23) в посока ул. „Димитър Пешев“ за автобусни линии №№ 10, 88 и 604;  \r\n- на ул. „Мюнхен“ на 100.00 метра след трамвайното трасе в посока ул. „Илия Бешков“ за автобусни линии №№ 10, 14, 88 и 604;  \r\n- на ул. „Мюнхен“ на 30.00 метра преди ул. „Димитър Пешев“ за автобусни линии №№ 10, 88 и 604.", "date": "2019.07.14", "title": "София: Въвежда се временна организация на движението във връзка с рехабилитация на бул. „Асен Йорданов”"}
{"url": "http://www.focus-news.net/news/2019/07/14/2680060/abv-shte-dade-preskonferentsiya-v-tsentralata-na-partiyata.html", "text": "АБВ ще даде пресконференция в централата на партията. Това съобщиха от пресцентъра на  ПП АБВ . Събитието ще се състои след заседанието на НС на ПП АБВ. Пресконференцията ще започне в 13.00 часа в централата на ПП АБВ на улица „Врабча“ 23. Ще бъде дадена информация за решение на НС за участие на ПП АБВ в Местни избори 2019. Ще бъдат обсъдени основните национални послания на ПП АБВ в кампанията за избор на местни органи на самоуправление. Ще бъдат коментирани и възможните политически партньорства. Ще бъде представена и декларация на ПП АБВ за българската авиация. \r\nУчастие ще вземат председателят на ПП АБВ Румен Петков и зам.-председателите на партията Любомира Ганчева и Владимир Маринов.", "date": "2019.07.14", "title": "АБВ ще даде пресконференция в централата на партията"}
{"url": "http://www.focus-news.net/news/2019/07/14/2680059/deutsche-welle-bari-otslabna-do-tropicheska-burya-opasnostta-ot-navodneniya-ostava.html", "text": "Ураганът „Бари“ загуби част от силата на ветровете си, което понижи категорията на природната стихия до тропическа буря, предава  Deutsche Welle . По-рано в събота, „Бари“ удари крайбрежието на американския щат Луизиана със сила на ветровете от над 130 километра в час. Ураганът обаче бързо отслабна до около 112 километра в час, макар опасността от наводнения все още да остава висока.  \r\nВъпреки предупрежденията на американската метеорологична служба, Ню Орлиънс, който бе първия град от очаквания път на „Бари“, бе ударен само от дъжд и вятър, които не са успели да предизвикат наводнения.  \r\nОпасността обаче остава, тъй като по-късно в неделя бурята ще се придвижи по долината на р. Мисисипи, която е пълноводна и силна след скорошните дъждове. „Това е само началото“, обяви губернаторът на Луизиана Джон Бел Едуардс, който подчерта, че „следват няколко много дълги дни за нашия щат“.  \r\nПо-рано в щатите Луизиана и Мисисипи бе обявено бедствено положение, а американският президент Доналд Тръмп въведе такова и цялата страна, което ще позволи на местните власти да използват федералните ресурси при подготовката си и последващото справяне със щетите.  : Цанко Цолов", "date": "2019.07.14", "title": "Deutsche Welle: „Бари“ отслабна до тропическа буря, опасността от наводнения остава"}
{"url": "http://www.focus-news.net/news/2019/07/14/2680063/bloomberg-sasht-planirat-da-nalozhat-sanktsii-nad-turtsiya-sledvashtata-sedmitsa-zaradi-dostavkite-na-s-400.html", "text": "Екипът на американския президент Доналд Тръмп готви пакет от санкции, насочен срещу Турция, заради покупката на руските системи С-400, които Анкара извърши, предава американската редакция на  Bloomberg . Това са разкрили източници на медията.  \r\nАдминистрацията на Тръмп е избрала един от трите пакета мерки, които се предвиждат при такива случаи от указа за Противодействие на американските съперници чрез санкции. Планът все още трябва да бъде одобрен от самия президент преди за влезе в сила.  \r\nСпоред хора запознати със случая, идеята е санкциите да бъдат обявени в края на следващата седмица. Администрацията на Тръмп иска да изчака в Турция да отбележат годишнината от опита за преврат в страната, която ще се проведе в понеделник, за да няма нови обвинения от страна на Анкара, че САЩ са били замесени в неуспешния опит за смяна на властта.   „Фокус“ припомня: \r\nСАЩ многократно предупреждаваха Турция да не закупува руските ПВО С-400, тъй като те са несъвместими с екипировката и системите на НАТО. Освен това от Белия дом се страхуват, че ако продадат американски изтребители F-35, каквото е желанието на Турция, руските техници, обслужващи системите могат да намерят слаби страни в самолетите.  \r\nОт Турция обявиха, покупката на системите не представлява заплаха за НАТО.  : Цанко Цолов", "date": "2019.07.14", "title": "Bloomberg: САЩ планират да наложат санкции над Турция следващата седмица заради доставките на С-400"}
{"url": "http://www.focus-news.net/news/2019/07/14/2680064/nimh-za-18-oblasti-e-v-sila-oranzhev-kod-za-obilni-valezhi-i-gramotevitsi-za-8-shte-vazhi-zhalt-kod.html", "text": "За 18 области е в сила оранжев код за обилни валежи и гръмотевици, за 8 ще важи жълт код. Това сочи справка на сайта на  Националния институт по метеорология и хидрология (НИМХ) .  Оранжевият код  ще бъде в сила за областите: Благоевград, Видин, Враца, Габрово, Кюстендил, Кърджали, Ловеч, Монтана, Пловдив, Пазарджик, Перник, София – град, София – област, Сливен, Смолян, Стара Загора, Хасково, Ямбол. Прогнозата на синоптиците е, че през следващите 24 часа сумарното количество на валежите ще е между 35 и 60 л/кв.м. Ще има гръмотевични бури. Има условия и за градушки. Оранжевият код означава, че времето е опасно. При оранжев код  се препоръчва на хората да се предпазят. При този код са възможни наводнения на имоти и в транспортната мрежа, както и прекъсвания в електроснабдяването, комуникациите и водопреносната мрежа. Възможно е да се наложи частична евакуация. При този код е в сила опасност при шофирането заради намалена видимост и аквапланинг.  Жълт код  ще важи за областите: Бургас, Варна, Велико Търново, Плевен, Разград, Русе, Търговище, Шумен.  Очакваните количества валежи за следващите 24 часа ще бъде между 20-30 л/кв.м. При жълт код са възможни малко наброй локални наводнения. Възможно е да се наложи прекъсване на дейности на открито. При този код също са възможни затруднения при шофиране заради намалена видимост и аквапланинг.", "date": "2019.07.14", "title": "НИМХ: За 18 области е в сила оранжев код за обилни валежи и гръмотевици, за 8 ще важи жълт код"}
{"url": "http://www.focus-news.net/news/2019/07/14/2680065/denyat-14-yuli-v-balgarskata-istoriya.html", "text": "На този ден през 987 г. български отряди начело с Димитър Полемарх навлизат във византийските територии в югозападна посока и превземат византийските крепости Сервия и Верея в Южна Македония.  \r\nПрез 1841 г. по време на Браилските бунтове (1841 г.- 1843 г.) капитан Владислав Татич и няколко десетки от доброволците се предават на властите. Капитан Васил Вълкович и една част от бунтовниците успяват да се укрият .  \r\n2015 г.  \r\nДимитър Радев полага клетва като управител на БНБ за период от шест години. \r\n2014 г.  \r\nМинистърът на културата Петър Стоянович присъжда почетен знак „Златен век“ на: \r\n1. Ксавие Лапер дьо Кабан, посланик на Франция в България - орден „Златен век“ \r\n2. Проф. Величко Минеков, български скулптор - орден „Златен век“ с огърлие \r\n3. Павел Койчев, български скулптор -  орден „Златен век“ с огърлие \r\n4. Владимир Писанчев, директор на Държавна агенция „Национална сигурност“ - „Златен век“ – звезда \r\n2013 г.  \r\nБългари в 25 града по света провеждат паралелен протест в подкрепа на протестите в България срещу партийната олигархия и сегашното правителство на Орешарски. \r\n2006 г. \r\nВ 10.30 ч. в зала „Тържествена” на Министерството на отбраната министърът на отбраната Веселин Близнаков присъства на подписването на Споразумение между Министерството на отбраната на Република България, Министерството на националната отбрана на Република Гърция и Министерството на отбраната на Ирак за обучение на членове на иракските сили за сигурност по въпроси, свързани с операции по поддържане на мира. Предвидено е обучението да се проведе в Националния военен университет „Васил Левски” във Велико Търново, а тридесетте иракски военнослужещи да се обучават две седмици от български и гръцки инструктори. \r\n2001 г.  \r\nНДСВ обявява своя девиз \"Ново време с нов морал и нова икономическа политика\".  \r\nНационално движение Симеон Втори (НДСВ) е българска политическа партия.  \r\nСимволите на НДСВ са: знак — седефена раковина на жълт фон; знаме — жълто, с правоъгълна форма и изобразен в средата знак на НДСВ; печат — кръгъл, с изобразен в центъра знак и изписано наименованието на партията. \r\nЛидер на НДСВ е Симеон Сакскобургготски. Той е роден на 16 юни 1937 г. в София. Син е на цар Борис ІІІ и царица Йоанна. На 28 август 1943 г., след внезапната смърт на цар Борис ІІІ, 6-годишният Симеон ІІ се възкачва на престола. Назначено е регентство, което управлява България от негово име. След комунистическия преврат на 9 септември 1944 г. Симеон ІІ остава на трона, но регентите, сред които и чичо му княз Кирил, са екзекутирани, както и голяма част от интелигенцията в страната. Две години по-късно, през 1946 г., след проведен референдум, цар Симеон, сестра му - княгиня Мария-Луиза и царица Йоанна са принудени да напуснат България. Без да е абдикирал от престола, младият цар заминава в дългогодишно изгнание. В Египет Симеон се записва в прочутия “Виктория колидж”. През юли 1951 г. испанското правителство предоставя политическо убежище на българското царско семейство. В Мадрид Симеон ІІ завършва Френския лицей, следва право и политически науки. В периода 1958 г.- 1959 г. той е курсант във авторитетната военна академия “Вали фордж” - САЩ. През 1962 г. Симеон ІІ сключва брак с испанската аристократка доня Маргарита Гомес–Асебо и Сехуела. Те имат пет деца - четирима сина и една дъщеря. През 1996 г. Симеон ІІ се завръща в България. През 1998 г. Конституционният съд взима решение да върне имотите на семейството му. На 6 април 2001 г. Симеон ІІ декларира своето желание да се установи в България и да работи активно като приложи целия натрупан опит през годините на изгнание и използва всичките си създадени контакти за възраждането на страната. В обръщение към българския народ, той оповестява намерението си да създаде Национално движение с неговото име. Като лидер на това движение той се явява на парламентарните избори на 17 юни 2001 г. След победата на НДСВ на изборите, на 24 юли 2001 г. Симеон Сакскобургготски полага клетва като министър-председател на Република България и остава на този пост до 25 юни 2005 г. На Втория редовен конгрес на НДСВ на 15 октомври 2005 г. Симеон Сакскобургготски е преизбран за лидер на партията. На 3 юни 2007 г. партия НДСВ е преименувана на Национално движение за стабилност и възход. \r\n1994 г.  \r\nКонституционният съд отказва да се занимава с Наредбата-Закон за Народния съд, приета на 30 септември 1944 г .  \r\nНа 30 септември 1944 г. Министерският съвет приема Наредба-Закон за Народния съд, а на 3 октомври тя е утвърдена от регентите. Обнародвана е в ДВ, бр. 219/6.X.1944 г. Наредба-Закон за Народния съд е за съдене на виновниците за въвличане на България в Световната война срещу съюзените народи и за злодеянията, свързани с нея. Народният съд е за министрите в правителствата от 1 септември 1941 г. до 9 септември 1944 г. Образувани са 135 процеса в цялата страна и са произнесени 9 155 присъди, от които 2 730 смъртни и 1 305 доживотен затвор. Освен смърт и различни срокове затвор “Народният съд\" присъжда и други наказания: глоби, конфискация на движимо и недвижимо имущество, лишаване от права и др. Самата наредба-закон нарушава Търновската конституция, забраняваща създаването на изключителни съдилища, противоречи и на действащия тогава наказателен кодекс. Първата отменена присъда на Народния съд е на 30 юни 1993 г. \r\n1992 г.  \r\nВ знак на протест срещу отнемането на депутатския имунитет на Андрей Луканов депутатите на БСП напускат парламента за 10 дни.  \r\nПо искане на Главния прокурор на Република България, на 7 юли 1992 г. на Луканов е отнет депутатският имунитет, арестуван е, и е подведен под отговорност за отпускане на кредити и безвъзмездна помощ на някои развиващи се страни. През март 1997 година Европейският съд за правата на човека в Страсбург решава, че тези действия на Прокуратурата са неоснователни. На 2 октомври 1996 година е убит пред дома си в София. \r\n1987 г.  \r\nПубликуван е указ № 2242 за реда на създаване на свободни безмитни зони на територията на Народна Република България за насърчаване на стопанската инициатива. Стопанските дейности в тях могат да се осъществяват от чуждестранни юридически и физически лица или от български самоуправляващи се стопански организации чрез сдружаване с чуждестранни юридически и физически лица. Извършваната в тези зони стопанска дейност се освобождава от облагане с мита и данъци. \r\n1941 г.  \r\nВ София е открит курс за подготовка на български учители от Македония и Западните покрайнини. \r\n1921 г.  \r\nОбнародван е първият Закон за рекламата в България. Законът е приет от земеделското парламентарно мнозинство на Ал. Стамболийски и регулира данъчните задължения на всички, които печелят от реклама. \r\n1890 г.  \r\nСултанът удовлетворява нотата от 18 юни 1890 г. за назначаване на трима български владици в Македония (Скопие, Велес и Охрид) и за признаване на княза, подкрепена от Великобритания, Германия и Австро-Унгария (против са Русия, Гърция, Сърбия и Патриаршията). България спира плащанията по румелийския данък и изплащането на жп линията Русе-Варна. На 14 юли султанът издава берати за български владици в Охрид (митрополит Синесий) и Скопие (митрополит Теодосий) и разрешава на Екзархията да издава в Цариград свой официален орган на български език - вестник \"Новини\" (първи брой от 27 септември 1890 г.). \r\n1877 г.  \r\nПо време на Руско-турската освободителна война, главнокомандващият руската армия княз Николай Николаевич отхвърля предложението на ген. Гурко за настъпление към Пловдив. В същия ден части от Долнодунавския отряд освобождават Черна вода - Кюстенджа, Добруджа. \r\nЙосиф Владимирович Гурко е руски военен деец, генерал-фелдмаршал. Роден е на 16 юли 1828 г. По време на Руско-турската освободителна война (1877 - 1878) на него е поверено командването на Предния отряд на руската армия, в състава на който влиза и Българското опълчение. Под негово ръководство отрядът, след преминаването на река Дунав при Свищов, се отправя на юг, освобождава редица селища, стига до Търново и оттам се прехвърля през Хаинбоазкия проход, считан от противника за непроходим. Води бойни действия и при Стара Загора. Под натиска на превъзхождащия го противник е принуден да отстъпи към Стара планина и се установява на Шипченския проход. След като укрепя позициите на Шипка, на генерал Гурко е поверено командването на руските войски, които водят боеве в района на Плевен. След освобождаването на селата Горни Дъбник и Телиш Гурко поема ръководството на руската армия по прехвърлянето й през Арабаконашкия (дн. Ботевградски) проход и въпреки тежките зимни условия в началото на януари 1878 г. достига до София. След това генерал Гурко освобождава Пловдив и превзема Одрин. Със своето бойно майсторство допринася изключително много за крайната победа на руската армия на Балканския боен театър и с това ускорява подписването на Санстефанския договор през 1878 г. Умира на 15 януари 1901 г. \r\n1851 г.  \r\nПриет е правилникът (\"Устроение\") на цариградската българска община. Общото събрание на цариградските българи се съставя от пълномощници на всички еснафи, на търговското съсловие и на интелигенцията. Събранието избира 24-членен събор, който излъчва от своя страна 9 души, за да \"надзирават\" (ръководят) за срок от една година делата на цялата община. \r\n1841 г.  \r\nПо време на Браилските бунтове (1841 г.- 1843 г.) капитан Владислав Татич и няколко десетки от доброволците се предават на властите. Капитан Васил Вълкович и една част от бунтовниците успяват да се укрият. \r\nБраилските бунтове (1841 г.- 1843 г.) са революционни акции на българската емиграция в Румъния за освобождение от османско иго с ръководен център Браила. Първият от тях е организиран през 1841 г. Начело на него застават сръбският капитан Владислав Татич и българинът В. Хадживълков. Участниците в него се опитват да използват влошеното външно- и вътрешнополитическо положение на Османската империя след неуспешната за Високата порта Турско-египетска война от 1839 г., за да вдигнат въстание в България. За целта е замислено прехвърлянето на една чета от Влашко и Молдова на българския бряг. В организирането й взимат участие редица български търговци и занаятчии. Към тях се присъединяват и известен брой гърци. За кратко време са събрани много доброволци, закупено е необходимото оръжие. В началото на юли 1841 г. бунтът е обявен в Браила. Прехвърлянето на четата в България обаче среща въоръжен отпор от страна на румънските власти, които се страхуват от усложнение на техните отношения с Османската империя. Между румънските граничари и българските четници станава сблъскване, в резултат на което около 80 души от българите са убити, а останалата част са заловени и изпратени на каторжна работа в Румъния. Само малък брой от четниците успяват да се спасят и укрият. \r\n987 г.  \r\nБългарски отряди начело с Димитър Полемарх навлизат във византийските територии в югозападна посока и превземат византийските крепости Сервия и Верея в Южна Македония. \r\nДимитър Полемарх e войвода при управлението на цар Самуил. През 989 г. след едногодишна обсада превзема крепостта Сервия. Подписва капитулацията от април 1018 г. заедно с царица Мария, патриарх Давид и др. \r\nНа тази дата са родени: \r\n1925 г.  \r\nВ Бяла е роден поетът Георги Джагаров (1925 - 1995). Завършва Литературния институт \"М. Горки\" в Москва. Първата му публикация е от 1941 г. в сп. \"Българска реч\". След Деветосептемврийския преврат е редактор във в. \"Литературен фронт\", драматург на Народния театър за младежта, член на редколегии, партиен секретар на СБП, председател на СБП (1966 - 1972 г.), член на ЦК на БКП от 1966 г., зам.-председател на Държавния съвет от 1971 г. Стихотворенията му са преведени на над 10 езика, лауреат на Френската академия за най-добра преведена книга на френски език от чужд автор. Съчинения: \"Моите песни\" (1954), \"Лирика\" (1956), \"В минути на мълчание\" (1958), \"Вратите се затварят\" (пиеса, 1961), \"И утре е ден\" (пиеса, 1963), \"Прокурорът\" (пиеса, 1965), \"Проблемите на живота - проблеми на литературата\" (1970) и др. Умира на 30 ноември 1995 г. \r\n1862 г.  \r\nРоден е Вълко Василев - български офицер, генерал-майор (1916 г.). Завършва Военното училище в София (1883 г.). Служи в пехотата. Участва в Балканската война като командир на полк. По време на Първата Световна война (1915 г.-1918 г.) командва две бригада от Първа пехотна Софийска дивизия (1915 г.), след което е назначен за началник на Седма пехотна Рилска дивизия, която в състава на Втора армия воюва на Македонския фронт. \r\n1862 г.  \r\nРоден е етнографът Васил Кънчов (1862 - 1902). Учи в Ломската реална гимназия. Работи като учител (1884 - 1885). През 1885 г. следва естествени науки в Харковския университет, където се запознава с Марин Дринов. Следва химия в Мюнхен (1886 - 1887) и Щутгард (1888), но не завършва поради болест. От 1888 г. до 1891 г. е учител по химия, директор на българското училище в Сяр (1891 - 1892) и на Българската мъжка гимназия в Солун (1892 - 1893). Пътува из Македония и събира материали за проучванията си. Секретар на Историко-филологическия клон на Българското книжовно дружество (дн. БАН), народен представител от Враца (1899 - 1900), подпредседател е на XI Народно събрание, министър на народното просвещение (1901 - 1902). Убит от уволнен учител в работния си кабинет в София на 24 януари 1902 г. \r\nСъчинения: “Отечествена география” (1895), “Положението на българите в Македония” (с псевдоним Иван Иванов, 1895), “География на Балканския полуостров” (1897), “Македония. Етнография и статистика” (1900), “Из българска Добруджа. Пътни белeжки” (1901), “Из Мала Азия. Пътуване към българските колонии” (1928 г., посмъртно) и др. През 1982 г. излизат “Избрани произведения” на Васил Кънчов в 2 тома. \r\nНа тази дата умират: \r\n987 г.  \r\nУбит е Арон, по-големият брат на Самуил. Изворите са категорични, че убийството е по заповед на Самуил, който се усъмнил, че брат му е привърженик на ромеите или че се стреми към еднолична власт. Убийството е извършено в двореца на Арон в местността Разметаница, отъждествявана със с. Царичина, близо до Дупница. Избито е и цялото му семейство, с изключение на сина му Иван Владислав, спасен от братовчед си Гавраил Радомир, сина на Самуил. През късната пролет на 1015 г. Иван Владислав убива братовчед си българския цар Гаврил Радомир. \r\nЗа изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.07.14", "title": "Денят 14 юли в българската история"}
{"url": "http://www.focus-news.net/news/2019/07/14/2680066/sofiya-s-arhiereyska-sveta-liturgiya-i-kontsert-zavarshva-seminara-po-iztochnotsarkovna-muzika.html", "text": "С благословението на Негово Светейшество Софийския митрополит и Български патриарх Неофит, в София завършва семинар по източноцърковна музика на тема: „Патриаршеската псалтикийна школа в Цариград“, предаде репортер на  Агенция „Фокус“ . \r\nГост-лектор на семинара е Григорий Дараваноглу от Гърция. Г-н Дараваноглу е протопсалт, носител на  офикията „Велик майстор на Вселенската патриаршия“. \r\nВ празничния за християните неделен ден, с благословението на Негово светейшество Българския патриарх и Софийски митрополит Неофит, от 9:00 ч., Негово преосвещенство Белоградчишкият епископ Поликарп ще оглави Архиерейска света Литургия в храм „Рождество Христово“, гр. София, кв. „Младост“. \r\nОт  18:30 ч. ще започне Концерт на  Григорий Дараваноглу в древния столичен храм „Св. София - Премъдрост Божия“.  \r\nНикола ПЕТКОВ", "date": "2019.07.14", "title": "София: С Архиерейска света Литургия и концерт завършва семинара  по източноцърковна музика"}
{"url": "http://www.focus-news.net/news/2019/07/14/2680067/veliko-tarnovo-chast-ot-ulitsite-v-gorna-oryahovitsa-shte-badat-zatvoreni-zaradi-planinskoto-izkachvane-ryahovets-lyaskovets-2019.html", "text": "Най-добрите пилоти на страната пристигат в Горна Оряховица за Планинското изкачване „Ряховец – Лясковец 2019“. Това съобщават за  Радио „Фокус“ – Велико Търново  от Община Горна Оряховица. \r\nНачалото на състезанието ще бъде дадено в 11.00 часа. То ще е в три кръга, а награждаването на победителите ще се състои в района на стартовата линия. \r\nНадпреварата се организира от Автомобилна федерация на България, Общините Горна Оряховица и Лясковец и СККА „Етър Рейсинг”. \r\nПо време на техническия преглед на автомобилите ще бъде създадена и временна организация на движението в центъра на Горна Оряховица. От 08.30 часа до приключване на мероприятието (около 12.30 час), за движение ще бъдат затворени следните улици: ул. „Цар Освободител“ от НЧ „Напредък – 1869“ до кръстовището с ул. „Иван Вазов“; ул. „Иван Вазов“ от пл. „Георги Измирлиев“ до кръстовището с ул. „Янко Боянов“; ул. „Св. Княз Борис І“ от кръстовището с ул. „Елена Грънчарова“ до пл. „Георги Измирлиев“ и ул. „Отец Паисий“ до кръстовището с ул. „Иван Вазов“. \r\nЛуиза ТРАНЧЕВА", "date": "2019.07.14", "title": "Велико Търново: Част от улиците в Горна Оряховица ще бъдат затворени заради Планинското изкачване „Ряховец – Лясковец 2019“"}
{"url": "http://www.focus-news.net/news/2019/07/14/2680068/mkd-mitskovski-e-prosto-glasat-na-gruevski-smyatat-ot-sdsm.html", "text": "Християн Мицковски е просто гласът на истинския председател на ВМРО-ДПМНЕ, който управлява партията от Будапеща, а именно – Никола Груевски. Това са заявилиот СДСМ във връзка с интервю на Мицковски за македонска телевизия, предава  МКД . Според СДСМ, Мицковски няма нито идеята за управление, нито програма, а той е просто едно „голямо нищо“.  \r\nПартията на премиера Зоран Заев също така обвини лидера на опозицията в противопоставяне на евроатлантическия път на Северна Македония.  \r\nПо-рано, в рамките на свое интервю, Мицковски обяви, че ВМРО-ДПМНЕ ще се бори за промяна на властта, тъй като по неговите думи, „това, което се случва държавата, може да завърши само с предсрочни избори“.   : Цанко Цолов", "date": "2019.07.14", "title": "„МКД“: Мицковски е просто гласът на Груевски, смятат от СДСМ"}
{"url": "http://www.focus-news.net/news/2019/07/14/2680069/kardzhali-mokri-sa-patnite-nastilki-v-oblastta.html", "text": "Пътните настилки са мокри в областта. Това съобщиха за   Радио Фокус   от ОПУ-Кърджали. След проливните дъждове вчера и през нощта пътищата в общините са проходими. Нормално е придвижването на входовете и изходите на града. Времето е облачно, на места има превалявания от дъжд и слаб вятър.  \r\nОграничено е движението по главен път I-5 Кърджали – Маказа за автомобили над 3,5 т  в участъка Надлез Кирково – ГКПП „Маказа“, в срок до края на годината. За превозни средства над 12 т движението е ограничено по третокласен път III-5009 Козлец – Кърджали от км 0+000 до км 26+080. Продължава ограничението за движението по път ІІІ-5009 Зорница – Бели пласт – Стремци– Кърджали за МПС над 12 т. Обходният маршрут е по път I-5 Хасково – Кърджали за МПС до 15 тона или по път III-507 Кърджали – Мост през село Мост за всички МПС до края на годината. Движението за превозни средства над 15 т е ограничено по път Черноочене – Кърджали само в посока от Черноочене към Кърджали. Осигурени са обходни маршрути по следните направления:- Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. - Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. - Минерални бани – Кърджали: път ІІІ-506, път І-5 посока Хасково, път ІІІ-505 (село Манастир), път ІІІ-507 Г.Войводино – Мост – Чифлик – Кърджали.  \r\nИзвършват се ремонтни дейности по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи в срок до края на годината.  \r\nДарина ДЕЕНИЧИНА", "date": "2019.07.14", "title": "Кърджали: Мокри са пътните настилки в областта"}
{"url": "http://www.focus-news.net/news/2019/07/14/2680070/sport-rusiya-sreshtu-sasht-na-finala-na-ligata-na-natsiite.html", "text": "Волейбол: Отборът на Русия победи с 3:1 гейма волейболистите на Полша и се класира за финала на турнира Лига на нациите, който се провежда в Чикаго. Другият финалист са домакините от САЩ, които се наложиха над Бразилия с 3:2 гейма. Действащият шампион Русия ще защитава титлата си в понеделник в два часа след полунощ българско време.", "date": "2019.07.14", "title": "Спорт: Русия срещу САЩ на финала на Лигата на нациите"}
{"url": "http://www.focus-news.net/news/2019/07/14/2680071/denyat-14-yuli-v-svetovnata-istoriya.html", "text": "На 14 юли 1456 г. унгарската армия нанася едно от първите в Европа поражения на османската армия при обсадения от турците Белград. На тази дата през 1789 г. жителите на Париж превземат затвора, известен като Бастилията - символ на монархията, с което започва Френската революция. Денят се чества като национален празник на Франция. На 14 юли 1867 г. в графство Съри, Англия, производителят на експлозиви Алфред Нобел за първи път демонстрира действието на динамита. На тази дата през 1933 г. в Германия нацистката партия на Хитлер забранява всички опозиционни партии. През 1941 г. Съветската армия за пръв път използва новосъздадените ракетни установки “Катюша”. През 1948 г. в Рим е извършен неуспешен опит за покушение срещу лидера на италианската комунистическа партия Палмиро Толиати. На тази дата през 1958 г. иракският крал Фейсал е убит заедно с обкръжението си при военен преврат. Свалена е  монархията и Ирак е провъзгласена за република. През 1965 г. сондата “Маринър 4”, изстреляна през ноември 1964 г., става първата, която изпраща снимки от Марс.   френският държавник Джулио (Жюл) Венсан Мазарини, австрийският художник Густав Климт, 38-ият президент на САЩ Джералд Ръдълф Форд.  френският крал от династията на Капетингите Филип II Август, венецуелският държавник един от ръководителите на борбата за независимост на испанските колонии в Америка Франсиско де Миранда. 2015 г.  \r\nЕксперименти, проведени в Големия адронен ускорител показват, че в допълнение към известните частици, съставени от две или три кварка, има и пентакварки. 2014 г.  \r\nНовият министър на външните работи на Великобритания става евроскептично настроеният Филип Хамънд. Досегашният министър на външните работи и лидер на Консервативната партия през годините 1997 — 2001 Уилям Хейг остава в правителството като лидер на Камарата на общините. Филип Хамънд оглавява министерството на отбраната на Великобритания от 15 юли 2011 г., а преди това от 11 май 2010 г. оглавява министерството на транспорта. За първи път влиза в парламента през 1997 г. През 2005 г. участва в кабинета в сянка на Дейвид Камерън. Член е на Тайния съвет на кралицата от май 2010 г. 2014 г.  \r\nДо Луганск е свален военно-транспортен самолет Антонов Ан-26. 2012 г.  \r\nПоради опасност от наводнения властите на Япония евакуират 400 000 човека на остров Кюшу. 2011 г.  \r\nЮжен Судан става 193-ти член на ООН. 2006 г.  \r\nПродължава конфликтът между Ираел и базираната в Ливан радикална шиитска групировка “Хизбулла”. \r\nСутринта израелската армия нанася удар по команден щаб на “Хизбулла” в едно от южните предградия на Бейрут и разрушава редица мостове в района. След това израелски военни самолети бомбардират и електростанция в същата част на града. На границата между Израел и Ливан в района на граничния пункт Зерайт се води престрелка между израелски войници и активисти на “Хизбулла”. \r\nТрима души загиват, а други 29 са пострадали при израелски въздушен удар над южните покрайнини на ливанската столица Бейрут.  \r\nЧетирима цивилни граждани загиват, а други 61 са ранени при бомбардировката срещу международното летище в Бейрут.  \r\nШест ракети “Катюша” са изстреляни от ливанска територия от активисти на радикалната шиитска групировка “Хизбулла”. Те падат в района на израелското селище Нахария в северната част на страната. 2006 г.  \r\nПредседателят на Европейския парламент Жозеп Борел се обръща с послание до либийския Генерален народен конгрес (парламент), в което призовава за справедлив процес срещу петте български медицински сестри и палестинския лекар, обвинени за умишлено разпространяване на вируса на СПИН сред стотици деца в детската болница в град Бенгази. Борел отправя остри критики към методите, използвани от либийските власти за изтръгването на фалшиви самопризнания от българките, сред които физически и психически тормоз. Жозеп Борел настоява за “незабавно освобождаване на българките и прекратяване на делото срещу тях”. 2006 г.  \r\nДревната столица на китайската династия Шан, разположена на територията на град Анян (провинция Хенан) е вписана в списъка на световното културно и природно наследство на ЮНЕСКО. Това е 33-ят китайски обект, който преминава под опеката на ЮНЕСКО. 2006 г.  \r\nГубернаторът на американския щат Калифорния Арнолд Шварценегер обявява извънредно положение заради пожар, който се разпространява на над 23 000 хектара и унищожава над 100 сгради за 4 дни. 2004 г.  \r\nЕвропейската комисия приема законодателната рамка за реформа в политиката си за сближаване за периода 2007-2013 г. Рамката предлага по-целенасочен и опростен подход за реализацията на новото поколение европейски национални и регионални програми за развитие. В съответствие с предложенията за политиката приети през февруари, целта на програмите е да се насърчи конкурентността и растежа в разширения Европейски. Стратегията и ресурсите са организирани около три цели:  \r\n1. Конвергенция - засяга страните членки и регионите, в които БВП на глава от населението е по-малко от 75% от средното за Общността. Ключовата цел е да се насърчат стимулиращите растежа условия и фактори, които предизвикват реална конвергенция. Стратегиите планират развитието на дългосрочната конкурентност и заетост.  \r\n2. Регионална конкурентност и заетост - извън най-слабо развитите страни членки и региони, Комисията предлага двустранен подход: първо, програмите за регионално развитие да подпомогнат регионите в предвиждането и насърчаването на икономическата промяна чрез укрепване на конкурентността и заетостта. Второ, намесите имат за цел създаването на повече и по-добри работни места чрез адаптиране на работната сила към икономическата промяна.  \r\n3. Европейско териториално сътрудничество - подкрепа на сътрудничеството за регионите на трансгранично, транснационално и между регионално ниво за по-нататъшното развитие на хармоничната и балансирана интеграция на територията на Съюза. 1997 г.  \r\nСъдът на ООН за военните престъпления осъжда по 11 обвинения босненския сърбин Душан Тадич на 20 години затвор заради ролята му в кампанията за етническо прочистване срещу цивилни мюсюлмани през 1992 г. Той е първият, обвинен от Трибунала. 1978 г.  \r\nРуският дисидент Анатолий Шчарански е осъден на 13 години затвор. Той е основател и член на Хелзинкската група, поставила си за цел да следи за нарушаването на човешките права в Съветския съюз. 1965 г.  \r\nСондата “Маринър 4”, изстреляна през ноември 1964 г., става първата, която изпраща снимки от Марс. 1959 г.  \r\nПървият атомен крайцер, американският кораб “Лонг бийч”, е пуснат на вода в Куинси, Масачузетс. Корабът има два ядрени реактора и развива скорост от 30 възела. 1948 г.  \r\nВ Рим е извършен неуспешен опит за покушение срещу лидера на италианската комунистическа партия Палмиро Толиати. \r\nПалмиро Толиати е деец на италианската комунистическа партия. През 1915 г. завършва Юридическия факултет на Торинския университет. Демобилизиран след 2-годишна служба по време на Първата Световна война, продължава да учи във Философския факултет на университета в Торино; отдава се на политическа дейност. В края на 1920 г., след създаването на комунистическа фракция в Социалистическата партия, става редактор на нейния печатен орган “Ордине нуово”. Толиати участва в основаването на Комунистическата партия на Италия (1921 г.); заедно с Грамши основава (1924 г.) в. “Унита” (“L’Unita”). От 1926 г. е представител на КПИ при ИККИ в Москва, а през 1928 г. е член на Президиума на ИККИ. През 1943 г.-1945 г.става член на Президиума и Секретариата на ИККИ. През 1946 г.-1947 г. е депутат в Учредителното събрание, а от 1948 г. - депутат и председател на парламентарната група на Комунистическата партия; вицепредседател на комисията по външните работи в Палатата на депутатите (1949 г.). 1946 г.  \r\nИзлиза първото издание на книгата на американския лекар-педиатър Бенджамин Спок “Грижи за детето и неговото възпитание”. С претърпените след това преводи и преиздавания, тази книга се смята за най-издаваната след Библията. 1941 г.  \r\nСъветската армия за пръв път използва новосъздадените ракетни установки “Катюша”. \r\nРакетните установки “Катюша” са създадени от група конструктори начело с Георгий Лангемак през 1938 г., като отговор на 6-зарядните немски Небелверфер (1936). На 21 юни е подписано постановление за серийно производство на ракетните установки, след като през март 1941 г. са проведени серия от успешни опити с нея. 1933 г.  \r\nВ Германия нацистката партия на Хитлер забранява всички опозиционни партии. \r\nСлед като взема изпълнителната власт, нацистката партия установява в страната националсоциалистическата диктатура и въвежда тоталитарно управление. След смъртта на президента П. Хинденбург Хитлер се обявява за държавна глава като “фюрер и райхсканцлер”. Обявява всички политически партии, организации и профсъюзите извън закона и конфискува имуществото им. Остават само Националсоциалистическата партия и създадените държавен синдикати под името Германски трудов фронт. Структурите на нацистката партия се вплитат във всички държавни структури. Изгражда концлагери, в които започва да затваря “общественоопасните” елементи и които превръща в оръдие за разправа с политическите си противници. По време на Втората световна война завладява почти цяла Европа и налага навсякъде с много терор и насилие нацистката идеология. С цената на много жертви силите на демокрацията и прогреса, начело със съюзните държави, побеждават Германия и ликвидират нацизма. В края на войната Хитлер се самоубива. 1896 г.  \r\nВ Петербург е представен първият руски автомобил, конструиран от флотския офицер Евгений Яковлев. 1894 г.  \r\nИграе се първият футболен мач в Полша. В него играят отборите на Лвов и Краков като победа с 1:0 печели Лвов. 1881 г.  \r\nЛегендарният американски престъпник от Дивия Запад Уилям Бони, известен като Били Хлапето, е застрелян от своя бивш сподвижник, по-късно шериф Патрик (Пат) Гарет. 1867 г.  \r\nВ графство Съри, Англия, производителят на експлозиви Алфред Нобел за първи път демонстрира действието на динамита. \r\nАлфред Нобел е шведски химик, инженер и индустриалец. Той е член на Кралската шведска академия на науките и на лондонското Кралско дружество. През 1867 г. създава динамита, а двадесет години по-късно нитроглицерола. Основава фабрики за нитроглицеролови взривни вещества в Швейцария, Франция, Германия и др. Кавалер е на Почетния легион. По завещанието му (1895 г.) са учредени и се финансират пет нобелови награди. 1865 г.  \r\nАнгличанинът Едуард Уимпер покорява най-високия връх в Алпите - Матерхорн 4478 м. 1789 г.  \r\nЖителите на Париж превземат затвора, известен като Бастилията - символ на монархията, с което започва Френската революция. Денят се чества като национален празник на Франция. 1456 г.  \r\nУнгарската армия нанася едно от първите в Европа поражения на османската армия при обсадения от турците Белград. 1099 г.  \r\nКръстоносците започват щурма на Ерусалим. На тази дата са родени: 1977 г.  \r\nРодена е Виктория – коронована принцеса на Швеция. Тя е най-голямата дъщеря на Карл XVI и кралица Силвия. След промяната на Правилата за наследяване през 1979 г., законът дава правото на първородното дете, независимо от пола му, да бъде престолонаследник. Така от 1 януари 1980 г. Виктория става коронована принцеса на Швеция. 1921 г.  \r\nРоден е Джефри Уилкисън - английски химик, член на Лондонското Кралско дружество (1965 г.). Завършва Императорския колеж за наука и технология в Лондон (1941 г.), работи в американско-канадски проект по атомна енергия (1943 г.-1946 г.), в Калифорнийския университет заедно с Глен Сибор (1946 г.-1950 г.) и Масачузетския технологически институт (1950 г.-1951 г.); преподавател в Харвардския университет (1951 г.-1956 г.), професор в Императорския колеж за наука и технологии в Лондон (от 1956 г.). Един от създателите на химията на металоорганичните съединения на преходните метали. Особено забележително е откриването на т. нар. “катализатор на Уилкинсън” - универсален катализатор за хидриране на олефините и ацетилените. Лауреат на Нобелова награда по химия (1973 г., съвместно с Е. Фишер). 1918 г.  \r\nРоден е Ернест Ингмар Бергман - шведски филмов и театрален режисьор, сценарист, драматург, прозаик, есеист, продуцент; световно признат лидер на \"авторското\" кино. Роден е в Упсала, Швеция, в семейство на пастор. През 1944 г. завършва факултета за литература и изкуства на Стокхолмския университет. Работи като режисьор в градските театри на Хелсингборг (1944 г.), Гьотеборг (1946 г.-1949 г.) и Малмьо (1952 г.-1958 г.). От 1960 г. поставя пиеси на сцената на Стокхолмския кралски театър \"Драматен\"; през 1963 г.-1966 г. е негов директор. През 1944 г. дебютира и в киното (сценарист на филм на режисьора А. Шеберг). 1913 г.  \r\nРоден е Джералд Форд - американски политик-републиканец, 38-и президент на САЩ (1974 - 1977). Завършва университета в Мичиган през 1935 г. През 1941 г. учи в Йейл. Служи във военноморските сили на САЩ (1942 - 1946) в Южния Пасифик. Вицепрезидент е от 6 декември 1973 г. Става президент след падането на Ричард Никсън. 1862 г.  \r\nРоден е австрийският художник Густав Климт (1862 - 1918), представител на стила модернизъм. Учи в Художествено-промишленото училище във Виена (1875 - 1883). Един от основателите (1897) и президент (до 1905) на дружеството “Виенски сецесион”. Автор е на декоративни композиции, портрети, пейзажи. Сред по-известните му творби са: декоративно пано за Градския театър във Виена (1888 г.), алегорични композиции за аулата на Виенския университет (1901 –1903), “Портрет на А. Блох-Бауер” (1907) и др. Умира във Виена на 6 февруари 1918 г. 1602 г.  \r\nРоден е Кардинал Мазарини - Джулио (Жюл) Венсан Мазарини (1602 - 1661). Френски държавник, син на сицилиански аристократ. Служи в папските войски; от 1630 г. е на дипломатическа служба при римския папа. По време на сключването на мира в Кераско (1631.) като папски нунций в Париж (1634-1636 г.) привлича вниманието на кардинал Ришельо с изключителните си дипломатически способности и става негово доверено лице. По настояване на Луи ХIII е издигнат в сан кардинал (1641 г.). След смъртта на краля (14 май 1643) регентката Ана Австрийска го назначава за първи министър. Продължава политиката на укрепване на френския абсолютизъм. Завършва 30-годишната война с Вестфалския мир (1648). Потушава Фрондата, заради което е обявен от парижкия парламент за враг и е принуден (1651 и 1652) да напусне Франция; завръща се през 1653 г., след разправата с фрондистите. Налага на Испания Пиренейския договор (1659), организира Рейнската лига. По времето на управлението му Франция налага своята хегемония на Европа. Умира на 9 март 1661 г. На тази дата умират: 1968 г.  \r\nУмира руският писател Константин Паустовски. Ранните му творби се отличават с динамичен сюжет: сборник с разкази и очерци \"Морски щрихи\" (1925), \"Минетоза\" (1927), \"Насрещни кораби\" (1928), романът \"Блестящите облаци\" (1929). Известност му носи повестта \"Кара Бугаз\" (1932), в която документалният материал органично се слива с художествена измислица. През 30-те год. създава повести, разнообразни по тематика и жанр: \"Съдбата на Шарл Лонсевил\" (1933), \"Колхида\" (1934), \"Черно море\" (1936), \"Северна повест\" (1938; едноименен филм, 1960), а така също биографични повести за хора на изкуството: \"Исаак Левитан\" (1937 г.), \"Орест Кипренски\" (1937), \"Тарас Шевченко\" (1939). Паустовски дълги години работи над автобиографичната книга \"Повест за живота\", в която съдбата на автора е показана на фона на процесите в Русия от края на ХIХ и през 30-те год. на ХХ в. 1968 г.  \r\nУмира Константин Паустовски - руски писател. Дебютира с разказа \"По вода\" през 1912 г. Следва в Киевския университет (1911 г.-1913 г.). След болшевишкия преврат 1917 г. сътрудничи на различни вестници, а от 1924 г. до 1929 г. е в РОСТА - ТАСС. Ранните му творби се отличават с динамичен сюжет: сборник с разкази и очерци \"Морски щрихи\" (1925 г.), \"Минетоза\" (1927 г.), \"Насрещни кораби\" (1928 г.), романът \"Блестящите облаци\" (1929 г.). Известност му носи повестта \"Кара Бугаз\" (1932 г.), в която документалният материал органично се слива с художествена измислица. През 30-те год. създава повести, разнообразни по тематика и жанр: \"Съдбата на Шарл Лонсевил\" (1933 г.), \"Колхида\" (1934 г.), \"Черно море\" (1936 г.), \"Северна повест\" (1938 г.; едноименен филм, 1960 г.), а така също биографични повести за хора на изкуството: \"Исаак Левитан\" (1937 г.), \"Орест Кипренски\" (1937 г.), \"Тарас Шевченко\" (1939 г.). Паустовски дълги години работи над автобиографичната книга \"Повест за живота\", в която съдбата на автора е показана на фона на процесите в Русия от края на ХIХ и през 30-те год. на ХХ в. 1958 г.  \r\nИракският крал Фейсал е убит заедно с обкръжението си при военен преврат. Свалена е монархията и Ирак е провъзгласена за република.  \r\nИрак е държава в Близкия изток. Тя граничи със Саудитска Арабия и Кувейт на юг, с Турция на север, със Сирия и Йордания на запад и с Иран на изток. Сегашното й управление е създадено на 28 юни 2004 г. след инвазията на коалиционните сили, водени от САЩ, през март 2003 г. 1954 г.  \r\nУмира Хасинто Бенавенте-и-Мартинес - испански драматург, лауреат на Нобелова награда за литература за 1922 г. Роден е на 12 август 1866 г. в Мадрид. Автор е на повече от 150 пиеси от различни жанрове: битови, психологически, морално-философски, символистични и др. Пише драмите: \"Известни хора\" (1896 г.), \"Храната на хищниците\" (1898 .г) и др., комедиите \"Игра на интереси\" (1907 г.) и продължението £ \"Весел и безгрижен град\" (1916 г.), морално-философските пиеси \"Госпожа хазайката\" (1908 г.) и \"Нещастната\" (1913 г.). През 40-те и 50-те години създава предимно комедии с развлекателно съдържание. 1904 г.  \r\nУмира Стефанус Йоханес Паулус Крюгер (1825 - 1904) - президент на бурската република Трансвал в периода 1883 - 1900 г. Роден е на 10 октомври 1825 г. в Колесберг. Участва във военните операции на бурите против коренното африканско население. В периода на Англо-бурската война (1899 - 1902) е един от ръководителите на бурската съпротива против английската войски. 1816 г.  \r\nУмира Франсиско де Миранда - венецуелски държавник, генералисимус. Един от ръководителите на борбата за независимост на испанските колонии в Америка. Начело на освободителната борба в Каракас (1810 г.). През 1812 г. е назначен за ръководител на Венесуелската република. След разгрома на венесуелската армия е заловен от испанските власти и изпратен в затвора (Кадис, Испания), където умира. 1223 г.  \r\nУмира Филип II Август - френски крал (от 1180 г.) от династията на Капетингите. Син на Людовик VII. Опитен политик и дипломат. Разширява кралския домен близо 4 пъти и съдейства за обединението на политически раздробената Франция. Един от водачите на Третия кръстоносен поход. През 1202 г.-1204 г. отвоюва от англичаните Нормандия, Мен, Анжу, част от Поату. В битката при Бувине (1214 г.) разбива англичаните и техните съюзници. Въвежда ново териториално-административно деление, създава Кралски съвет. По време на управлението на Филип II Август Париж става столица на Франция. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.07.14", "title": "Денят 14 юли  в световната история"}
{"url": "http://www.focus-news.net/news/2019/07/14/2680072/blagoevgrad-vazstanovka-shte-demonstrira-kak-vaorazheni-komiti-slizat-ot-planinata-za-da-obyavyat-svobodata-na-bansko-v-ramkite-festivala-za-narodno-tvorchestvo-folklorna-magiya.html", "text": "Възстановка ще демонстрира как въоръжени комити слизат от планината, за да обявят свободата на Банско, жителите на града ги посрещат с народно веселие, в рамките на второто издание на Националния фестивал за народно творчество „Фолклорна магия“. Това съобщиха от пресцентъра на  Община Банско . Самодейците към Народно читалище „Никола Вапцаров 1894“ - Банско и сдружение „Перински айдути“ ще пресъздадат историческия момент от 5 октомври 1912 г. в последния трети фестивален ден.  \r\nДнес от 12.00 ч., на входа на Градския парк в Банско групавъоръжени мъже, облечени като комити, ще запеят „Вървеа Гоце и Яне“, тръгвайки към сцената на фестивала в Градски парк. По средата на парка групата ще спре, за да изиграе тежко хайдушко хоро, след което с изстрели ще оповестят свободата на Банско.  \r\nНа фона на тържествения звън на банските камбани, комитите ще се качат на сцената, където ги очаква цялото население - деца, майки, бащи и невести. Докато всички са в еуфория от срещата със своите близки, се рецитират комитски бански песни. \r\n„Каним всички жители на Банско да се присъединят към възстановката. Нека облекат автентичните си и красиви народни носии, които има във всяка банска къща, и да се присъединят към посрещачите на нашите комити.“, призовава директорът на фестивал „Фолклорна магия“ Виктор Касъмов. Кметът на Общината - Георги Икономов, също призовава своите съграждани да участват във възстановката на това съдбовно събитие. \r\nДемонстрацията ще бъде част от богатата тридневна програма на фестивал „Фолклорна магия“. В Градски парк, Банско любителите на българския фолклор ще могат да се насладят на целодневен конкурс за песни, танци, свирене и обичаи, на традиционни български храни, изложения на стоки, занаяти и традиции от цялата страна. Вечерните концерти ще съберат на една сцена най-големите звезди на народната музика у нас.", "date": "2019.07.14", "title": "Благоевград: Възстановка ще демонстрира как въоръжени комити слизат от планината, за да обявят свободата на Банско, в рамките фестивала за народно творчество „Фолклорна магия“"}
{"url": "http://www.focus-news.net/news/2019/07/14/2680073/tass-po-patya-na-ruski-patrul-v-siriya-e-izbuhnal-vzriv.html", "text": "Самоделно взривно устройство е било поставено по пътя на руски патрул в Сирия в събота, предава  ТАСС . Това е съобщил Алексей Бакин, ръководител на руския Център за помирение на враждуващите страни в Сирия.  \r\n„На пътят на редовен патрул на военна полиция на Въоръжените сили на Руската Федерация в провинция Дера в Сирия, е поставено самоделно взривно устройство. Няма пострадали или щети по военната техника“, обяви Бакин. Според предварителни данни, отговорността е на някоя от нелегалните групировки, който действат в южната част на Сирия, смята още Бакин, според който, целта е била да „се покачи напрежението в региона“. След инцидента руските части в страната са предприели допълнителни мерки за защита.  : Цанко Цолов", "date": "2019.07.14", "title": "ТАСС: По пътя на руски патрул в Сирия е избухнал взрив"}
{"url": "http://www.focus-news.net/news/2019/07/14/2680074/lovech-negovo-visokopreosveshtenstvo-lovchanskiyat-mitropolit-gavril-shte-oglavi-arhiereyska-sveta-liturgiya.html", "text": "Православната църква прославя светите отци от 6-те Вселенски събора, Негово високопреосвещенство Ловчански  митрополит Гавриил ще оглави Архиерейска света Литургия, предаде репортер на  Агенция „Фокус“ . Началото е от 09:00 в църквата \"Св. Троица\" в град Ловеч. \r\nНикола ПЕТКОВ", "date": "2019.07.14", "title": "Ловеч: Негово високопреосвещенство Ловчанският митрополит Гаврил ще оглави Архиерейска света Литургия"}
{"url": "http://www.focus-news.net/news/2019/07/14/2680075/burgas-filmat-transgresiya-shte-bade-prozhektiran-v-grada.html", "text": "Филмът „Трансгресия“ ще бъде прожектиран в града. Това съобщиха от пресцентъра на  Община Бургас . Лентата ще бъде представена в заведение The Maze на ул. „Райна Княгиня“ 15. Началото е в 21.00 часа. Входът за събитието е свободен. „Трансгресия“ е български игрален филм от 2017 година, заснет по сценарий и режисура на Вал Тодоров. В него участва бургаската актриса Мария Бакалова, която е наградена за най-добра женска роля на фестивал в Торонто. Филмът има първа награда от фестивала „София филм фест“. Оператори са Кирил Проданов и Михаил Боевски. Музиката е на Смолмен, Росен Пенчев и „Черно Фередже“.  \r\nThe Maze (Лабиринт) е част от проекта БулевАРТ – Мрежа на сетивата, който има за цел с подкрепата на Община Бургас да обедини предприемачество и култура/изкуство така, че те да предлагат общ продукт на жителите и гостите на града.", "date": "2019.07.14", "title": "Бургас: Филмът „Трансгресия“ ще бъде прожектиран в града"}
{"url": "http://www.focus-news.net/news/2019/07/14/2680076/sliven-obshtinata-i-starozagorskata-opera-shte-predstavyat-postanovkata-aida-i-kontserta-shouto-prodalzhava-queen-tribute.html", "text": "Община Сливен и Старозагорската опера ще представят постановката „Аида“ и концерта „Шоуто продължава“ – Queen Tribute. Това съобщиха от пресцентъра на  Общината . Събитието ще бъде от 21.00 часа на сцената на крепостта „Туида“. В спектакъла като Радамес се превъплъщава оперният певец, почетен гражданин на Сливен Камен Чанев. В ролята на Амнерис е Даниела Дякова, също от града под Сините камъни. Аида ще изиграе Таня Иванова, Рамфис – Ивайло Джуров, Амонасро – Кирил Манолов, Царят на Египет е Александър Марулев и други. Спектакълът ще дирижира главният диригент на Старозагорската опера Ивайло Кринчев. Режисьор е Огнян Драганов. Ще бъде монтиран екран за мултимедийни ефекти и прожекции. В спектакъла на коне ще се включат и членове от Прабългарска школа за оцеляване „Бага Тур“. На 16 юли, на същата сцена ще прозвучат вечните хитове на „Queen” в изпълнение на Оркестъра на Старозагорската опера и рок група със солист Теодор Койчинов. Концертът „Шоуто продължава“ – Queen Tribute ще дирижира младият диригент и пианист, виенски възпитаник Димитър Косев, който е инициатор и ръководител на проекта. Той е подбрал едни най-популярните песни на британската група, сред които: „Bohemian Rhapsody”, „The Show Must Go on”, „Who Wants to Live Forever”, „We are the Champions”, „I want to break free”, „Crazy little thing called love”, „Somebody to Love”,  „We Will Rock You”, „Love of My Life” и други. Оркестрацията на песните e на Пламен Проданов, Свилен Димитров и Димитър Косев. Организатор е Община Сливен, съвместно с Държавна опера – Стара Загора.", "date": "2019.07.14", "title": "Сливен: Общината и Старозагорската опера ще представят постановката „Аида“ и концерта „Шоуто продължава“ – Queen Tribute"}
{"url": "http://www.focus-news.net/news/2019/07/14/2680077/bbc-donald-tramp-e-izostavil-iranskata-yadrena-sdelka-samo-za-da-yadosa-obama-smyata-kim-daroh.html", "text": "Американският президент Доналд Тръмп е изтеглил страната от иранската ядрена сделка, само за да ядоса бившият държавен глава Барак Обама, това заяви бившият британски посланик в САЩ Ким Дарох, предава  BBC . Според изтекъл документ, засягащ бившият посланик, ходът на Тръмп е „дипломатически вандализъм“.  \r\nДокументът е публикуван в биранският вестник „Дейли Мейл“ в неделя. Според редакцията на изданието, той е написан след като през 2018 г. британският външен министър Борис Джонсън призова Тръмп да продължи да спазва споразумението. \r\n„Това действие свидетелства за парадокс на тази администрация – имаш неограничен достъп, което те кара да гледаш на всички отвисоко. Но от друга страна, администрацията извършва един акт на дипломатически вандализъм и то заради явни идеологически причини – това беше сделка на Обама“, казва Дарох в изтеклия документ. : Цанко Цолов", "date": "2019.07.14", "title": "BBC: Доналд Тръмп е изоставил иранската ядрена сделка само за да ядоса Обама, смята Ким Дарох"}
{"url": "http://www.focus-news.net/news/2019/07/14/2680078/interfaks-velikobritaniya-se-namira-v-nay-golemiya-risk-ot-retsesiya-ot-2007-g-nasam.html", "text": "Великобритания се намира в най-големия риск от икономическа рецесия в последните 12 години, това показват данните на агенция Resolution Foundation, публикувани във вестник Financial Times, предава  “Интерфакс“ .   \r\nСпоред проучването, Великобритания изпитва рецесия средно по веднъж на всеки десет години, когато доходите на семейство паднат до 2,500 паунда месечно, а числото на безработните се увеличи до един милион души.  \r\nСъгласно публикуваните данни, в момента във Великобритания се наблюдава такъв спад в доходите, като компанията е подчертала, че лондонското правителство не е съставило план за справяне с проблемите в икономиката. Директорът на изследователския център Деймс Смит, множеството от инструментите, които се ползват за преодоляване на спад в икономиката няма да бъдат ефективни в случай на рецесия.  : Цанко Цолов", "date": "2019.07.14", "title": "„Интерфакс“: Великобритания се намира в най-големия риск от рецесия от 2007 г. насам"}
{"url": "http://www.focus-news.net/news/2019/07/14/2680079/pleven-dvizhenieto-po-pat-i-3-na-izlizane-ot-dolni-dabnik-v-posoka-yasen-se-osashtestvyava-vremenno-v-edna-lenta-dvuposochno-poradi-avariral-tir.html", "text": "Движението по път I-3 на излизане от Долни Дъбник в посока Ясен се осъществява временно в една лента двупосочно поради аварирал ТИР. Това съобщиха от пресцентъра на  Агенция „Пътна инфраструктура“ . Трафикът се регулира от „Пътна полиция\".", "date": "2019.07.14", "title": "Плевен: Движението по път I-3 на излизане от Долни Дъбник в посока Ясен се осъществява временно в една лента двупосочно поради аварирал ТИР"}
{"url": "http://www.focus-news.net/news/2019/07/14/2680080/martin-slavchev-nimh-mezhdu-40-i-60-lkv-m-sa-ochakvanite-kolichestva-valezhi-sumarno-za-denonoshtieto.html", "text": "Между  40 и 60 л/кв. м са очакваните количества валежи, сумарно за денонощието. Това каза дежурният синоптик от Националния институт по метеорология и хидрология (НИМХ) Мартин Славчев в интервю за  Агенция „Фокус“  по повод проливните дъждове. „Най-значителни ще са количествата на валежа в централните и в част от източните райони на Южна България“, каза дежурният синоптик. „Валежите, които очакваме за неделния ден са комбинация от преминаването на добре изразен атмосферен фронт. Той е свързан със Средиземноморски циклон, който се разцепва, преминавайки през Балканския полуостров и създава неблагоприятната валежна обстановка“, обясни Славчев. Той поясни, че е важно хората да обърнат внимание на цвета. „Жълтият код предупреждава за потенциално опасно време за внимание, докато оранжевият и червеният са вече за опасно време“, обясни Славчев. Той каза това във връзка с жълтия и оранжевия код, които са в сила за днес и обхващат почти цялата страна.  \r\nДеница КИТАНОВА Пълния текст на интервюто четете в „Мнение”", "date": "2019.07.14", "title": "Мартин Славчев, НИМХ: Между  40 и 60 л/кв. м са очакваните количества валежи, сумарно за денонощието"}
{"url": "http://www.focus-news.net/news/2019/07/14/2680081/usgs-zemetresenie-s-magnitud-ot-66-po-skalata-na-rihter-e-useteno-v-avstraliya.html", "text": "Земетресение с магнитуд от 6,6 по скалата на Рихтер е усетено в Австралия, това съобщава  Геологическата топографска служба на САЩ  . Епицентърът на труса се намира в морето, на около 200 километра западно от град Брум.  \r\nКъм момента няма данни за щети или пострадали.  : Цанко Цолов", "date": "2019.07.14", "title": "USGS: Земетресение с магнитуд от 6,6 по скалата на Рихтер е усетено в Австралия"}
{"url": "http://www.focus-news.net/news/2019/07/14/2680082/pazardzhik-povishena-e-opasnostta-ot-padashti-kamani-v-planinskata-chast-na-oblastta.html", "text": "Спокоен е трафикът по главните пътища в област Пазарджик. Това съобщи за  Радио „Фокус“ – Пазарджик  дежурният в Областно пътно управление. Въведено е ограничение на моста в село Бошуля, където е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В планинската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nВаня НИКОЛОВА", "date": "2019.07.14", "title": "Пазарджик: Повишена е опасността от падащи камъни в планинската част на областта"}
{"url": "http://www.focus-news.net/news/2019/07/14/2680083/ria-novosti-libiyskata-natsionalna-armiya-zapochna-novo-nastaplenie-sreshtu-tripoli.html", "text": "Либийската национална армия, водена от Халифа Хафтар, започна ново настъпление срещу столицата Триполи, като целта на операцията е овладяване на площад ал-Шахад. Това съобщава  РИА Новости , като се позовава на данни от генерал Салих Бухали, офицер под командването на Хафтар. \r\n„Либийската национална армия започна нов етап, който вероятно ще завърши с овладяването на свещения площад Шахад, разгромяването на враговете и тяхното последващо бягство и обръщането им към терористична дейност“, се казва изявлението на Бухали.  \r\nКомандващият западната Либийска национална армия Халифа Хафтар обяви на четвърти април, че започва настъпление за превземането на Труполи с цел „освобождаването на града от терористи“. От своя страни армията на признатото от ООН правителство на Националното единство, което контролира Триполи, заяви, че започва ответна операция, именувана „огнен гняв“. В резултат на боевете в столицата, по данни на Световната здравна организация, са загинали над хиляда души, а около 5,5 хиляди са ранени.  : Цанко Цолов", "date": "2019.07.14", "title": "РИА Новости: Либийската национална армия започна ново настъпление срещу Триполи"}
{"url": "http://www.focus-news.net/news/2019/07/14/2680084/kazanlak-mladezhki-obshtinski-savet-organizira-treto-izdanie-na-sastezanieto-za-rolkovi-kanki-skeytrotrol.html", "text": "Младежки общински съвет организира трето издание на състезанието за ролкови кънки \"Скейтротрол\", с подкрепата на Община Казанлък, каза за  Радио „Фокус”  Христиан Трошанов, председател на Съвета. Той поясни, че състезанието ще се проведе в два етапа: първи - в парк „Розариум“ и втори етап - на рампите зад Младежкия дом. \r\nТрошанов подчерта, че участници в парк „Розариум“ могат да бъдат деца и младежи до 15 години, които ще се записват на място и ще се състезават за скорост с ролкови кънки, тротинетки или ролери. \r\nВъв втората част на състезанието могат да участват младежи над 15 години, които ще демонстрират атрактивност на ролери, скейтборд или ролкови кънки. \r\nУчастниците ще бъдат оценявани от професионално жури, а победителите ще получат отличителни награди, осигурени от Община Казанлък. \r\nСлавяна ГАЙДАРОВА", "date": "2019.07.14", "title": "Казанлък: Младежки общински съвет организира трето издание на състезанието за ролкови кънки \"Скейтротрол\""}
{"url": "http://www.focus-news.net/news/2019/07/14/2680085/kyustendil-dvizhenieto-se-osashtestvyava-v-edna-lenta-po-pat-ii-62-dupnitsa-klisura-ot-km-42-do-km-59-poradi-rehabilitatsiya-na-patnoto-platno.html", "text": "Поради ремонт на асфалтовата настилка водачите на моторни превозни средства трябва да се движат с повишено внимание по пътя между селата Драговищица и Трекляно. Срокът е до 16 юли. Това съобщи за  Радио „Фокус” – Кюстендил  дежурният в Областно пътно управление – Кюстендил. В участъка от Кюстендил до местността Трите буки се почиства водосток. Мястото е сигнализирано с пътни знаци. Срокът е до 19 юли. В участък от пътя село Пастра – Рилски манастир движението се регулира от светофарна уредба заради аварийни дейности. В участък от 250 метра движението трябва да се извършва с повишено внимание и съобразена скорост поради аварийно-възстановителни дейности за преодоляване на падащи камъни. Движението в района се регулира от светофарна уредба и при необходимост от сигналисти. Движението е само в едната лентата за движение двупосочно в участъка на землището на Рилския манастир. Срокът е до 31 юли. Ремонтни дейности на мостово съоръжение се извършват по пътя Кюстендил – Дупница. В района на град Дупница движението се осъществява  в една лента поради ремонтни дейности на мостово съоръжение над река Тополница. Участъкът е сигнализиран с пътни знаци и светофарна уредба. Срокът е до 17 септември 2019 година. Движението по път II-62 Дупница – Клисура от километър 42 до километър  59 се осъществява в една лента на отделни участъци поради рехабилитация на пътното платно. Срокът е до 9 юли 2020 година. Движението по автомагистрала „Струма“, път Е-79 и път Радомир – Кюстендил – ГКПП „Гюешево” се осъществява без проблеми. \r\nВенцеслав ИЛЧЕВ", "date": "2019.07.14", "title": "Кюстендил: Движението се осъществява в една лента по път II-62 Дупница – Клисура от км 42 до км  59 поради рехабилитация на пътното платно"}
{"url": "http://www.focus-news.net/news/2019/07/14/2680086/api-vremenno-dvizhenieto-se-osashtestvyava-v-edna-lenta-po-pat-razgrad-tsar-kaloyan-pri-km-47-v-posoka-tsar-kaloyan-poradi-katastrofiral-tir.html", "text": "Временно движението се осъществява в една от двете ленти на платното по път Разград – Цар Калоян при км 47 в посока Цар Калоян поради катастрофирал ТИР. Това съобщиха от пресцентъра на  Агенция „Пътна инфраструктура“ .", "date": "2019.07.14", "title": "АПИ: Временно движението се осъществява в една лента по път Разград – Цар Калоян при км 47 в посока Цар Калоян поради катастрофирал ТИР"}
{"url": "http://www.focus-news.net/news/2019/07/14/2680087/the-guardian-oganatata-piramida-v-egipet-veche-e-otvorena-za-posetiteli.html", "text": "Египет отвори за посетители известната „огъната“ пирамида, построена за фараона Снофру, предава  Guardian . Високата 101 метра постройка се намира на юг от Кайро и представлява важна стъпка в еволюцията на строежа на пирамидите.  \r\nПосетителите ще могат да преминат през 79-метровия тунел и достигнат две погребални камери, датиращи от преди 4,600 години.  \r\n„Огънатата“ пирамида е една от трите построени за основателя на четвъртата египетска династия Снофру, като нейният външен вид е необичаен. Първите 49 метра от нейната височина са запазили характерните гладки линии, след което конструкцията е огъната под ъгъл от 54 градуса, преди да се изостри отново към върха. Ъгловатата форма на пирамидата е в контраст с другата издигната от Снофру – Червената пирамида, която се намира на север и е еволюционната стъпка към формата на пирамидите, която ни е известна от постройките в Гиза.  \r\nСпоред местни археолози, древните строители са сменили ъгъла на „огънатата“ пирамида когато по постройката са започнали да излизат пукнатини.  : Цанко Цолов", "date": "2019.07.14", "title": "The Guardian: „Огънатата“ пирамида в Египет вече е отворена за посетители"}
{"url": "http://www.focus-news.net/news/2019/07/14/2680088/martin-slavchev-nimh-chak-kraya-na-predstoyashtata-sedmitsa-se-ochakva-po-seriozno-podobrenie-na-vremeto.html", "text": "Чак края на предстоящата седмица се очаква по-сериозно подобрение на времето. Това каза дежурният синоптик от Националния институт по метеорология и хидрология (НИМХ) Мартин Славчев в интервю за  Агенция „Фокус“  по повод проливните дъждове. „За съжаление, в понеделник ще има временно затишие със следобедни превалявания, но във вторник отново очакваме валежна обстановка. Тя няма да е по-различна от тази в неделя“, обясни още синоптикът. Според него със сигурност юли има своите изненади. „Количествата, които очакваме днес са в рамките на нормата на този месец. Дори и по-значителни количества се е случвало да валят. Не бих казал, че е нехарактерно, но не е много често срещано явление“, каза още Славчев.  \r\nДеница КИТАНОВА Пълния текст на интервюто четете в „Мнение”", "date": "2019.07.14", "title": "Мартин Славчев, НИМХ: Чак края на предстоящата седмица се очаква по-сериозно подобрение на времето"}
{"url": "http://www.focus-news.net/news/2019/07/14/2680089/ombudsmanat-maya-manolova-mashinnoto-glasuvane-na-evropeyskite-izbori-pokaza-che-v-stranata-se-kradat-glasove.html", "text": "Машинното гласуване на европейските избори показа, че в страната се крадат гласове. Това каза омбудсманът Мая Манолова в интервю за предаването „Тази неделя“ на  бТВ . „Решението за 6 000 машини на местните избори беше взето преди 4 месеца. Всички тези аргументи бяха известни - в колко страни се използва машинното гласуване, каква е цената“, поясни тя. Какво се промени, кое е това което накара организаторът на изборите ЦИК да смени своята позиция и да се откаже от машинното гласуване. Скъпа е тази играчка за местните и парламентарните избори, но не са скъпи на президентски избори или на европейски избори?“, отбеляза омбудсманът.  \r\nСпоред нея за високата цена на машинния вот е виновна ЦИК. „Защото ЦИК вместо да купи машините, тя ги нае на цена, на която машините се купуват“, изтъкна Манолова. Тя припомни, че е официално е попитала председателя на ЦИК защо машините се наемат за 9 млн. лв. вместо да се купят и отбеляза, че отговор не е получила.  По думите й фирмата, която е предоставила машините е признал, че наемът на машините струва 70 % от цената на машината. „През 2014 г. те са наемани на цени до 1 800 лв. – сега за 3 000 лв.“, добави тя.   \r\nМанолова коментира, че ЦИК е издадоха методическите указания само 4 дни преди изборите, когато обученията на СИК са приключили „Те не направиха адекватна информационна кампания. Хората въобще не бяха информирани, че има машини“, поясни тя. Манолова коментира и отчетените грешки при машинното гласуване на последните избори.  „Тези 40 % грешки не са на машините. Това са грешки на изборната администрация. На тези които броят гласовете и бюлетините“, посочи тя. „Машините показаха, че не се отчитат гласове подадени от граждани, че се крадат гласове“, добави омбудсманът.", "date": "2019.07.14", "title": "Омбудсманът Мая Манолова: Машинното гласуване на европейските избори показа, че в страната се крадат гласове"}
{"url": "http://www.focus-news.net/news/2019/07/14/2680090/a1-on-gradushka-s-goleminata-na-oreh-premina-prez-harvatiya-priblizhava-kam-sarbiya.html", "text": "В събота следобед градушка с големината на орех и проливен дъжд са ударили северната и централната част на Хървтия, предава македонската телевизия  A1 on .  \r\nЗаради лошото време в страната в събота бе обявен жълт код,а за северна и централна Далмация е в сила оранжев. Очаква се лошото време да удари и Сърбия.  : Цанко Цолов", "date": "2019.07.14", "title": "A1 on: Градушка с големината на орех премина през Хърватия, приближава към Сърбия"}
{"url": "http://www.focus-news.net/news/2019/07/14/2680091/kyustendil-spokoyna-e-meteorologichnata-obstanovka-v-oblastta-nyama-podadeni-signali-za-padnali-darveta-narushena-infrastruktura-ili-navodneni-pomeshteniya-na-sgradi.html", "text": "Спокойна е метеорологичната обстановка на територията на областта. Това съобщи за  Радио „Фокус” – Кюстендил  дежурният в оперативния щаб. През нощта навсякъде е имало умерени валежи, но те не са били предпоставка за инциденти. Няма подадени сигнали за паднали дървета, нарушена инфраструктура или наводнени помещения на сгради. Обстановката се следи и отговорните институции имат готовност за реакция. Кметовете на населените места са ангажирани с наблюдението на реките и водоемите, както и на критичните участъци.  \r\nСправка на сайта на Националния институт по метеорология и хидрология (НИМХ) сочи, че за област Кюстендил е обявен предупредителен код за опасно време. Първоначално обявеният код беше оранжев, но тази сутрин той беше променен на жълт. На места в областта количеството на валежа за денонощието ще са 20 - 30 л/кв. м. \r\nВенцеслав ИЛЧЕВ", "date": "2019.07.14", "title": "Кюстендил: Спокойна е метеорологичната обстановка в областта, няма подадени сигнали за паднали дървета, нарушена инфраструктура или наводнени помещения на сгради"}
{"url": "http://www.focus-news.net/news/2019/07/14/2680092/aa-oshte-dva-samoleta-prevozvashti-chasti-na-s-400-katsnaha-v-turtsiya.html", "text": "Още два товарни самолета, превозващи части на руските С-400, които Турция закупи, са кацнали в страната в неделя, това съобщава  Anadolu Agency . Toва са обявили от Министерството на отбраната в Анкара, от където са пояснили, че се очаква седмата пратка да пристигне по-късно в неделя.  \r\nПо-рано в някои медии бе публикувана неофициална информация, че САЩ се готвят да наложат санкции върху Турция заради покупката на руските ПВО системи, които са предназначени за бой със самолети на Алианса. САЩ многократно предупреждаваха Турция да не закупува руските ПВО С-400, тъй като те са несъвместими с екипировката и системите на НАТО. Освен това от Белия дом се страхуват, че ако продадат американски изтребители F-35, каквото е желанието на Турция, руските техници, обслужващи системите могат да намерят слаби страни в самолетите.  \r\nОт Турция обявиха, покупката на системите не представлява заплаха за НАТО. : Цанко Цолов", "date": "2019.07.14", "title": "AA: Още два самолета, превозващи части на С-400, кацнаха в Турция"}
{"url": "http://www.focus-news.net/news/2019/07/14/2680093/ombudsmanat-maya-manolova-vav-vtornik-shte-podam-zhalba-v-konstitutsonniya-sad-sreshtu-zakona-za-ustroystvo-na-chernomorskoto-kraybrezhie.html", "text": "Във вторник ще подам Конституционна жалба срещу Закона за устройство на Черноморското крайбрежие.Това каза омбудсманът Мая Манолова във връзка с приетия Закон за устройство на Черноморското крайбрежие в интервю за предаването „Тази неделя“ на  бТВ . „Поех ангажимент към къмпингуващите, кемпер обществото и хората с караваните и  палатките. Ще подам Конституционна жалба. Във вторник заедно с обнародването на Закона в държавен вестник ще подам жалбата.  „Факт е, че са необходими правила и стандарти за дивото къмпингуване. Никой не е против това. Но да се налагат тежки санкции и ограничения на хората, които са избрали този начин, наистина е несправедливо“, изтъкна Манолова. „Санкциите, които се налагат на човек, който ще опъне палатка са по-тежки от на този, който ще изоре дюната. Не можеш да хвърляш една кърпа на плажа, но можеш да влезеш с джипа на плажа. Това е абсолютно непропорционално и в нарушение на текстове от Конституцията и правото да ни живеем в чиста околна среда“, посочи тя.  „Аз ще подкрепя хората, които обичат природата и са избрали този начин да почиват, защото не те унищожиха българското Черноморие. Това уличаване, че те са виновни за безобразията по Черноморието наистина е несправедливо. Тяхната кауза е абсолютно честна“, добави омбудсманът.", "date": "2019.07.14", "title": "Омбудсманът Мая Манолова: Във вторник ще подам жалба в Конституцонния съд срещу Закона за устройство на Черноморското крайбрежие"}
{"url": "http://www.focus-news.net/news/2019/07/14/2680094/mvr-20-dushi-sa-postradali-pri-katastrofi-v-stranata-prez-izminaloto-denonoshtie.html", "text": "20 души са пострадали при катастрофи в страната през изминалото денонощие. Това съобщиха от пресцентъра на  МВР . Общо в страната са станали 18 тежки пътнотранспортни произшествия. В София са регистрирани     17 леки и две тежки катастрофи, при които са пострадали двама души.", "date": "2019.07.14", "title": "МВР: 20 души са пострадали при катастрофи в страната през изминалото денонощие"}
{"url": "http://www.focus-news.net/news/2019/07/14/2680095/kyustendil-uchenitsi-ot-dupnitsa-sa-otlicheni-s-mnogo-nagradi-ot-mezhdunarodniya-detski-festival-svetat-v-detskite-dlani.html", "text": "Възпитаници на Средно училище „Св. Паисий Хилендарски” – Дупница са отличени за участието си в Международния детски фестивал „Светът в детските длани”. Това съобщи за  Радио „Фокус” – Кюстендил  Виолета Инкьова, директор на учебното заведение. По думите ѝ учениците са участвали за втора поредна година година във фестивала, проведен в град Балчик. Това е било неговото единадесето издание.  \r\n„Тази година децата спечелиха множество награди: трето място за театър на английски език, специална награда за най-добър декор, Гран при за рецитация на английски език за Златин Цолов, поощрителна награда за вокалната група, трето място за дуета Моника Димитрова и Велислава Фалина с песента „Джак”, дипломи за ръководителите на английския театър и на Вокалната група, индивидуални медали, тениски и шапки за всички участници”, каза Виолета Инкьова. \r\nПо думите ѝ сюжетът на пиесата „Красавицата и звярът“ е адаптиран по известната приказка. Подготовката е част от работата на клуб за дейности по интереси „Театър на английски език“. Декорите са дело на учениците и техните родители. „Учениците ни са щастливи и доволни, защото освен наградите от Балчик, спечелиха много приятели и вълнуващи спомени. Представиха достойно училището, града ни и България”, каза Виолета Инкьова. \r\nВенцеслав ИЛЧЕВ", "date": "2019.07.14", "title": "Кюстендил: Ученици от Дупница са отличени с много награди от Международния детски фестивал „Светът в детските длани”"}
{"url": "http://www.focus-news.net/news/2019/07/14/2680096/kommersant-iran-shte-prodalzhi-da-iznasya-petrol-pri-vsichki-obstoyatelstva.html", "text": "Иранският външен министър Мохаммад Джавад Зариф увери, че страната му ще продължи да изнася петрол „при всички обстоятелства“, по време на разговор със своя британски колега Джереми Хънт, съобщава руският вестник  “Коммерсант“ .  \r\nПредставителят на Техеран е отбелязал „незаконните санкции“ от страна на САЩ и „призовал британското правителство да освободи задържания в Гибралтар ирански петролен танкер „Грейс-1“.  \r\nПо-рано Хънт заяви от профила си в социалните мрежи, че Лондон може да съдейства за освобождаването на иранския морски съд, ако получи гаранции, че товарът му не е предназначен за Сирия. Според първия дипломат на Лондон, целта на страната не е трюма на танкера, а неговата дестинация.  \r\nТанкерът бе задържан в Гибралтар на четвърти юли по подозрение, че превозва петрол за Сирия, което би било в разрез с наложените над Дамаск санкции.  : Цанко Цолов", "date": "2019.07.14", "title": "„Коммерсант“: Иран ще продължи да изнася петрол „при всички обстоятелства“"}
{"url": "http://www.focus-news.net/news/2019/07/14/2680097/dobrich-v-kamen-bryag-shte-se-provede-priklyuchenska-fotoakademiya-ot-7-do-11-avgust.html", "text": "Приключенска фотоакадемия тип \"сървайвър\" в Камен бряг ще се проведе от 7 до 12 август. Това ще бъде нейното 11-о издание, организирано със съдействието на Община Каварна, предаде кореспондент на  Радио „Фокус” – Варна . Тази година младежите, участници в академията, ще научат повече за портретната, пейзажната и нощната фотография, за високоскоростното и дългото експониране. Те ще тръгнат на поход в пресечена местност с морска траектория, ще се научат да работят с карта и компас. Ще усвоят как се прави бивак и ще придобият умения за първа долекарска помощ. Младежите ще се движат с фотоапарат в ръка по брега и ще пребивават в палатков лагер.  \r\nОсновните цели на обучението са запознаване с фото техниката, запознаване с основите на фотографските композиции и цвят, основни фотографски техники, запознаване и снимане на фоторепортажи по тема, заснемане и описание на пейзажи и портрети. Предвидени са приключения сред природата, запознаване с подводния и надводен свят в околността, забавления с игри и закаляване със спорт, опознаване на себе си и групова динамика в екипност, опазване на природата и здравето. Академията приема млади хора на възраст от 17 години. Всеки участник трябва да разполага с фотоапарат - по възможност огледално-рефлексен, да има спален чувал, удобни туристически обувки с грайфер, шапка, яке, туристически съдове за храна, торбички за отпадъците и други вещи.  \r\nИнициатори на поредното лятното приключение от самото начало на академията са Сдружение за опазване на Северното Черноморие „Еко Норд“ и магистъра по изкуства, фото и график дизайнерът Юрий Чарийски, преподавател в Университета по приложни изкуства във Виена.  \r\nЖулиета НИКОЛОВА", "date": "2019.07.14", "title": "Добрич: В Камен бряг ще се проведе приключенска фотоакадемия от 7 до 11 август"}
{"url": "http://www.focus-news.net/news/2019/07/14/2680098/ombudsmanat-maya-manolova-shte-se-kandidatiram-za-kmet-na-sofiya-ako-podigravkata-s-grazhdanite-prodalzhi.html", "text": "Ще се кандидатирам за кмет на София, ако подигравката с гражданите продължи. Това каза омбудсманът Мая Манолова в интервю за предаването „Тази неделя“ по  бТВ . Попитана дали е решила какво ще прави на предстоящите избори, Манолова отговори, че няма решения. По думите й „каузите, зад които стоя и които са важни, са хората, се осъществяват много трудно“. „Пренебрежението към това, което аз и гражданите говорим, наистина е не просто демотивиращо, то е вбесяващо. В един момент това ще са аргументите, които ще се борят“, поясни Мая Манолова.   \r\n„Първата жалба, с която се ангажирах през 2015 г. беше от кандидати за общински съветници от Реформаторския блок, които имаха откраднати гласове и преференции. Поисках да се произнесе Върховният административен съд, направих много предложения. 4 години по-късно тази жалба няма никакво движение“, отбеляза омбудсманът.  \r\nТя добави, че ще се кандидатира за кмет „ако ядосат гражданите, ако продължат да се подиграват с избирателите“.", "date": "2019.07.14", "title": "Омбудсманът Мая Манолова: Ще се кандидатирам за кмет на София, ако подигравката с гражданите продължи"}
{"url": "http://www.focus-news.net/news/2019/07/14/2680099/blagoevgrad-spokoyna-e-obstanovkata-v-oblastta-nyama-danni-za-vazniknali-problemi-zaradi-meteorologichnite-usloviya.html", "text": "Спокойна е обстановката в областта, няма данни за възникнали проблеми заради метеорологичните условия и валежите от дъжд, предаде репортер на  Радио \"Фокус\" - Пирин . През изминалата нощ няма данни за постъпвали сигнали към Регионална дирекция \"Пожарна безопасност и защита на населението\" за възникнали проблеми.  \r\nВ Благоевград през вчерашния ден е регистриран един по-тежък пътен инцидент на бул. \"Джеймс Баучер\", при който на пешеходна пътека е пострадало дете. Няма регистрирани други тежки катастрофи в областта. Няма въведени ограничения за движението на леки и товарни автомобили, тъй като никъде по републиканската пътна мрежа не се извършват ремонтни дейности. \r\nЛивия НИНОВА", "date": "2019.07.14", "title": "Благоевград: Спокойна е обстановката в областта, няма данни за възникнали проблеми заради метеорологичните условия"}
{"url": "http://www.focus-news.net/news/2019/07/14/2680100/tehnicheskiyat-ucheben-tsentar-na-chez-poluchi-otlichie-za-proekt-s-obrazovatelna-nasochenost-v-sferata-na-biznesa.html", "text": "Техническият учебен център на ЧЕЗ Разпределение България получи отличие за проект с образователна насоченост в сферата на бизнеса на петото издание на Годишните награди на b2b Media. Това съобщиха от пресцентъра на  ЧЕЗ . Третото място в категорията беше връчено на Крум Гледжарски, ръководител „Управление на качеството“ в дружеството, и Меглена Велинова, ръководител на Техническия учебен център. \r\nНаградата признава положените от компанията усилия за създаването на лицензирана база, която да предоставя възможности за квалификация и преквалификация, за повишаване на знанията и практическите умения и установяването на единни стандарти за работа в сферата на електроенергетиката, както за служители на компанията, така и за външни лица – ученици, студенти, подизпълнители и др. \r\nТехническият учебен център на ЧЕЗ Разпределение е разположен на територия от 3400 кв. метра, разполага с напълно оборудвани специализирани зали и с технически полигон с модел на електроразпределителната мрежа, като предлага обучения в реална среда и има установени партньорски отношения с професионални гимназии и университети. Близо 3000 студенти, ученици, служители на компанията и подизпълнители преминаха през обучения в центъра през 2018 г. Всички учебни програми  завършват с връчване на сертификати, а центърът е лицензиран за 8 професии и 12 специалности.  \r\nПетото издание на Годишните награди на b2b Media за пореден път отличи най-добрите предприемачи, най-иновативни компании, социалноотговорни кампании и др., използвали иновативно мислене за постигане на значими резултати. Отличието, получено от ЧЕЗ Разпределение, е поредно признание за подкрепата на компанията в сферата на образованието и в подготовката на бъдещи кадри за сектор Енергетика.", "date": "2019.07.14", "title": "Техническият учебен център на ЧЕЗ получи отличие за проект с образователна насоченост в сферата на бизнеса"}
{"url": "http://www.focus-news.net/news/2019/07/14/2680101/afp-makron-shte-demonstrira-evropeyskoto-satrudnichestvo-v-otbranata-na-natsionalniya-praznik-na-frantsiya.html", "text": "Френският президент Еманюел Макрон ще постави европейското сътрудничество в сферата на отбраната в центъра на ежегодния военен парад по случай Деня на Бастилията във Франция, предава  AFP .  \r\nПо време на традиционния парад ще присъстват и важни лидери от ЕС, сред които германският канцлер Ангела Меркел и холандският премиер Марк Руте. Според по-ранни съобщения се очакваше сред тях да е и действащият министър-председател на Великобритания Тереза Мей, но в неделя стана ясно, че тя няма да може да присъства.  \r\nНад четири хиляди военни са струпани на „Шанс Елизе“ при Триумфалната арка, където се подготвят за церемониалния марш към площад „Конкорд“, където са разположени местата на важните гости.  \r\nПо-близко сътрудничество на ЕС в сферата на отбраната е една от ключовите цели на Макрон във външнополитически план, като той не изглежда разколебан въпреки проблемите в Германия и Великобритания.  \r\nСпоред френския президент е нужно да се създаде Европейската инициатива за намеса, която да може да действа извън структурите на НАТО. Военни от всички девет държави,  замесени в идеята на Макрон, ще бъдат представени по време на ежегодния парад в неделя, отбелязват от агенцията.   : Цанко Цолов", "date": "2019.07.14", "title": "AFP: Макрон ще демонстрира европейското сътрудничество в отбраната на националния празник на Франция"}
{"url": "http://www.focus-news.net/news/2019/07/14/2680102/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-15-yuli.html", "text": "„Софийска вода” временно ще прекъсне водоснабдяването в някои части на столицата на 15 юли. Това съобщиха от пресцентъра на  дружеството . \r\nВъв връзка с изпълнение на инвестиционен проект за подмяна на уличен водопровод на ул. „Маестро Кънев“ в жк. „Овча купел“ се налага спиране на водоподаването от 09.00 до 21.00 часа на клиентите на „Софийска вода”, живеещи в района на: ул. „Маестро Кънев“ от ул. „697“ до ул. „688“; по ул. „Рождество“ от ул. „Камелия“ до ул. „Маестро Кънев“; по ул. „688“ от ул. „Камелия“ до ул. „Маестро Кънев“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Маестро Кънев“ ъгъла с ул. „Рождество“. След възстановяване на водоснабдяването е възможно временно повишаване  мътността на водата. След реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги. \r\nВъв връзка с подмяна на сградно водопроводно отклонение на ул. „Йордан Димчев“ в кв. „Челопечене“ се налага спиране на водоподаването от 09.00 до 16.00 часа на клиентите на „Софийска вода”, живеещи в района на: ул. „Йордан Димчев\", ул. „Петър Стойнов\", ул. „Стари Искър\", ул. „Лъката\". При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Стари Искър“ ъгъла с ул. „Лъката“.  \r\nВъв връзка с прекъсване на сградно водопроводно отклонение на ул. „Струга“ в жк. „Банишора“ се налага спиране на водоподаването от 09.30 до 18.30 часа на клиентите на „Софийска вода”, живеещи в района на: ул. „Струга“ от „бул. Княгиня Мария Луиза“ до бул. „Христо Ботев“; по бул. „Христо Ботев“ от ул. „Струга“ до „бул. Княгиня Мария Луиза“ - четни номера. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Христо Ботев“ №146. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.07.14", "title": "„Софийска вода” временно ще прекъсне водоснабдяването в някои части на столицата на 15 юли"}
{"url": "http://www.focus-news.net/news/2019/07/14/2680103/burgas-v-turisticheskiya-kompleks-akve-kalide-shte-badat-predstaveni-5-balgarski-filma.html", "text": "В няколко неделни вечери амфитеатърът на Туристически комплекс (ТК) „Акве Калиде“ в Бургас ще се превърне в лятно кино. 5 интересни български заглавия ще бъдат представени на публиката, избрала срещата със седмото изкуство под звездите. Това съобщиха от пресцентъра на  Община Бургас . \r\nНощно „Акве Калиде“ ще предложи на всички киномани чудесна лятна ваканция с любим филм. Прожекциите ще започват от 21.30 ч., а след техния край ще бъде осигурен извънреден курс на градския транспорт. Ето подбраните заглавия: \r\n- Вездесъщият – 14 юли 2019, 21.30 ч.; \r\nСценарий: Матей Константинов, Илиян Джевелеков, режисьор: Илиян Джевелеков; \r\nС участието на: Велислав Павлов, Теодора Духовникова, Весела Бабинова, Михаил Мутафов, Анастасия Лютова, Тони Минасян, Ирмена Чичикова, Борис Луканов; \r\n- love.net – 28 юли 2019, 21.30 ч.; \r\nРежисьор: Илиян Джевелеков; \r\nС участието на: Владимир Пенев, Христо Шопов, Захари Бахаров, Лилия Маравиля, Койна Русева, Джон Лоутън, Диана Добрева, Диляна Попова, Мик Бокс, Йорданка Кузманова, Лора Чешмеджиева, Тео Аврамов, Каролайн Хейнс, Йордан Славейков, Делян Дъбов, Анелия Мангърова, Моника Згурова, Евгения Василева, Михаил Милчев, Николай Върбанов, Лидия Инджова, Надя Тержуманова, Николай Станоев, Рада Велинова, Тони Карабашев; \r\n- Възвишение – 11 август 2019, 21.30 ч.; \r\nПо едноименния роман на Милен Русков; \r\nСценарий: Виктор Божинов, Милен Русков, Нели Димитрова, режисьор: Виктор Божинов; \r\nС участието на: Владимир Михайлов, Стоян Дойчев, Христо Петков, Юлиян Вергов, Димитър Рачков, Захари Бахаров, Малин Кръстев, Филип Аврамов, Александър Алексиев; \r\n- Южен вятър – 25 август 2019, 21.30 ч.; \r\nРежисьор: Милош Аврамович; \r\nС участието на: Ивайло Захариев, Драган Белогърлич, Христо Шопов, Йована Стоилкович; \r\n- Пеещите обувки – 1 септември 2019, 21.30 ч.; \r\nСценарий: Георги Данаилов, Радослав Спасов, режисьор Радослав Спасов; \r\nС участието на: Донна Бангьозова, Рая Пеева, Ернестина Шинова, Александър Алексиев, Юлиян Петров, Борислав Чучков, Стефан Щерев, Стефан Вълдобрев, Стоян Алексиев, Кръстьо Лафазанов. \r\nФилмите не се препоръчват за лица под 14 г. \r\nБилети може да бъдат закупени в туристическите информационни центрове: „Часовника“, „Автогара“, „Морска гара Магазия 1“, ТК „Акве Калиде“, тел. 0882004126.", "date": "2019.07.14", "title": "Бургас: В туристическия комплекс „Акве Калиде“ ще бъдат представени 5 български филма"}
{"url": "http://www.focus-news.net/news/2019/07/14/2680104/reuters-huawei-planira-svivane-na-deynostta-si-v-sasht.html", "text": "Китайският технологичен гигант Huawei планира свиване на своите операции в САЩ на фона на напрежението между Вашингтон и Пекин и попадането на компанията в американския черен списък, предава  Reuters , като се позовава на данни, публикувани в The Wall Street Journal.  \r\nСъкращенията ще засегнат най-вече крилото на научноизследователската и развойна дейност в дъщерната компания Futurewei Technologies, към която работят около 850 души. Според източници на вестника, китайците които работят за компанията на територията на САЩ, ще получат възможността да се завърнат обратно в Китай, където ще бъдат прехвърлени в друго крило на гиганта.  \r\nОт Huawei отказаха да коментират данните.  \r\nМиналата седмица американският търговски министър Уилбър Рос заяви, че правителството във Вашингтон ще издава лиценз за търговия с Huawei само на фирмите, чиито търговски връзки с компанията бъдат оценени като незастрашаващи националната сигурност на САЩ.  : Цанко Цолов", "date": "2019.07.14", "title": "Reuters: Huawei планира свиване на дейността си в САЩ"}
{"url": "http://www.focus-news.net/news/2019/07/14/2680106/blagoevgrad-57-detski-yasli-i-yasleni-grupi-s-obshto-1-945-mesta-sa-funktsionirali-v-oblastta-prez-2018-g.html", "text": "57 самостоятелни детски ясли и яслени групи в състава на детски градини с общо 1 945 места са функционирали в областта през 2018 г. Това каза пред  Радио „Фокус“ – Пирин  Емилия Илиева, началник на отдел „Статистически изследвания“ - Благоевград към Териториално статистическо бюро - Югозапад. По думите ѝ в сравнение с предходната година броят на този тип детски заведения и местата в тях в областта намаляват съответно с 3.4% (за самостоятелните) и 0.9% (за тези в състава на детски градини). „В градовете детските ясли са 32 със 1 446 места, а в селата – 25 с 499 места. Осигуреността с места в детските ясли в област Благоевград към 31 декември 2018 г. е 23.6%, при 17.3% – средно за страната“, каза още Илиева. Тя добави, че по този показател област Благоевград се нарежда на второ място в страната, като с по-висока осигуреност е само област Габрово (26.7%). „През 2018 г. в самостоятелни детски ясли и яслени групи към ДГ в област Благоевград са постъпили 1 520 деца. В края на годината в детските ясли се отглеждат и възпитават 1 712 деца, от които момчета са 884, а момичетата – 828“, подчерта Илиева. Тя отбеляза, че разпределението на децата, отглеждани в детски ясли по възраст през 2018 година се запазва без изменения. „Най-голям е относителният дял на децата на 2-годишна възраст – 90.6%, следван от дела на децата на 1 година – 6.8%“, уточни Илиева. \r\nЛивия НИНОВА", "date": "2019.07.14", "title": "Благоевград: 57 детски ясли и яслени групи с общо 1 945 места са функционирали в областта през 2018 г."}
{"url": "http://www.focus-news.net/news/2019/07/14/2680107/razgrad-10-godishno-dete-e-blasnato-ot-lek-avtomobil-v-selo-kitanchevo.html", "text": "10-годишно дете от град Исперих е блъснато от лек автомобил в село Китанчево. Това съобщиха от  ОДМВР - Разград . Сигналът за инцидента е подаден около 18.30 часа на 12 юли. 34-годишен водач на лек автомобил „Опел Астра“ блъска внезапно излязлото на пътното платно малолетно момиче. Шофьорът спира, взема пострадалото дете и го откарва във ФСМП - Исперих, където е установено, че момичето е с фрактура на левия крак и охлузни рани по тялото, без опасност за живота. Пробата за употреба на алкохол на водача е отрицателна. Съставен му е акт по ЗДвП. Образувано е досъдебно производство.", "date": "2019.07.14", "title": "Разград: 10-годишно дете е блъснато от лек автомобил в село Китанчево"}
{"url": "http://www.focus-news.net/news/2019/07/14/2680109/krum-zarkov-bsp-vseki-koyto-posyaga-na-mashinnoto-glasuvane-posyaga-kam-chestnostta-na-vota.html", "text": "Всеки, който посяга на машинното гласуване, посяга към честността на вота. Това каза зам.-председателят на ПГ на „БСП за България\" в интервю за предаването „Неделя 150“ на  БНР . „ЦИК действително констатира някои проблеми с машинното гласуване. Но те се дължат най- вече на това, че преди няколко месеца, когато трябваше да бъде въведено изцяло машинното гласуване, срещу него имаше опит да бъде отменено, както сега“, отбеляза Зарков. По думите му, тогава се е стигнало до компромисно решение да се въведат 3 000 машини, 6 000 за местните и изцяло самостоятелно машинно гласуване след тях. „След като седмици преди изборите, започвате да бърникате в Изборния кодекс, трудно е след това да направите организация така, че то да бъде успешно. Неприлично е съзнателно да създаваш трудности и след това позовавайки се на тях да гониш крайната си цел“, посочи Зарков, която според него е да бъде отменено машинното гласуване. „Очевидно е, че това е една от гаранциите на честен вот, всеки който посегне на нея подлежи на съмнения, че посяга на честността на вота“, подчерта зам.-председателят на ПГ на БСП. „Изборният процес в България има два проблема – единият е извън секциите, административният натиск, купуване на гласове. Другият е вътре в секциите, където по едни или други причини, членове на СИК бъркат в протоколи“, посочи той. Според него също така е прекалено висок броят на недействителните бюлетини, които накрая изменят вота.", "date": "2019.07.14", "title": "Крум Зарков, БСП: Всеки, който посяга на машинното гласуване, посяга към честността на вота"}
{"url": "http://www.focus-news.net/news/2019/07/14/2680110/pravoslavnata-tsarkva-chestva-svetite-machenitsi-kirik-i-yulita-i-sv-ravnoapostolen-knyaz-vladimir-na-15-yuli.html", "text": "Православната църква чества светите мъченици Кирик и Юлита и Св. равноапостолен княз Владимир на 15 юли, предаде репортер на  Агенция „Фокус“ . По този повод с благословението на Негово светейшество Българския патриарх и Софийски митрополит Неофит, Негово преосвещенство Белоградчишки епископ Поликарп - викарий на Софийския  митрополит, ще оглави Архиерейска света Литургия в храм „Св. мъченици Кирик и Юлита “, град Банкя.  \r\nНикола ПЕТКОВ", "date": "2019.07.14", "title": "Православната църква чества светите мъченици Кирик и Юлита и Св. равноапостолен княз Владимир на 15 юли"}
{"url": "http://www.focus-news.net/news/2019/07/14/2680111/the-telegraph-dzheremi-hant-zayavi-che-ako-bade-izbran-za-premier-shte-poeme-i-posta-na-brekzit-ministar.html", "text": "Действащият първи дипломат на Лондон заяви, че ако бъде избран като нов председател на Консервативната партия и нов премиер на Великобритания, ще поеме и поста на Брекзит министър, тъй като според него поста е „твърде голяма“ отговорност, за да не се ръководи от председателя на правителството. Това пише вестник  Telegraph . \r\nХънт заяви, че би премахнал изцяло департамента, който съблюдава излизането на Великобритания от ЕС и вместо това ще координира приготовленията за Брекзит без сделка от „Даунинг стрийт“ №10 \r\nИзявлението на външният министър е направено на фона на очакваните вътрешни избори за нов лидер на Консервативната партия, който ще бъде и новият премиер, след като действащият министър-председател Тереза Мей обяви по-рано своето оттегляне.  : Цанко Цолов", "date": "2019.07.14", "title": "The Telegraph: Джереми Хънт заяви, че ако бъде избран за премиер, ще поеме и поста на Брекзит министър"}
{"url": "http://www.focus-news.net/news/2019/07/14/2680108/miami-herald-buryata-bari-prodalzhava-da-otslabva-dokato-se-dvizhi-nad-luiziana.html", "text": "Последните данни на Американския център по ураганите отмени действащото предупреждение за опасност от тропическа буря, което важеше за региона на Ню Орлиънс, след като стихията „Бари“ отмина местността. Това съобщава американският вестник  Miami Herald .  \r\nПредупреждението обаче все още е в сила за района около Морган сити и град Камерън. От един часа след полунощ местно време в неделя опасността за региона около устието р. Ачафалая и град Билокси в щата Мисисипи също няма да действа.  \r\nСилата на ветровете на „Бари“ е намаляла до 75 километра в час, като прогнозираният й маршрут преминава през централна и северна Луизиана, след което ще премине в Арканзас в неделя вечерта местно време. От агенцията обаче подчертават, че опасността от животозастрашаващи наводнения все още е валидна.  : Цанко Цолов", "date": "2019.07.14", "title": "Miami Herald: Бурята „Бари“ продължава да отслабва докато се движи над Луизиана"}
{"url": "http://www.focus-news.net/news/2019/07/14/2680112/benovska-otnovo-shte-pita-koy-i-na-kakvo-osnovanie-iska-no-i-mozhe-li-da-upravlyava-balgariya.html", "text": "Илиана Беновска отново ще пита: „Кой и на какво основание иска, но и може ли да управлява България?” в авторското си предаване „Беновска пита“ днес от 17.00 часа. Това съобщиха от  екипа на предаването „Беновска пита“  по „Канал 3”. Нейни събеседници в днешното издание на предаването ще бъдат: министърът на вътрешните работи Младен Маринов, Александър Симов от БСП, Искрен Веселинов от ВМРО, Хасан Адемов от ДПС и проф. Михаил Константинов, ИО.   \r\nПовторението се излъчва по Канал 3 и по К2 в неделя вечер от 23.15 часа. Адресът на предаването е benovskapita@gmail.com", "date": "2019.07.14", "title": "Беновска отново ще пита: Кой и на какво основание иска, но и може ли да управлява България"}
{"url": "http://www.focus-news.net/news/2019/07/14/2680113/desislava-atanasova-gerb-tsenata-na-mashinnoto-glasuvane-shte-bade-oshte-po-visoka-za-mestnite-izbori.html", "text": "Цената на машинното гласуване ще бъде още по-висока за местните избори. Това каза зам.-председателят на правната комисия в Народното събрание Десислава Атанасова в интервю за предаването „Неделя 150“ на  БНР . Атанасова поясни, че след проведените избори ЦИК е изготвила анализ за предстоящо гласуване чрез машини в много повече секции. По думите й, аргументите на ЦИК са, че гласуването е било трудно, вотът е неоправдано скъп. Тя припомни, че цената на 1 машинен вот е 59 лв. в сравнение с 0.71 лв. за хартиена бюлетина. „Особено сериозно внимание е обърнато, че цената ще е още по-висока за предстоящите избори за общински съветници и кметове“, уточни Атанасова. „Спецификата на местните избори изисква специфична настройка на отделните машини за отделните СИК-ове. Някъде ще трябва да бъдат настройвани за три вида, другаде за четири вида избори,“ добави Десислава Атанасова. Според нея ако остане машинното гласуване ще има сериозно предизвикателство при преброяването на преференциите за общинските съветници. „От ЦИК смятат, че увеличаването на броя на секциите с машинно гласуване ще доведе до увеличаване на несъответствия и грешките в протоколите“, подчерта зам.-председателят на правната комисия в НС. По думите й, българските граждани разчитат на хартиената бюлетина и не проявяват интерес към машините.  \r\nАтанасова отбеляза, че са предложили машинно гласуване да отпадне на парламентарни и местни избори, защото в такова становището на вносителите – ГЕРБ, „Воля“ и „Обединени патриоти“.", "date": "2019.07.14", "title": "Десислава Атанасова, ГЕРБ: Цената на машинното гласуване ще бъде още по-висока за местните избори"}
{"url": "http://www.focus-news.net/news/2019/07/14/2680114/makfaks-obilni-valezhi-v-skopie-kriva-palanka-i-tetovo.html", "text": "Обилни валежи паднаха в нощта срещу събота в македонските градове Скопие, Крива Паланка, Тетово и Прилеп, съобщава македонската агенция  “Макфакс“ , като пояснява, че става въпрос за количество от 18 литра на квадратен метър.  \r\nСпоред македонската метеорологична служба, причината е нестабилна въздушна маса, която е навлязла в Северна Македония малко след полунощ в събота. Часовете преди обяд в югозападната ни съседка ще бъдат облачни с очаквания за валежи. Най-обилни ще са те в южните и източните части на страната, където се очакват 20 литра на квадратен метър.  : Цанко Цолов", "date": "2019.07.14", "title": "„Макфакс“: Обилни валежи в Скопие, Крива Паланка и Тетово"}
{"url": "http://www.focus-news.net/news/2019/07/14/2680115/miroslav-stoyanov-odmvr-pazardzhik-dvizhenieto-na-karutsi-po-parvoklasnite-patishta-sazdava-opasnost-ot-proizshestviya.html", "text": "Нерегламентираното движение на каруци по първокласната пътна мрежа в областта през летните месеци създава реални опасности за пътнотранспортни произшествия и е обект на контрол от страна на „Пътна полиция“. Това съобщи за  Радио „Фокус“ – Пазарджик  Мирослав Стоянов, говорител на ОДМВР – Пазарджик. „Каруците са пътни превозни средства, които създават предпоставки за пътни инциденти, особено ако не са оборудвани, не са боядисани в съответния жълт цвят, нямат светлоотразители или не са регистрирани“, каза още Стоянов. По думите му все още има проблеми с движението на каруци по скоростните пътища и най-вече по главния път І-8 Пазарджик – Пловдив. Там са насочени и усилията на полицейските служители. В тази връзка с контрола на движението на такива пътни превозни средства са ангажирани както екипи на „Пътна полиция“, така и на полицейското управление в квартал „Изток” и на Районното управление на полицията „На нарушителите се съставя акт за административно нарушение. Усилията на полицаите са насочени основно през нощните часове и почивните дни, които се използват от водачите на каруци най-често за пътуване по главни пътища“, уточни Стоянов. \r\nВаня НИКОЛОВА", "date": "2019.07.14", "title": "Мирослав Стоянов, ОДМВР – Пазарджик: Движението на каруци по първокласните пътища създава опасност от произшествия"}
{"url": "http://www.focus-news.net/news/2019/07/14/2680116/shumen-dazhd-vali-v-grada-patnite-nastilki-sa-mokri-i-hlazgavi.html", "text": "Дъжд вали в града, предаде репортер на  Радио „Фокус“ - Шумен . Пътните настилки са мокри и хлъзгави. Канализацията успява да поеме дъждовната вода. Натоварен е трафикът в централната градска зона. Светофарните уредби функционират без промяна. \r\nИвелина ИВАНОВА", "date": "2019.07.14", "title": "Шумен: Дъжд вали в града, пътните настилки са мокри и хлъзгави"}
{"url": "http://www.focus-news.net/news/2019/07/14/2680118/iliana-benovska-g-zho-ninova-premier-ne-stavate-a-za-kmet-na-sofiya-vie-ili-kircho-dobrevi.html", "text": "Г-жо Нинова, премиер не ставате, а за кмет на София – вие или Кирчо Добрев? Това е въпросът на журналиста Илиана Беновска в днешното издание на предаването „Беновска пита” по Канал 3 и К2, съобщиха от  екипа на предаването . \r\nКогато Георги Гергов и Красимир Янков, доверчиви мъже, не познаващи женското коварство, избраха Нинова за водачка на БСП  - въпросната „кръшна“ гюбекчийка и ездачка на кобили, и обяздваща покорните БСП-фунционери, се закле, че ще стане министър-председател на мястото на Борисов.  \r\nДо днес, освен че се отърва, за сега, от благодетеля си Георги Гергов, Нинова натири и опитните политици от БСП и смени ИБ на БСП, както си смени и прическата - по съвета на женския идол, естета-социалист Стефан Данаилов. Но, се разбра, че въпросната Нинова не става за премиер на мястото на Борисов. Нинова не прие и отворената длан в името на България, когато Борисов я покани да стане председател на 44 НС. Успя само да измисли пасивна опозиционна политика като повелител на БСП - напускане на НС за щяло и не щяло. \r\nПредстоят местни избори. Голготата или Осанната на БСП. От 1990-та БСП не е имала кмет в София.  \r\nАко Нинова не става да стане премиер, нека докаже, че я бива да „се разбере по мъжки“ с лидера на ГЕРБ Борисов и да го бие в София, като се кандидатира лично за кмет на София. Да напомня, че кмет на столицата е 4-тата властова позиция по Конституция - това е министър-председателят на София.  \r\nЩе се осмели ли Нинова, за да докаже на Борисов и нацията, че става за водач, да възправи мощна снага до грацилната Фандъкова? И, ако я е страх от поредното поражение и съзнанието, че този път с оставката ѝ няма да се играят циганските игри „тука има, тука нема“ - защо Нинова не пусне яркия, остроумен и опитен апаратчик Кирчо Добрев за кандидат за кмет на София, за да докаже, че лично тя е силен ръководител, а БСП има харизматични личности ? \r\nАз съм Беновска. И питам.", "date": "2019.07.14", "title": "Илиана Беновска: Г-жо Нинова, премиер не ставате, а за кмет на София – вие или Кирчо Добрев?"}
{"url": "http://www.focus-news.net/news/2019/07/14/2680119/api-shofyorite-tryabva-da-karat-s-povisheno-vnimanie-po-pat-ii-84-varvara-velingrad-pri-km-20-sled-nadleza-na-tesnolineykata-poradi-razchistvane-na-svlachishte.html", "text": "Шофьорите трябва да карат с повишено внимание по път II-84 Варвара – Велинград при км 20 след надлеза на теснолинейката поради разчистване на свлачище. Това съобщиха от пресцентъра на  Агенция „Пътна инфраструктура“ .", "date": "2019.07.14", "title": "АПИ: Шофьорите трябва да карат с повишено внимание по път II-84 Варвара – Велинград при км 20 след надлеза на теснолинейката поради разчистване на свлачище"}
{"url": "http://www.focus-news.net/news/2019/07/14/2680120/burgas-normalno-se-osashtestvyava-preminavaneto-na-avtomobili-prez-gkpp-malko-tarnovo.html", "text": "Нормално се осъществява преминаването на автомобили през ГКПП „Малко Търново“. Това съобщи за  Радио „Фокус“ – Бургас  дежурният на пункта. Към този час няма струпване на автомобили. Пътните настилки са мокри, заради дъжда. Водачите трябва да бъдат внимателни. \r\nМария КУРТЕВА", "date": "2019.07.14", "title": "Бургас: Нормално се осъществява преминаването на автомобили през ГКПП „Малко Търново“"}
{"url": "http://www.focus-news.net/news/2019/07/14/2680121/protothema-novi-silni-valezhi-v-gartsiya.html", "text": "Нови проливни дъждове се изляха в ранните часове на неделя в Гърция, това съобщава гръцкото издание  Protothema . Според данни на вестника, няколко улици в дема Навпактия на западното крайбрежия са били наводнени в часовете след полунощ.  \r\nПожарникарите са се отзовали на множество бедстващи сигнали през нощта. Нанесена е повреда на пътя, водещ към намиращия се региона античен театър.   \r\nСилният дъжд бе очакван, след като по-рано гръцката метеорологична станция предупреди за нови силни валежи в страната, след необичайнат буря, която нанесе множество щети в Халкидики и отне живота на седем души.  : Цанко Цолов", "date": "2019.07.14", "title": "Protothema: Нови силни валежи в Гърция"}
{"url": "http://www.focus-news.net/news/2019/07/14/2680122/prof-stati-statev-unss-sredstvata-za-vissheto-obrazovanie-tryabva-da-badat-uvelicheni-i-da-se-razpredelyat-na-baza-kachestvo.html", "text": "Средствата за висшето образование трябва да бъдат увеличени и да се разпределят на база качество. Това каза ректорът на УНСС проф. д.ик.н. Стати Статев в интервю за предаването „Неделя 150“ на  БНР . „Имаме едно структурно несъответствие, диспропорция във финансирането на висшето образование. Държавата повече се е насочила, което е добре, към началното и средното образование, но само за информация – финансирането на един студент е два пъти по-малко, отколкото за финансирането на един гимназист“, уточни проф. Статев. „Това трябва да бъде синхронизирано в системата на образованието, защото иначе се създава диспропорция. Държавата трябва да се вгледа повече в университетите и да направи по-сериозна диференциация между тях“, заяви той.  Според него средствата за висшето образование трябва да се разпределят според качеството. „Ако това бъде направено, ние имаме една сериозна оценка, кой какви специалисти с висше образование произвежда за практиката и как се реализират“, допълни ректора на УНСС.  По думите му, ако средствата за висшето образование останат такива и те продължават да се разпределят по традиционния начин, ние ще се останем на това ниво.  \r\n„Субсидията, която получаваме от държавата, стига най-много за заплатите на преподавателите и оттам всеки да се оправя както иска. Дори и при тази ситуация ние поддържаме връзки с бизнеса и средното образование. Все пак, ако държавата приоритизира висшето образование и науката, трябва да се седне на много сериозен разговор, за да уточним на кой, колко и за какво“, поясни той.  „Ние сме в много силен контакт с колегите от БАН. Заедно с тях работим чрез центъра за компетентност по работа с големи данни в икономиката в осем области. В нашия университет е базирана цялата структура на преподаване и наука, свързана с интелектуалната собственост, която е пряко свързана с изкуствения интелект“, посочи още Статев.", "date": "2019.07.14", "title": "Проф. Стати Статев, УНСС: Средствата за висшето образование трябва да бъдат увеличени и да се разпределят на база качество"}
{"url": "http://www.focus-news.net/news/2019/07/14/2680117/tass-germanski-profesor-opredeli-turskata-pokupka-na-s-400-kato-pobeda-za-rusiya.html", "text": "Доставката на руските зенитни ракети в Турция е победа за Москва и може да застраши отношенията на Анкара с нейните партньори от НАТО, такова е мнението на германския професор Томас Егер, публикувано в местното издание Focus, предава  ТАСС .  \r\n„Доставката на системите и разполагането на руски специалисти на турска територия е огромна победа за президента (Владимир) Путин. Неговата репутация се покачи, Русия ще получи достъпа до важни военни данни, което е преимущество за руските военни, а сближението между Анкара и Москва е силен удар по НАТО“, пише професорът.  \r\nСпоред Егер, турският президент Реджеп Тайип Ердоган е скептичен спрямо американския държавен глава Доналд Тръмп, докато в Путин той вижда „ефективна опора“ при вътрешнополитически проблеми.  \r\n„Ако Турция излезе от НАТО, това ще е изключителна геостратегическа загуба за Алианса“, категоричен е политологът. Според него тази възможност не може да бъде категорично отхвърлена.   : Цанко Цолов", "date": "2019.07.14", "title": "ТАСС: Германски професор определи турската покупка на С-400 като победа за Русия"}
{"url": "http://www.focus-news.net/news/2019/07/14/2680123/stara-zagora-v-dnevniya-tsentar-za-detsa-s-uvrezhdaniya-v-buzovgrad-zapochnaha-deynostite-po-proekta-sinyo-lyato.html", "text": "В Дневния център за деца с увреждания в Бузовград започнаха дейностите по проекта „Синьо лято”. Това каза за  Радио „Фокус”  Анна Стефанова, психолог на Дневния център. Тя посочи, че в рамките на проекта се организират съвместни инициативи на деца, които са потребители на услугите на Дневния център, както и доброволци от училищата в Казанлък. Според Анна Стефанова в случая деца помагат на деца. В едните се възпитава чувството на отговорност, на съпричастност и чувство за приемане на тези, които са различни по някаква причина. Стефанова добави, че уникалността на този проект е, че може да се промени не само средата, в която живеят децата. Тя изрази надежда, че доброволците след време ще променят цялата система. „Възлагаме на тях тази надежда”, посочи тя. По думите ѝ доброволците, които работят в Дневния център в Бузовград, са там от години, като те привличат за каузата свои приятели. \r\nПроектът се реализира с помощта на дарителски средства. \r\nСлавяна ГАЙДАРОВА", "date": "2019.07.14", "title": "Стара Загора: В Дневния център за деца с увреждания в Бузовград започнаха дейностите по проекта „Синьо лято”"}
{"url": "http://www.focus-news.net/news/2019/07/14/2680124/jerusalem-post-benyamin-netanyahu-zaplashi-hizbula-s-unishtozhavasht-otveten-udar.html", "text": "Израел ще нанесе „унищожаващ“ удар върху Хизбула, ако организацията предприеме атака срещу близкоизточната страна, това заяви министър-председателят Бенямин Нетаняху по време на среща на правителството на страната в неделя, пише  Jerusalem Post .  \r\nКоментарът на премиера е направен във връзка с думите на лидера на Хизбула Хасан Насралла, който в рамките на свое интервю заяви, че при следваща война с организацията, Израел ще престане да съществува. В неделя Нетаняху нарече думите на Насрала „самохвалство“ и заплаши, че ако „Хизбула се осмели да направи нещо глупаво и атакува Израел, ще извършим унищожаващ военен удар срещу нея и Ливан. „Достатъчно е да кажа, че от години Насрала копае тунели, които ние бутаме за дни“, добави премиерът.  \r\nОт декември насам, Израелските сили за защита разкриха и унищожиха система от тунели, идваща от Ливан, които вероятно са имали за цел да служат като път за части на Хизбула при евентуално проникване в Израел, коментират от израелското издание.   : Цанко Цолов", "date": "2019.07.14", "title": "Jerusalem Post: Бенямин Нетаняху заплаши Хизбула с „унищожаващ“ ответен удар"}
{"url": "http://www.focus-news.net/news/2019/07/14/2680125/kyustendil-samodeytsite-ot-chitalishte-otets-paisiy-selo-bagrentsi-sa-spechelili-nagradi-ot-natsionalniya-folkloren-konkurs-za-svatbena-obrednost-v-selo-peshtera.html", "text": "Самодейците от читалище „Отец Паисий” – село Багренци са спечелили много награди от Националния фолклорен събор-конкурс за сватбена обредност в село Пещера. Това съобщиха за  Радио „Фокус” – Кюстендил  от читалището. Фестивалът се е състоял в село Пещера, община Земен. Идеята на организаторите е да се издирят и популяризират позабравените сватбени ритуали от миналото. На сцената на събора са представени уникални сватбени обреди, хора, песни и реквизит. Самодейците от село Багренци са спечелили Голяма награда и три първи места за своето представяне на фестивала. Те са получили Голямата награда на областния управител на област Перник. Журито е присъдило златни плакети и първо място за певческата група към ансамбъл „Багреница” и за танцовия състав. Златен медал и първо място са присъдени за индивидуалното изпълнение на Александра Очипалска. \r\nВенцеслав ИЛЧЕВ", "date": "2019.07.14", "title": "Кюстендил: Самодейците от читалище „Отец Паисий” – село Багренци са спечелили награди от Националния фолклорен конкурс за сватбена обредност в село Пещера"}
{"url": "http://www.focus-news.net/news/2019/07/14/2680126/liderat-na-nfsb-valeri-simeonov-i-deputati-ot-partiyata-provedoha-sreshti-s-balgarite-ot-zapadnite-pokraynini.html", "text": "Народните представители от НФСБ, водени от лидера на партията Валери Симеонов, проведоха срещи с български общности в Западните покрайнини в петък и събота. Това съобщиха от пресцентъра на  НФСБ . В основата на разговорите бяха проблемите, поставени от нашите сънародници там. Това е поредна среща, тъй като през последните две години НФСБ постави като свой приоритет и пое като ангажимент подпомагането на нашите сънародници там и защитата на интересите на българските общности. \r\nПосещението бе по покана на българското генерално консулство в Ниш и със съдействието на Културно-информационния център в Цариброд. Народните представители Валери Симеонов, Валентин Касабов, Христиан Митев, Георги Колев, Петър Петров, Росен Живков и областният координатор на НФСБ Венера Тодорова разговаряха с българските общности в различни селища от община Сурдулица. В Зайчар българската делегация се включи в отбелязването на първата годишнина от създаването на Сръбско-българския културен център – Сдружение „Светлина“, и се срещна с наши сънародници от този район.   \r\n„За първи път парламентарна делегация в такъв мащаб е на такава сериозна обиколка в Западните покрайнини“, каза Валери Симеонов. Той подчерта, че всичко това става с изключителното съдействие на секретаря на КИЦ „Цариброд“ Далибор Миланов - „един истински българин, който работи всеотдайно за съхранение на българската идентичност в Западните покрайнини“.  \r\nОт своя страна Далибор Миланов добави, че депутатите на НФСБ са хората, които винаги откликват на поканите и проблемите на българите в Западните покрайнини. „Надяваме се така да работим и занапред, защото така се решават наши проблеми“, каза Далибор Миланов. \r\n„Ние все още сме в дълг към българите от Западните покрайнини, тъй като близо век нашата държава не обръща полагащото се внимание на общностите ни в Сърбия. Следим процесите на демократизация в Сърбия, тъй като с тях стават възможни тези сдружения, на базата на които българите могат да заявят, че са малцинство и имат правото на защита на своите интереси. Вече имаме два Културно-информационни центъра в Цариброд и Босилеград, които са официално признати и поддържани от  България. Имаме сдружение в Зайчар и във Враня. Радостното е, че този процес продължава и има инициативи за създаване на такива центрове. В наше лице имате приятели и пълна подкрепа от законодателната и изпълнителна власт в България, доколкото можем да окажем съдействие по проблемите, които поставяте“. Това подчерта Валери Симеонов пред българите в Зайчар по време на отбелязването на първата годишнина от създаването на Културния център там.  \r\nТой обаче не скри, че проблемите в Западните покрайнини все още са тежки, защото не са решавани с десетилетия и защото сръбската държава не е особено благосклонна към българското малцинство, и все още е твърде далеч от общоприетите схващания за демократична държава като се меси в процесите при българските малцинствени общности, опитва се да влияе, разделя хората. „Въпреки това ние сме длъжни да положим всички усилия за увеличаване броя на културно-информационните центрове в Сърбия. Такъв център трябва да бъде открит в Ниш, където живеят над 10 000 българи, в Враня има – но той не се финансира от българската държава, а съществува благодарение даренията на патриоти от региона. В Сурдулица също трябва да се открие такъв център, защото и тук има проблеми със защита интересите на общността“, коментира Валери Симеонов. Той добави и необходимостта от откриването на неделни училища в местата с българско население. \r\nКато втора група проблеми той очерта свързаните с икономическото положение. Западните покрайнини са район, умишлено занемарен от сръбската държава и страдащ от тежки демографски проблеми. „Тук са живели над 100 000 българи, сега вече са 15 000“, каза Валери Симеонов и като основна причина посочи голямата безработица. По думите му българската държава все още е пасивна по отношение на насърчаване на местния бизнес и работата по съвместни трансгранични проекти. Депутатите от НФСБ са поели ангажимент да се намесят в този процес.  \r\n„Има натрупани проблеми и с получаването на българско гражданство поради бездействието на Агенцията за българите в чужбина след този удар, който беше нанесен с все още недоказани обвинения от Прокуратурата. Повече от година хора, чиито майки, бащи и дядовци са българи, не могат да получат удостоверение за произход“, каза Валери Симеонов. Той и депутатите от НФСБ са поели ангажимент да разговарят за това с Министерство на правосъдието и с Президентството.", "date": "2019.07.14", "title": "Лидерът на НФСБ Валери Симеонов и депутати от партията проведоха срещи с българите от Западните покрайнини"}
{"url": "http://www.focus-news.net/news/2019/07/14/2680127/tv-21-severna-makedoniya-hristiyan-mitskovski-ako-saberem-mnozinstvo-ot-80-deputati-shte-varnem-staroto-ime-na-stranata.html", "text": "В свое телевизионно интервю, лидерът на опозицията в Северна Македония заяви, че ако на следващите избори ВМРО-ДПМНЕ вкара 80 свои представители в Събранието в Скопие, партията ще върне старото име на югозападната ни съседка, съобщава македонската  TV 21 . \r\n„За да се случи това законно и легално, на нас ни трябват 80 представители в Събранието и условието \"Бадинтер\". Ако имаме това, ще върнем назад промените в Конституцията“, заяви Мицковски. Той обаче не даде информация какво ще стане с Преспанския договор при такава ситуация.    : Цанко Цолов", "date": "2019.07.14", "title": "TV 21 (Северна Македония): Християн Мицковски: Ако съберем мнозинство от 80 депутати, ще върнем старото име на страната"}
{"url": "http://www.focus-news.net/news/2019/07/14/2680128/pregled-na-mezhdunarodnite-novini-do-1300-chasa-agentsiya-fokus.html", "text": "Нови проливни дъждове се изляха в ранните часове на неделя в Гърция, това съобщава гръцкото издание Protothema. Според данни на вестника, няколко улици в дема Навпактия на западното крайбрежия са били наводнени в часовете след полунощ.  \r\nПожарникарите са се отзовали на множество бедстващи сигнали през нощта. Нанесена е повреда на пътя, водещ към намиращия се региона античен театър.   \r\nСилният дъжд бе очакван, след като по-рано гръцката метеорологична станция предупреди за нови силни валежи в страната, след необичайнат буря, която нанесе множество щети в Халкидики и отне живота на седем души.  \r\n***  Доставката на руските зенитни ракети в Турция е победа за Москва и може да застраши отношенията на Анкара с нейните партньори от НАТО, такова е мнението на германския професор Томас Егер, публикувано в местното издание Focus, предава ТАСС.  \r\n„Доставката на системите и разполагането на руски специалисти на турска територия е огромна победа за президента (Владимир) Путин. Неговата репутация се покачи, Русия ще получи достъпа до важни военни данни, което е преимущество за руските военни, а сближението между Анкара и Москва е силен удар по НАТО“, пише професорът.  \r\nСпоред Егер, турският президент Реджеп Тайип Ердоган е скептичен спрямо американския държавен глава Доналд Тръмп, докато в Путин той вижда „ефективна опора“ при вътрешнополитически проблеми.  \r\n„Ако Турция излезе от НАТО, това ще е изключителна геостратегическа загуба за Алианса“, категоричен е политологът. Според него тази възможност не може да бъде категорично отхвърлена.  \r\n***  Последните данни на Американския център по ураганите отмени действащото предупреждение за опасност от тропическа буря, което важеше за региона на Ню Орлиънс, след като стихията „Бари“ отмина местността. Това съобщава американският вестник Miami Herald.  \r\nПредупреждението обаче все още е в сила за района около Морган сити и град Камерън. От един часа след полунощ местно време в неделя опасността за региона около устието р. Ачафалая и град Билокси в щата Мисисипи също няма да действа.  \r\nСилата на ветровете на „Бари“ е намаляла до 75 километра в час, като прогнозираният й маршрут преминава през централна и северна Луизиана, след което ще премине в Арканзас в неделя вечерта местно време. От агенцията обаче подчертават, че опасността от животозастрашаващи наводнения все още е валидна.  \r\n***  Иранският външен министър Мохаммад Джавад Зариф увери, че страната му ще продължи да изнася петрол „при всички обстоятелства“, по време на разговор със своя британски колега Джереми Хънт, съобщава руският вестник “Коммерсант“.  \r\nПредставителят на Техеран е отбелязал „незаконните санкции“ от страна на САЩ и „призовал британското правителство да освободи задържания в Гибралтар ирански петролен танкер „Грейс-1“.  \r\nПо-рано Хънт заяви от профила си в социалните мрежи, че Лондон може да съдейства за освобождаването на иранския морски съд, ако получи гаранции, че товарът му не е предназначен за Сирия. Според първия дипломат на Лондон, целта на страната не е трюма на танкера, а неговата дестинация.  \r\nТанкерът бе задържан в Гибралтар на четвърти юли по подозрение, че превозва петрол за Сирия, което би било в разрез с наложените над Дамаск санкции.  \r\n***  Още два товарни самолета, превозващи части на руските С-400, които Турция закупи, са кацнали в страната в неделя, това съобщава Anadolu Agency. Toва са обявили от Министерството на отбраната в Анкара, от където са пояснили, че се очаква седмата пратка да пристигне по-късно в неделя.  \r\nПо-рано в някои медии бе публикувана неофициална информация, че САЩ се готвят да наложат санкции върху Турция заради покупката на руските ПВО системи, които са предназначени за бой със самолети на Алианса. САЩ многократно предупреждаваха Турция да не закупува руските ПВО С-400, тъй като те са несъвместими с екипировката и системите на НАТО. Освен това от Белия дом се страхуват, че ако продадат американски изтребители F-35, каквото е желанието на Турция, руските техници, обслужващи системите могат да намерят слаби страни в самолетите.  \r\nОт Турция обявиха, покупката на системите не представлява заплаха за НАТО. \r\n***  Либийската национална армия, водена от Халифа Хафтар, започна ново настъпление срещу столицата Триполи, като целта на операцията е овладяване на площад ал-Шахад. Това съобщава РИА Новости, като се позовава на данни от генерал Салих Бухали, офицер под командването на Хафтар. \r\n„Либийската национална армия започна нов етап, който вероятно ще завърши с овладяването на свещения площад Шахад, разгромяването на враговете и тяхното последващо бягство и обръщането им към терористична дейност“, се казва изявлението на Бухали.  \r\nКомандващият западната Либийска национална армия Халифа Хафтар обяви на четвърти април, че започва настъпление за превземането на Труполи с цел „освобождаването на града от терористи“. От своя страни армията на признатото от ООН правителство на Националното единство, което контролира Триполи, заяви, че започва ответна операция, именувана „огнен гняв“. В резултат на боевете в столицата, по данни на Световната здравна организация, са загинали над хиляда души, а около 5,5 хиляди са ранени.  \r\n***  Земетресение с магнитуд от 6,6 по скалата на Рихтер е усетено в Австралия, това съобщава Геологическата топографска служба на САЩ. Епицентърът на труса се намира в морето, на около 200 километра западно от град Брум.  \r\nКъм момента няма данни за щети или пострадали. ю \r\n***  Великобритания се намира в най-големия риск от икономическа рецесия в последните 12 години, това показват данните на агенция Resolution Foundation, публикувани във вестник Financial Times, предава “Интерфакс“.   \r\nСпоред проучването, Великобритания изпитва рецесия средно по веднъж на всеки десет години, когато доходите на семейство паднат до 2,500 паунда месечно, а числото на безработните се увеличи до един милион души.  \r\nСъгласно публикуваните данни, в момента във Великобритания се наблюдава такъв спад в доходите, като компанията е подчертала, че лондонското правителство не е съставило план за справяне с проблемите в икономиката. Директорът на изследователския център Деймс Смит, множеството от инструментите, които се ползват за преодоляване на спад в икономиката няма да бъдат ефективни в случай на рецесия.  \r\n***  Екипът на американския президент Доналд Тръмп готви пакет от санкции, насочен срещу Турция, заради покупката на руските системи С-400, които Анкара извърши, предава американската редакция на Bloomberg. Това са разкрили източници на медията.  \r\nАдминистрацията на Тръмп е избрала един от трите пакета мерки, които се предвиждат при такива случаи от указа за Противодействие на американските съперници чрез санкции. Планът все още трябва да бъде одобрен от самия президент преди за влезе в сила.  \r\nСпоред хора запознати със случая, идеята е санкциите да бъдат обявени в края на следващата седмица. Администрацията на Тръмп иска да изчака в Турция да отбележат годишнината от опита за преврат в страната, която ще се проведе в понеделник, за да няма нови обвинения от страна на Анкара, че САЩ са били замесени в неуспешния опит за смяна на властта.   \r\n„Фокус“ припомня: \r\nСАЩ многократно предупреждаваха Турция да не закупува руските ПВО С-400, тъй като те са несъвместими с екипировката и системите на НАТО. Освен това от Белия дом се страхуват, че ако продадат американски изтребители F-35, каквото е желанието на Турция, руските техници, обслужващи системите могат да намерят слаби страни в самолетите.  \r\nОт Турция обявиха, покупката на системите не представлява заплаха за НАТО.  \r\n***", "date": "2019.07.14", "title": "Преглед на международните новини до 13:00 часа (Агенция \"Фокус\")"}
{"url": "http://www.focus-news.net/news/2019/07/14/2680129/afp-zemetresenie-s-magnitud-ot-73-po-skalata-na-rihter-e-useteno-v-indoneziya.html", "text": "Силно земетресение с магнитуд от 7,3 по скалата на Рихтер е усетено островите Малуку в източната част на Индонезия, съобщиха от   Геологическа топографска служба на САЩ . Епицентърът на Труса се намира на около 165 километра от югозападния град Тернат в провинция Северно Малуку.  \r\nНе е издадено предупреждение за опасност от цунами. Към момента няма данни за жертви или щети.  : Цанко Цолов", "date": "2019.07.14", "title": "AFP: Земетресение с магнитуд от 7,3 по скалата на Рихтер е усетено в Индонезия"}
{"url": "http://www.focus-news.net/news/2019/07/14/2680130/stara-zagora-vazrasten-mazh-e-zaginal-pri-pozhar-v-zhilishtna-sgrada.html", "text": "Възрастен мъж е загинал при пожар в жилищна сграда. Това съобщиха за  Агенция „Фокус“ пресцентъра от  ОДМВР-Стара Загора . Пожарът е избухнал тази нощ. Към момента той е потушен. Няма други пострадали. Нанесени са материални щети.  \r\nДаяна ДЮЛГЕРОВА", "date": "2019.07.14", "title": "Стара Загора: Възрастен мъж е загинал при пожар в жилищна сграда"}
{"url": "http://www.focus-news.net/news/2019/07/14/2680131/lyubomira-gancheva-abv-shte-se-borim-za-poveche-darzhava-vav-vsyako-naseleno-myasto-i-kray-na-zabravenite-ot-boga-i-boyko-mesta.html", "text": "Ще се борим за повече държава във всяко населено място и край на забравените от Бога и Бойко места. Това каза заместник-председателят на АБВ Любомира Ганчева по време на пресконференция във връзка с основните послания на партията за предстоящия местен вот, предаде репортер на  Агенция „Фокус“ .  „Днес на Националния ни съвет, в навечерието на местни избори 2019 г., започнахме разговора какви ще са националните приоритети на АБВ.  Този разговор започва броени дни след Световния ден на населението“, каза Ганчева и посочи, че страната ни е в демографска катастрофа и това изисква сериозни мерки. По думите й по тях трябва да се търси консенсус по този въпрос. Тя обясни, че АБВ ще се бори за държава, която гарантира сигурността на хората, справяне с битовата престъпност, възстановяване на службите за гражданска защита и на ветеринарно-медицинските служби. „Втората конкретна мярка е реална власт в ръцете на общините. Това означава край на пряката зависимост от конкретното настроение на премиера днес“, заяви още Ганчева.  \r\nДеница КИТАНОВА", "date": "2019.07.14", "title": "Любомира Ганчева, АБВ: Ще се борим за повече държава във всяко населено място и край на забравените от Бога и Бойко места"}
{"url": "http://www.focus-news.net/news/2019/07/14/2680132/kardzhali-na-arena-arda-shte-se-sastoi-otlozheniyat-poradi-poroen-dazhd-futbolen-mach-mezhdu-otborite-na-arda-i-botev-plovdiv.html", "text": "Днес трябва да се състои отложеният поради пороен дъжд футболен мач между ФК „Арда“ и „Ботев“ - Пловдив, предаде кореспондент на  Радио „Фокус“ . Двубоят трябваше да се играе вчера, но бе прекъснат в самото начало от проливен валеж и отложен с 24 часа. Футболната среща ще се състои, както е регламентирано от наредба за такива случаи - в 18.30 часа днес на „Арена Арда“ в Кърджали, като ще започне от четвъртата минута. От ръководството на Футболен клуб „Ботев“ информираха, че е постигната договорка на касите на стадиона в Кърджали за гостуващи привърженици на пловдивския тим да бъдат издавани пропуски, с които феновете на Ботев да гледат мача безплатно.  \r\nОт ОДМВР - Кърджали съобщиха, че са осигурили временна реорганизация на движението в Кърджали от 17.00 часа до 21.00 часа. Ще бъде ограничено и временно спирано движението по бул. „Беломорски“ от кръстовището с бул. „Тракия“ до болницата и кръстовището с ул. „Булаир“ до Съдебната палата. Колите ще бъдат пренасочвани по улиците „Сан Стефано“ и „Екзарх Йосиф“. Ще бъде временно спирано и движението по ул. „Мадара“ покрай парк „Простор“, по пътя към село Сипей. В района на парк „Простор“ ще има буферна зона за сигурност. Сили на Областната дирекция на МВР - Кърджали и Зоналното жандармерийско управление ще се грижат за охраната на обществения ред и пътната безопасност преди, по време и след приключване на футболната среща. Поради обявеният днес оранжев код е възможно отново да има силни дъждове, съпроводени с гръмотевици.  \r\nДарина ДЕЕНИЧИНА", "date": "2019.07.14", "title": "Кърджали: На „Арена Арда“ ще се състои отложеният поради пороен дъжд футболен мач между отборите на „Арда“ и „Ботев“ - Пловдив"}
{"url": "http://www.focus-news.net/news/2019/07/14/2680133/rumen-petkov-abv-shte-tarsim-ne-prosto-podobryavane-na-rezultata-si-osnovnata-ni-zadacha-shte-e-zasilvane-na-uchastieto-na-levitsata-v-mestnite-organi-za-samoupravlenie.html", "text": "Ще търсим не просто подобряване на резултата си – основната ни задача ще е засилване на участието на левицата в местните органи за самоуправление. Това каза лидерът на АБВ Румен Петков по време на пресконференция, предаде репортер на  Агенция \"Фокус\" . „Националният съвет си постави една много ясна политическа цел на предстоящите местни избори и тя е свързана с рязко засилване присъствието на левицата в местните органи за самоуправление. Анализът, който правим е, че представителството на левицата в местните органи за самоуправление в изтичащия мандат е катастрофа. Левицата няма нито един кмет на областен център, няма нито един кмет или по-скоро много малко кметове на околийски центрове. Това са големите общини с историята в миналото\", поясни още Петков. По думите му, това означава, че АБВ има волята и приема проявения от БСП към партията интерес на различни нива – общинско, областно, национално с готовността да се търсят решения, които да доведат до слагане на началото на разделяне между ПП ГЕРБ и държавата. \"Видимо е с просто око, че ПП ГЕРБ се е сраснала с държавата и че използва държавата и държавните инструменти, инструментите на назначение и контрол на администрацията като лост за влияние. Главната, основната политическа задача, която си поставяме е рязко засилване на участието на левицата в местните органи за самоуправление“, каза Петков. Той обърна внимание, че сега ПП АБВ има повече от 100 общински съветници, кметове на общини, които са избрани с подкрепата на партията. „Повече от 30 кметове на населени места“, каза лидерът на АБВ.  \r\nДеница КИТАНОВА", "date": "2019.07.14", "title": "Румен Петков, АБВ: Ще търсим не просто подобряване на резултата си – основната ни задача ще е засилване на участието на левицата в местните органи за самоуправление"}
{"url": "http://www.focus-news.net/news/2019/07/14/2680134/pazardzhik-prodalzhava-letniyat-uchenicheski-lager-v-selo-panagyurski-kolonii.html", "text": "Продължава летният ученически лагер в село Панагюрски колонии. Това съобщи за  Радио „Фокус“ – Пазарджик  Радка Костуркова от Община Панагюрище. Тя обясни, че втората лагерна смяна започва на 15 юли и ще продължи до 24 юли 2019 година (включително). „Тя е с наименование „Сред природата – здрави, бодри и вдъхновени“. Смяната включва разнообразни дейности, въздействащи върху физическото здраве на децата и личностното им израстване в посока формиране на уважение и любов към природата, толерантност към другите, чувство на отговорност и умения за работа в екип. Началник на втора лагерна смяна ще бъде Маргарита Паланкалиева, учител в ОУ „Проф. Марин Дринов”, допълни Костуркова. \r\nВаня НИКОЛОВА", "date": "2019.07.14", "title": "Пазарджик: Продължава летният ученически лагер в село Панагюрски колонии"}
{"url": "http://www.focus-news.net/news/2019/07/14/2680135/blagoevgrad-208-e-obhvatat-na-detsata-otglezhdani-v-detski-yasli-v-oblastta-v-kraya-na-2018-godina.html", "text": "В края на 2018 година обхватът на децата, отглеждани в детски ясли в областта, е 20.8% и като равнище е по-висок от средния за страната – 16.6%. Това каза пред  Радио „Фокус“ – Пирин  Емилия Илиева, началник на отдел „Статистически изследвания“ - Благоевград към Териториално статистическо бюро - Югозапад. По думите ѝ най-висока е стойността на показателя в община Кресна (49.0%), а най-ниска в община Якоруда – 8.2%.  \r\n„Към 31 декември 2018 г. по основно трудово правоотношение в детските ясли в областта работят 426 медицински и други специалисти, които отглеждат, възпитават и обучават децата. Медицинските специалисти по „Здравни грижи“ са 208, като 98.6% от тях са медицински сестри (205)“, каза още Илиева. Тя добави, че немедицинският персонал, който се грижи за обслужването на децата, е 217 души. \r\nЛивия НИНОВА", "date": "2019.07.14", "title": "Благоевград: 20.8% е обхватът на децата, отглеждани в детски ясли в областта, в края на 2018 година"}
{"url": "http://www.focus-news.net/news/2019/07/14/2680136/rumen-petkov-abv-kategorichno-sme-za-tova-mashinnoto-glasuvane-da-bade-vavedeno-kato-edinna-norma-po-nay-barziya-nachin.html", "text": "Категорично сме за това машинното гласуване да бъде въведено като единна норма по най-бързия начин. Това каза лидерът на АБВ Румен Петков по време на пресконференция, предаде репортер на  Агенция \"Фокус\" . „Имаме своя обективен анализ на това как се стига до 300 хил. невалидни бюлетини, да знаем кои са текстовете в изборната нормативна уредба, които трябва да бъдат променени и да се предприемат всички стъпки и действия, за да си изпълняваме законите. Може ли да има запис, че при референдум се гласува в плик и ние да говорим за машинно гласуване“, каза още Петков. По думите му, разписаният плик в Изборния кодекс не смущава никого в Народното събрание. „Как утре да правим референдум с машинно гласуване. Т.е. законодателят поддържа текстове, които правят невъзможно въвеждането на машинно гласуване като цяло“, посочи още той.  \r\nДеница КИТАНОВА", "date": "2019.07.14", "title": "Румен Петков, АБВ: Категорично сме за това машинното гласуване да бъде въведено като единна норма по най-бързия начин"}
{"url": "http://www.focus-news.net/news/2019/07/14/2680137/dobrich-nov-ekopark-v-primorska-dobrudzha-shte-zaradva-lyubitelite-na-prirodata.html", "text": "Нов екопарк в Приморска Добруджа ще зарадва любителите на природата, предаде кореспондент на  Радио „Фокус” – Варна . Екопаркът се намира между курортното село Кранево и курортния комплекс Албена. Разположен е на площ от 7000 дка гориста местност и граничи с три села на територията на община Балчик. В горите свободно се разхождат над 200 елена, 200 муфлона, между 40 и 50 сърни и камерунски кози. Могат да се наблюдават зайци, фазани и яребици. Посетителите ще бъдат придружавани от водач. Екопаркът се обикаля за приблизително 3 часа. Популацията на всички животни, които са характерни за лонгозната гора на Североизточна България, се развива изключително добре в тази местност. Изградени са 7 вишки, от които туристите могат необезпокоявано и безопасно да наблюдават животните, които се движат свободно наоколо. Разходката из парка, който е силно пресечена местност, може да се осъществи пеша, на кон или с каруци за шестима, теглени от два коня.  \r\nЖулиета НИКОЛОВА", "date": "2019.07.14", "title": "Добрич: Нов екопарк в Приморска Добруджа ще зарадва любителите на природата"}
{"url": "http://www.focus-news.net/news/2019/07/14/2680138/blagoevgrad-publichna-sreshta-za-predstavyane-na-investitsionen-proekt-za-remont-na-gorskiya-pat-karamanitsa-prevala-se-provede-v-darzhavno-lovno-stopanstvo-dikchan.html", "text": "Публична среща за представяне на инвестиционен проект на Югозападното държавно предприятие за основен ремонт на горски автомобилен път Караманица – Превала на територията на Държавно ловно стопанство „Дикчан” събра повече от 35 представители на заинтересованите страни. Това съобщи за  Радио „Фокус“ – Пирин  Снежана Паскалева, експерт „Връзки с обществеността“ към Югозападно държавно предприятие. Сред присъстващите са били зам.-директорът на ЮЗДП инж. Димитър Димитров, служители на държавни и общински институции, както и собственици на вили, къщи за гости и дърводобивни фирми. Срещата беше инициирана от териториалното поделение на ЮЗДП поради голямото значение на пътя, който от години се ползва активно от местното население, бизнеса, туристи и е пряка връзка с Доспат и Велинград. По проект се предвижда поетапно асфалтиране на 16-километровото трасе от разклона за с. Плетена до м. Превала, което в момента е в много лошо състояние. Ще бъдат възстановени и всички подпорни стени и водостоци. С рехабилитацията на този участък ще завърши цялостното обновяване на пътя, свързващ Сатовча със Сърница през местността Превала.  \r\nДиректорът на Държавно ловно стопанство „Дикчан” инж. Исмаил Моллов призова участниците в срещата да споделят вижданията си за проекта. Според кмета на Община Сатовча Арбен Мименов пътят е важен не само за горското стопанство, но той е от изключително значение за развитието на селския туризъм в общината. Ползва се ежедневно от местното население и от гости на региона, което налага ремонта му. Подкрепа за рехабилитацията на пътя изрази и Христо Мавродиев от НЕК ЕАД – предприятие „Язовири и каскади“. Той, както и старши експертът Симона Караджова от Басейнова дирекция „Западнобеломорски район“ коментираха наличието на санитарно-охранителни зони на водохващания и каскади в района, които е необходимо да бъдат опазени. В края на срещата беше извършен оглед на част от пътя, при който бяха обсъдени необходимите мерки за защита на разположените в близост хидротехнически съоръжения.", "date": "2019.07.14", "title": "Благоевград: Публична среща за представяне на инвестиционен проект за ремонт на горския път Караманица – Превала се проведе в Държавно ловно стопанство „Дикчан“"}
{"url": "http://www.focus-news.net/news/2019/07/14/2680139/pp-abv-shte-se-registrira-samostoyatelno-za-uchastie-v-mestniya-vot.html", "text": "ПП АБВ ще се регистрира самостоятелно за участие в местния вот. Това каза заместник-председателят на АБВ Владимир Маринов по време на пресконференция, предаде репортер на  Агенция \"Фокус\" . Решението е взето на днешното заседание на Националния ни съвет на партията.  \r\n\"Разбира се, в допълнение на взетото решение след задълбочен анализ и на това какво имаме в момента в местната власт, как сме представени, ние поставихме и своите цели, които задължително трябва да бъдат свързани със запазване и увеличаване на нашето представителство по места. Това са общински съветници, кметове на населени места и кметове на общини. Не на последно място беше взето решение за формат на явяване по места, където знаете, че ние сме организация с достатъчно добра коалиционна култура. Уважаваме изключително много партньорите, с които сме работили и продължаваме да работим, като коалициите, които ще формираме по места следва да бъдат приоритетно с организациите и политическите партии част от „Коалиция за България“ и политически субекти и политически организации, представители на ляво-центристкия спектър в страната“, каза още Маринов. Той посочи, че АБВ има достатъчно основания и потенциал да увеличи участието си в местната власт, които отстоява не от днес.  \r\nДеница КИТАНОВА", "date": "2019.07.14", "title": "ПП АБВ ще се регистрира самостоятелно за участие в местния вот"}
{"url": "http://www.focus-news.net/news/2019/07/14/2680140/pazardzhik-informatsionna-sreshta-po-protsedurata-izpalnenie-na-demonstratsionni-proekti-v-oblastta-na-upravlenieto-na-otpadatsite-shte-se-provede-v-grada-na-23-yuli.html", "text": "Информационна среща по процедурата „Изпълнение на демонстрационни проекти в областта на управлението на отпадъците“ ще се проведе в Пазарджик на 23 юли. Това съобщиха за  Радио „Фокус“ – Пазарджик  от Областния информационен център. Целта на процедурата е да се подпомогне намаляването на количеството депонирани битови отпадъци и увеличаване на дела на рециклирането на отпадъци. Идеята е да се повиши осведомеността и общественото самосъзнание за спазване на йерархията за управление на битовите отпадъци, което е ключово за предотвратяване на отпадъците и за увеличаване на участието на гражданите в разделното събиране. Общият бюджет на процедурата е 9 779 150 лв., а максималният размер на един проект – 391 166 лв. (левовата равностойност на 200 000 евро). Безвъзмездната финансова помощ е 100%.  \r\nДопустими кандидати по процедурата са общини, юридически лица по смисъла на Търговския закон, които са определени за извършване на общественополезна дейност и които като цел на организацията в устава/учредителния акт са разписали такива текстове, от които да е видно, че поне една от целите на организацията е свързана със защита/опазване на околната среда. Проектите по процедурата могат да се изпълняват в партньорство.", "date": "2019.07.14", "title": "Пазарджик: Информационна среща по процедурата „Изпълнение на демонстрационни проекти в областта на управлението на отпадъците“ ще се проведе в града на 23 юли"}
{"url": "http://www.focus-news.net/news/2019/07/14/2680141/reuters-frantsiya-vizhda-risk-ot-eskalatsiya-na-konflikta-mezhdu-sasht-i-iran.html", "text": "Франция вижда риск от ескалация на конфликта между САЩ и Иран, това заяви първият дипломат на Париж Жан Ив льо Дриан, предава  Reuters .  \r\n„Ситуацията е сериозна. Повишаването на напрежението може да доведе до инциденти“, смята външният министър. Мнението му е изказано в неделя пред репортери във френската столица.  \r\n„Фактът, че Иран избра да се оттегли от ангажиментите си за неразвиване на ядрените си проучвания е още едно притеснение. Това е лошо решение, лоша реакция на друго лошо решение – това на САЩ също да се изтеглят от сделката преди година“, допълни Дриан.  : Цанко Цолов", "date": "2019.07.14", "title": "Reuters: Франция вижда риск от ескалация на конфликта между САЩ и Иран"}
{"url": "http://www.focus-news.net/news/2019/07/14/2680142/mariya-gineva-sdruzhenie-badeshte-za-detsata-vse-po-populyarni-stavat-dvete-novi-uslugi-na-obshtina-kazanlak-sinya-staya-i-speshen-tsentar-za-priem-na-detsa-v-risk.html", "text": "„Синя стая” и Спешен център за прием на деца в риск са две нови услуги, които предоставя Община Казанлък и те функционират към Центъра за обществена подкрепа от месец април тази година. Това каза за  Радио „Фокус”  директорът на Сдружение „Бъдеще за децата” Мария Гинева. Услугата „Синя стая“ предоставя щадяща среда за деца преживели насилие или са били свидетели на такова. Според Гинева всички заинтересовани страни в досъдебно и съдебно производство имат възможност да ползват услугата, като по този начин детето се разпитва еднократно, за да не бъде повтарян този процес, който довежда само до допълнителното му травмиране. По думите ѝ „Синята стая“ представлява две отделни помещения, които са свързани по средата с венецианско стъкло. Специалистите, които задават въпроси от едната страна имат възможност да наблюдават целия процес, а от другата страна е детето заедно със специалист, например психолог или социален работник, който е подготвен да задава въпроси по щадящ за детето начин. „Стремежът ни е в рамките на едно изслушване на детето от досъдебно и съдебно производство да бъдат запознати с цялата ситуация“, каза Мария Гинева.  \r\nДругата услуга е Спешен център за прием на деца в риск. Този център приема деца, които са преживели насилие или са били свидетели на такова. Капацитетът на тази услуга е четири потребители. Те могат да бъдат настанявани в центъра в среда, която е близка до семейната, така че детето може спокойно да преживее ситуацията и после да се върне успешно в семейството. Осигурена е постоянна подкрепа, най-вече от психолози. На децата се осигурява и достъп до здравни консултации и услуги. Услугата е предназначена за деца между 3 и 18 години. В случаи, когато децата са под 3 години, те се настаняват придружени от майката. \r\nДвете социални услуги се предоставят в изцяло обновени помещения в сградата на Центъра за обществена подкрепа, като част от проекта на Общината „Развитие на услуги за деинституционализация на грижите за деца в община Казанлък“ по Оперативна програма „ Региони в растеж“ – 2014 – 2020 г.  \r\nСлавяна ГАЙДАРОВА", "date": "2019.07.14", "title": "Мария Гинева, Сдружение „Бъдеще за децата”: Все по-популярни стават двете нови услуги на Община Казанлък - „Синя стая” и Спешен център за прием на деца в риск"}
{"url": "http://www.focus-news.net/news/2019/07/14/2680143/lovech-dvizhenieto-po-pat-i-4-brestnitsa-balgarski-izvor-se-osashtestvyava-v-edna-lenta-poradi-patnotransportno-proizshestvie.html", "text": "Движението по път I-4 Брестница – Български извор се осъществява в една лента поради пътнотранспортно произшествие. Това съобщиха от пресцентъра на  Агенция „Пътна инфраструктура“ . Трафикът се регулира от „Пътна полиция\". Шофьорите да се движат с повишено внимание и съобразена скорост.", "date": "2019.07.14", "title": "Ловеч: Движението по път I-4 Брестница – Български извор се осъществява в една лента поради пътнотранспортно произшествие"}
{"url": "http://www.focus-news.net/news/2019/07/14/2680144/rumen-petkov-abv-gerb-predlagat-mashinnoto-glasuvane-da-bade-eliminirano-vav-vsichki-izbori-koito-kasayat-strukturiraneto-na-vlastta-v-balgariya.html", "text": "ГЕРБ предлагат машинното гласуване да бъде елиминирано във всички избори, които касаят структурирането на властта в България. Това каза лидерът на АБВ Румен Петков по време на пресконференция, предаде репортер на  Агенция \"Фокус\" . „Въпрос, който в последните дни и седмица възбуди много сериозно обществена дискусия – идеята да бъде премахнато машинното гласуване. ГЕРБ предлагат машинното гласуване да бъде запазено в изборите за европарламента и изборите за президент. В останалите избори машинното гласуване да бъде премахнато. Т.е. във всички избори, които касаят структурирането на властта в България машинното гласуване да бъде елиминирано. Ако се вгледаме в статистиката от последните няколко избора, ние ще видим, че сме достигнали до един изключителен резултат. 300 хил. или 8% недействителни бюлетини 2017 г. в парламентарните избори. Не знам дали разбираме какво означава това? 300 хил. гласа са горе-долу гласовете, които ДПС получи на последните избори, т.е. третата политическа сила в страната“, каза Петков. По думите му това очевидно е инструмент за манипулиране на изборния резултат. „Назад в парламентарните избори 2014 г. са 218 хил. невалидните, 2013 – са 90 хил“, каза още лидерът на АБВ. По думите му политическите партии в парламента без съмнение за заинтересовани от този инструмент. „Ние настояваме не за преразглеждане на изборния резултат, а от тези избори да бъдат изведени недействителните бюлетини и с участие на експертиза на политолози, на представители на академичната общност, на Централните избирателни комисии в този период от време. Да се разгледат недействителните бюлетини, каква е технологията, да се стигне до това да са недействителни, защото сме чели политически инструктажи от отиващия си кмет на Пловдив Иван Тотев, там въпросът е накъде ще тръгне, до разни политически функционери от рода на Надежда Михайлова, Цветан Цветанов как точно да се влияе върху изборния процес“, посочи още Петков. Той посочи, че след като нарушаването на основополагащия Изборен кодекс е обект на изконно безразличие, защо се иска да се спазват другите закони. \"Какво казваме на обществото с вулгарното нарушаване на изборните нормативни уредби и това не безпокои Народното събрание. В Народното събрание никой не се притеснява от това, че изборните закони се нарушават. Без съмнение това правителство направи всичко по силите си, за да дискредитира машинното гласуване\", заяви още Петков. Според него начина, по който е реализирано машинното гласуване откровено цели злепоставяне. На въпрос дали АБВ ще подкрепи Мая Манолова за кмет на София, или ще си издигне свой, лидерът на партията коментира: „Да видим докъде ще сварят да я ядосат и ще преценим. Ние си имаме структури в районите. В предните избори имаме трима съветници. Мисля, че е рано да говорим“, каза още той.  \r\nДеница КИТАНОВА", "date": "2019.07.14", "title": "Румен Петков, АБВ: ГЕРБ предлагат машинното гласуване да бъде елиминирано във всички избори, които касаят структурирането на властта в България"}
{"url": "http://www.focus-news.net/news/2019/07/14/2680145/smolyan-padnala-skala-na-patnoto-platno-zatrudnyava-dvizhenieto-po-patya-ot-devin-kam-shiroka-laka.html", "text": "Паднала скала на пътното платно затруднява движението по пътя от Девин към Широка лъка, съобщи  слушател на Радио „Фокус“ . На километър от входа на Широка лъка движението трябва да се осъществява с повишено внимание.", "date": "2019.07.14", "title": "Смолян: Паднала скала на пътното платно затруднява движението по пътя от Девин към Широка лъка"}
{"url": "http://www.focus-news.net/news/2019/07/14/2680146/api-vazstanoveno-e-dvizhenieto-po-pat-i-2-razgrad-tsar-kaloyan-pri-km-47.html", "text": "Възстановено е движението по път I-2 Разград – Цар Калоян при км 47. Това съобщиха от пресцентъра на  Агенция „Пътна инфраструктура“ .", "date": "2019.07.14", "title": "АПИ: Възстановено е движението по път I-2 Разград – Цар Калоян при км 47"}
{"url": "http://www.focus-news.net/news/2019/07/14/2680147/varna-predstoi-remont-na-patishta-v-selata-momchilovo-i-belogradets.html", "text": "Предстои ремонт на улици и пътища във ветринските села Момчилово и Белоградец в следващите месеци. Това каза в интервю за  Радио „Фокус“ – Варна  кметът на Община Ветрино д-р Димитър Димитров. По думите му средствата за ремонтите в Момчилово са осигурени от Капиталовата програма на Общината. Те са в размер на 375 000 лева. Друго, което ще се извърши, е реконструкция на улица „Младост“ в село Белоградец. За това са предвидени 407 000 лева. Със собствени средства в размер на 150 000 лева ще бъдат извършени частични ремонти на общинската пътна мрежа и на някои от улиците в населените места. \r\nДиана СТОЕВА", "date": "2019.07.14", "title": "Варна: Предстои ремонт на пътища в селата Момчилово и Белоградец"}
{"url": "http://www.focus-news.net/news/2019/07/14/2680148/rumen-petkov-abv-kategorichni-sme-che-tryabva-da-ima-nezabaven-moratoruim-varhu-sdelkata-za-novite-samoleti-pravitelstvoto-da-spre-da-lazhe.html", "text": "Категорични сме, че трябва да има незабавен мораторуим върху сделката за новите самолети – правителството да спре да лъже. Това каза лидерът на АБВ Румен Петков по време на пресконференция, предаде репортер на  Агенция \"Фокус\" . „ПП АБВ е категорична, че трябва да има незабавен мораториум върху сделката на доставка на нови самолети. Трябва да се направи сериозен анализ на техниката, която разполагаме, защото по думите на експертите, в това число и на военния министър 30 изстребителя наши могат да бъдат вдигнати във въздуха с много по-малко средства. Взеха се две решения на НС, които са взаимноизключващи се. Второто е пряко посегателство върху националната сигурност на страната.  \r\nСделката на безумните 2,2 млрд. и правителството лъже цинично. Парите са 2, 7млн., защото в тях не е включено ДДС. Българският гражданин трябва да знае, че правителството лъже и че става дума за 2 млрд. и близо 700 млн. лв. Българинът трябва да знае, че всяка резервна част, която внасяме след това ще бъде с плащане на мита. Това ще оскъпи изключително много поддръжката. Българинът трябва да знае, че единственият ангажимент на нашите партньори е да  докарат тренажори. Друг ангажимент към нашата икономика те нямат. И никой не бива да очаква да имат, защото това е политиката на САЩ. Няма заради нашите 8 самолета да променят политиката си“, каза още Петков. „Правителството трябва да спре да лъже. В личен план настоявам, понеже  онзи ден това недоразумение Запрянов – заместник-министърът на отбраната, каза, че предложението за F-16 е направено от експертна група на ВВС. Искам да кажат поименно експертите“, подчерта още Петков. Той посочи, че не познава кой знае колко пилоти и нито един не е казал добра дума за F-16. Петков обърна внимание, че тяхно е становището, че тези самолети са най-скъпите прахосмукачки. „В четвъртък ще организираме тази дискусия със сериозна експертиза а на базата на тази дискусия ще задълбочим и разширим мнението си“, допълни още лидерът на АБВ.  \r\nДеница КИТАНОВА", "date": "2019.07.14", "title": "Румен Петков, АБВ: Категорични сме, че трябва да има незабавен мораторуим върху сделката за новите самолети – правителството да спре да лъже"}
{"url": "http://www.focus-news.net/news/2019/07/14/2680149/pazardzhik-obshtinata-e-sabrala-66-ot-planiranite-mestni-danatsi-i-taksi.html", "text": "Изпълнението на годишния план на приходите от местни данъци и такси в община Пазарджик от началото на 2019 г. до 30 юни 2019 г. е в размер на 12 124 103 лева, което представлява 66% от плана. Това съобщиха от  Общината . Годишният план е увеличен в началото на бюджетната година със сумата от 2 251 000 лева във връзка с промените в данъчното облагане.  \r\nНа 30 юни 2019 г. изтече срокът за внасяне на първа вноска на данъка върху недвижимите имоти, таксата за битовите отпадъци и данъка върху превозните средства за 2019 г. Невнесените в срок данъци и такса за битови отпадъци се събират заедно с лихвите по Закона за лихвите върху данъци, такси и други подобни държавни вземания по реда на ДОПК.", "date": "2019.07.14", "title": "Пазарджик: Общината е събрала 66% от планираните местни данъци и такси"}
{"url": "http://www.focus-news.net/news/2019/07/14/2680150/plovdiv-praznichna-vechernya-s-petohlebie-shte-bade-otsluzhena-v-manastir-sv-sv-kirik-i-yulita-v-asenovgrad-za-praznika-na-svetite-kirik-i-yulita.html", "text": "Православната църква прославя светите мъченици Кирик и Юлита и Св. равноапостолен княз Владимир на 15 юли, предаде репортер на  Агенция „Фокус“ . По този повод в епархийския манастир „Св. св. Кирик и Юлита“ в асеновградския квартал „Горни Воден“ днес от 18.00 часа ще започне Празнична вечерня с петохлебие. \r\nНа 15 юли за празника на св. мчци Кирик и Юлита от 9.00 часа в манастира ще започне Архиерейска света Литургия.  \r\nНикола ПЕТКОВ", "date": "2019.07.14", "title": "Пловдив: Празнична вечерня с петохлебие ще бъде отслужена в манастир „Св. св. Кирик и Юлита“ в Асеновград за празника на светите Кирик и Юлита"}
{"url": "http://www.focus-news.net/news/2019/07/14/2680151/lyubomira-gancheva-abv-nadyavame-se-che-mestnite-izbori-nyama-da-badat-pobeda-na-tehnologiyata-nad-ideologiyata-ideyata-e-da-zapazim-balgariya.html", "text": "Надяваме се, че местните избори няма да бъдат победа на технологията над идеологията – идеята е да запазим България. Това каза заместник-председателят на АБВ Любомира Ганчева по време на пресконференция, предаде репортер на  Агенция \"Фокус\" . „Настояваме за по-голяма финансова самостоятелност на общините“, посочи Ганчева. Тя обясни, че АБВ предлага възможност за работа и живот по родните места. „Това означава край на обезкървяването на държавата и това изтичане на хората към няколко големи населени места. В два региона на страната в момента живеят повече от половината от населението. Това ще се прекрати, когато хората виждат смисъл да работят и да се развиват в местата, на които са се родили“, заяви още Ганчева. Според нея хората не са напуснали родните си места, защото не ги обичат, а защото държавата не им създава стимули да останат. Любомира Ганчева поясни и какви са стимулите. „Това е през една достъпна социална среда, в която има образование. В 21 век  не се налага деца нямат възможност да ходят на училище“, каза още заместник-председателят на АБВ. Тя посочи, че по места трябва да има реален достъп до здравеопазване, безплатни ясли и детски градини и добра инфраструктура. „Изключително важно е диалогът да започне още сега“, каза още тя.  \r\nДеница КИТАНОВА", "date": "2019.07.14", "title": "Любомира Ганчева, АБВ: Надяваме се, че местните избори няма да бъдат победа на технологията над идеологията – идеята е да запазим България"}
{"url": "http://www.focus-news.net/news/2019/07/14/2680152/afp-es-prizova-moskva-da-prodalzhi-da-spazva-dlrsod.html", "text": "В неделя Европейският съюз призова Москва да продължи да спазва Договора за ликвидиране на ракетите със среден обсег на действие, след като по-рано Русия заяви, че смята да спре да спазва поетите по споразумението договорки, предава  AFP .  \r\n„Дълбоко сме разтревожени от развитието на събитията, засягащи Договора“, заяви Върховният представител на ЕС за външната политика и политиката на сигурност Федерика Могерини в рамките на свое изявление.  \r\n„Следващите дни представляват последната възможност да диалог и предприемане на необходимите мерки на този важен компонент от Европейската система за сигурност“, добави Могерини.  \r\nРусия и САЩ спряха участието си в споразумението, подписано в последните години на Студената война и имащо за цел да забрани голяма част от ядрения арсенал. Всяка от двете страни обвини другата за нарушаване на договора.  \r\nНа трети юли руският президент Владимир Путин подписа указ, който официално извади страната от споразумението. Междувременно от Вашингтон заявиха, че ще направят своето действие официално на втори август, освен ако Русия не унищожи ново свое оръжие, което според Белия дом нарушава поетите от Москва ангажименти.  : Цанко Цолов", "date": "2019.07.14", "title": "AFP: ЕС призова Москва да продължи да спазва ДЛРСОД"}
{"url": "http://www.focus-news.net/news/2019/07/14/2680153/igor-lazarenko-regionalen-istoricheski-muzey-varna-i-tazi-godina-uchenitsi-i-studenti-pomagat-pri-arheologicheskite-razkopki-na-teren.html", "text": "И тази година ученици и студенти доброволци се очаква да се включат в археологическите разкопки във Варна и околностите на града. Това каза в интервю за  Радио „Фокус“ – Варна  директорът на Регионалния исторически музей в града Игор Лазаренко. По думите му група студенти от години помага на учените, които проучват „Кастрици“. Някои от тези млади хора са били ученици доскоро, но впоследствие са записали да изучават археология в университета.  \r\nСпоред Игор Лазаренко работата на разкопки е уморителен ангажимент, а дейностите не са само на терен. По думите му има и обработка на материалите, както и съпътстваща документация, която се изготвя. „Освен физическа работа, има и интелектуална. Това си е нещо, което винаги е привличало. Като се започне от ранна детска възраст някой да си мечтае да намери съкровище и полека-лека навлезе в реалността на археологията, където съкровищата са рядкост, но възможността да се докоснеш до миналото е от първа ръка“, каза още Игор Лазаренко. Според него повечето програмите за доброволци не винаги дават резултати, тъй като често на разкопки идват и млади хора, които се отказват след ден - два. Той добави, че ентусиазмът дори на десет души си заслужава да бъде възнаграден и те да имат шанса да останат приятели на музея. „Аз също съм започнал като ученик. Там ентусиазмът винаги е повече от реалната преценка, но учениците са най-свободни през летните месец“, добави директорът на РИМ – Варна. \r\nДиана СТОЕВА", "date": "2019.07.14", "title": "Игор Лазаренко, Регионален исторически музей – Варна: И тази година ученици и студенти помагат при археологическите разкопки на терен"}
{"url": "http://www.focus-news.net/news/2019/07/14/2680154/kurir-severna-makedoniya-balgarski-novinar-predpochete-da-nareche-severna-makedoniya-yugozapadna-balgariya.html", "text": "Българският журналист Любомир Огнянов направи скандално изявление в своето предаване по българския телевизионен „Канал 3“, когато по време на интервю със заместник-министъра на външните работи Георг Георгиев, изрази мнението, че предпочита да нарича Северна Македония с името „Югозападна България“, предава македонското електронно издание  „Курир“.   \r\n„Не ме интересува как ще звучи, аз предпочитам да наричам държавата „Югозападна България“, каза Огнянов, след като Георгиев му заяви, че ще бъде критикуван за думите си.  : Цанко Цолов", "date": "2019.07.14", "title": "„Курир“ (Северна Македония): Български новинар предпочете да нарече Северна Македония „Югозападна България“"}
{"url": "http://www.focus-news.net/news/2019/07/14/2680155/blagoevgrad-obshtina-simitli-zapochva-realizatsiya-na-proekt-sazdavane-na-model-za-patronazhna-grizha-v-obshtinite-simitli-i-kresna.html", "text": "Община Симитли започва реализация на проект „Създаване на модел за патронажна грижа в общините Симитли и Кресна”. Това съобщиха за  Радио „Фокус“ – Пирин  от екипа, работещ по проекта. Договорът за него е бил подписан тази седмица от кмета Апостол Апостолов, а финансирането е на стойност 165 780.28 лв. С проекта ще се подобри качеството на живот и възможностите за социално включване на хора с увреждания и възрастните хора в общините Кресна и Симитли, чрез осигуряване на комплекс от социално-здравни услуги в домашна среда, като се изгради подходящ материален и кадрови капацитет за предоставянето им. Ще се осигурят работни места за управител на услугата, социален работник, психолог, рехабилитатор, специалисти по „Здравни грижи”, специалисти в областта на социалните дейности – домашни помощници, социални асистенти и един диспечер на услугата, който ще осигури достъп до предлагане на здравно-социални грижи. Планирано е и закупуването на превозно средство, което ще улесни и помогне патронажната грижа по домовете на потребителите поради многото населени и отдалечени места в общината, повечето от които трудно достъпни. \r\nЦелеви групи по проекта са хора с трайни увреждания и възрастни (вкл. с хронични заболявания), които по различни причини не могат да организират самостоятелно своето ежедневие и не се справят без подкрепа. Целевите групи ще включват хора, които нямат близки в състояние да им помагат и не ползват социални услуги в общността.  \r\nИнтегрираните междусекторни услуги ще се предоставят след прецизна оценка на потребностите и според нуждите на всеки отделен човек. Ще се създаде възможност част от потребителите по проекта да получат рехабилитационни услуги, обучения за самостоятелно справяне, както и помощ за закупуване на лекарства, хранителни продукти и такива за домакинството, заверка на здравни книжки; административни услуги; консултации за права и задължения. Проектът осигурява достоен живот за участниците в него чрез предоставяне на интегрирани почасови услуги в домашна среда и улеснен достъп до социално-здравни услуги.  \r\nМобилен екип ще работи на терен в дома на потребителите по отношение на превенция на рискови за живота заболявания, промоция на здравето, мотивационна и психологическа подкрепа; медицинска рехабилитация за трудноподвижни хора с увреждания, които са без достъп до социални услуги в общността. За работата си на терен мобилният екип ще разполага с оборудвани уреди и пособия, както и с лек автомобил, който ще достига и до най-отдалечените от общинския център услуги.  \r\nОбщата продължителност на проекта се планира да бъде 15 месеца, а самото предоставяне на почасови мобилни интегрирани здравно-социални услуги ще бъде 12 месеца. Планира се да бъдат включени поне 52 лица, ползватели на услугата от различните населени места в община Симитли и община Кресна.  \r\nСредствата са осигурени по процедура BG05М9ОР001-2.040 „Патронажна грижа за възрастни хора и лица с. увреждания – Компонент 2“, приоритетна ос „Намаляване на бедността и насърчаване на социалното включване“ на Оперативна програма „Развитие на човешките ресурси“ 2014 – 2020 г. Проектът ще се изпълнява в партньорство с Община Кресна. \r\nЛивия НИНОВА", "date": "2019.07.14", "title": "Благоевград: Община Симитли започва реализация на проект „Създаване на модел за патронажна грижа в общините Симитли и Кресна”"}
{"url": "http://www.focus-news.net/news/2019/07/14/2680156/mevlyut-chavushoglu-turtsiya-shte-prodalzhi-sondazhite-dokato-kipar-ne-se-saglasi-na-predlozhenieto-na-kiparskite-turtsi.html", "text": "Турция ще продължи сондажите си в териториалните води на международно признатата Република Кипър, ако правителството в Никозия не се съгласи на предложението, което по-рано бе направено от признатата единствено от Анкара Турска Република Северен Кипър. Това обяви първият външният министър Мевлют Чавушоглу, предава  Reuters .  \r\nПървият дипломат заяви, че предложението на лидера на кипърските турци Мустафа Акънчи, според което двете общества на разделения остров трябва да изследват и добиват заедно морски залежи на нефт и газ, ще допринесе за стабилността в Източното Средиземноморие.  \r\nВ своя статия, Чавушоглу пише, че докато кипърските гърци не приемат предложението на Акънчи, Турция ще продължи своите операции в териториалните води, които според Анкара принадлежат на Турска Република Северен Кипър.  : Цанко Цолов", "date": "2019.07.14", "title": "Мевлют Чавушоглу: Турция ще продължи сондажите, докато Кипър не се съгласи на предложението на кипърските турци"}
{"url": "http://www.focus-news.net/news/2019/07/14/2680157/d-r-zhanina-yordanova-kraven-tsentar-varna-prez-letniya-period-ima-spad-na-kravodaryavaniyata-kato-nay-kritichnite-mesetsi-sa-yuli-i-avgust.html", "text": "През летния период има спад на кръводаряванията, като най-критичните месеци са юли и август. Това каза в интервю за  Радио „Фокус“ – Варна  директорът на Районния център по трансфузионна хематология във Варна д-р Жанина Йорданова. Тя обясни, че през лятото хората са по-активни, като травматизмът се увеличава. В същото време, тъй като хората са извън града или се радват на хубавото време, броят на кръводарителите намалява. „При нас спецификата е такава, че ние сме курортен град с много почиващи във Варна и в съседните вилни селища и при нас няма намаляване на исканията за кръв и кръвни съставки. В същото време организацията на мобилните екипи е почти невъзможна“, отбеляза д-р Йорданова. Тя обясни, че определено кръвните центрове в туристическите градове са по-натоварени от тези във вътрешността на страната поради големия наплив на хора. В такива случаи Кръвния център във Варна разчита именно на помощта на своите колеги, тъй като няма система, която да подсигурява острата нужда от кръв към определени райони. „Точно определен механизъм не бих казала, че има, но срещаме разбиране сред колегите си от София, Стара Загора, Плевен, когато отправим искане за помощ и обикновено те ни помагат“, допълни директорът на звеното. По думите ѝ най-тежките месеци за центъра са юли и август. Според нея не срещат подобни проблеми през зимата, тъй като през този период нещата са по-регулирани и по-установени през годините, а подобно планиране е трудно да се направи през лятото. Тя призова хората да не спират да даряват, тъй като нуждата от спасяване на човешки живот не зависи от сезона. По думите ѝ в момента Кръвния център изпитва остра нужда от дарители с кръвна група А положителна. \r\nБояна АТАНАСОВА", "date": "2019.07.14", "title": "Д-р Жанина Йорданова, Кръвен център – Варна: През летния период има спад на кръводаряванията, като най-критичните месеци са юли и август"}
{"url": "http://www.focus-news.net/news/2019/07/14/2680158/ria-novosti-bezreditsi-v-parizh-sled-voenniya-parad.html", "text": "Тълпи от протестиращи излязоха на улиците на Париж след военния парад по случай националния празник на Франция в неделя, предава  РИА Новости .  \r\nВъпреки засилените мерки за сигурност, все пак се стигна до повишаване на напрежението, коментира агенцията. След края на военния марш, с който Франция отбелязва 14 юли - денят на щурма на Бастилията, големи групи от хора, скандиращи лозунги на „жълтите жилетки“ започнаха да събарят и прескачат поставените заграждения. \r\nВ резултат органите на реда са използвали сълзотворен газ за да разпръснат протестиращите. По данни на френски медии са арестувани четирима души, в това число и главният идеолог на движението на „жълтите жилетки“ Ерик Дрес.  : Цанко Цолов", "date": "2019.07.14", "title": "РИА Новости: Безредици в Париж след военния парад"}
{"url": "http://www.focus-news.net/news/2019/07/14/2680159/pazardzhik-v-panagyurishte-shte-se-provede-mezhdunarodniyat-mladezhki-tantsov-festival-pastar-svyat.html", "text": "За шеста поредна година Панагюрище ще бъде домакин на Международния младежки танцов фестивал „Пъстър свят”, който ще се проведе от 17 до 21 юли 2019 година, съобщиха от  Общината . Фестивалът има конкурсен характер. Своите танци в конкурсната програма ще представят танцови състави и групи от България и от чужбина – Босна и Херцеговина, Грузия, Китай, Чили, Русия и Северна Македония. Жителите и гостите на Панагюрище ще имат възможността да видят и оценят културата и националните танци на различните групи, етноси и народи. Гостуващите изпълнители ще могат да се запознаят с богатото културно наследство на града на Райна Княгиня.  \r\nЦелите на фестивала са обвързани с идеята той да развива културния обмен между народите и етносите; да популяризира българския фолклор в страната и чужбина; да съхранява, развива и представя специфичните танци на народите; да запазва многообразието на световното културно наследство; да поощрява творческите способности на личностите и общностите; да представя пред гражданите и гостите на Панагюрище културата и националните танци на различните групи, етноси и народи, както и да запознае гостите с богатото културно наследство на Панагюрище и да стимулира младите творци за създаване на авторски произведения.", "date": "2019.07.14", "title": "Пазарджик: В Панагюрище ще се проведе Международният младежки танцов фестивал „Пъстър свят”"}
{"url": "http://www.focus-news.net/news/2019/07/14/2680160/tass-prolivnite-dazhdove-narushiha-rabotata-na-letishteto-v-burgas.html", "text": "Летището в българския град Бургас е преустановило работа за кратко заради проливните дъждове. Това са съобщили български медии, предава  TAСС . Отложени са множество полети, в това число и към Русия, а осем самолета са били изпратени към резервното летище в град Варна.  \r\nСпоред публикуваните в агенцията данни, група руски туристи е трябвало да чакат цяла нощ полета си до Санкт Петербург на територията на летището, който е трябвало да излети в 19:46 в събота, но пътуването е било отложено за рано сутринта в неделя. От летището са разкрили, че причината за забавянето са технически проблеми със самолета.  \r\nВ неделя за 18 области в България е обявен оранжев код за силни валежи, други 8 са с жълт код.  : Цанко Цолов", "date": "2019.07.14", "title": "ТАСС: Проливните дъждове нарушиха работата на летището в Бургас"}
{"url": "http://www.focus-news.net/news/2019/07/14/2680161/lovech-vazstanoveno-e-dvizhenieto-po-pat--4-brestnitsa-balgarski-izvor.html", "text": "Възстановено е движението по път I-4 Брестница - Български извор. Това съобщиха от пресцентъра на  Агенция „Пътна инфраструктура“ .", "date": "2019.07.14", "title": "Ловеч: Възстановено е движението по път I-4 Брестница - Български извор"}
{"url": "http://www.focus-news.net/news/2019/07/14/2680162/tanjug-vuchich-e-prigotvil-nyakolko-podaraka-za-makron.html", "text": "Сръбският президент Александър Вучич е приготвил няколко подаръка за френския си колега Емаюел Макрон, предава агенция  Tanjug . Макрон започва двудневното си посещение в северозападната ни съседка в понеделник, по време на което се очаква да бъдат обсъдени отношенията между Белград и Прищина.  \r\nСред подаръците, които Вучич е подготвил за френския държавен глава, е кавалерийска сабя М1895, която ще му бъде връчена от офицери и войници и върху която е гравиран гербът на Сърбия. Друга от изненадите на Вучич представлява два тома известия на посланици на кралство Сърбия от Париж.  : Цанко Цолов", "date": "2019.07.14", "title": "Tanjug: Вучич е приготвил няколко подаръка за Макрон"}
{"url": "http://www.focus-news.net/news/2019/07/14/2680163/nimh-za-9-oblasti-e-v-sila-oranzhev-kod-za-prolivni-dazhdove-za-19-vazhi-zhalt-kod.html", "text": "За 9 области е в сила оранжев код за проливни дъждове, за 19 важи жълт код. Това сочи справка на сайта на  Националния институт по метеорология и хидрология (НИМХ)  към 15.00 ч.  \r\nОранжев е кодът за областите: Габрово, Кърджали, Пазарджик, Пловдив, Сливен, Смолян, Стара Загора, Хасково и Ямбол. Очаква се количествата на валежите за денеонощието да са между 25 и 55 л/кв.м. Ще има гръмотевични бури и условия и за градушки.  \r\nЖълт код важи за областите: Благоевград, Бургас, Варна, Велико Търново, Видин, Враца, Добрич, Кюстендил, Ловеч, Монтана, Перник, Плевен, Разград, Русе, Силистра, София -област, София – град, Търговище и Шумен.", "date": "2019.07.14", "title": "НИМХ: За 9 области е в сила оранжев код за проливни дъждове, за 19 важи жълт код"}
{"url": "http://www.focus-news.net/news/2019/07/14/2680164/varna-obshtina-vetrino-vazstanovyava-starata-hizha-v-selo-yagnilo.html", "text": "Със свои средства в размер на около 30 000 лева Община Ветрино възстановява старата хижа в село Ягнило. Дейностите са на етап вътрешно оборудване. Това обясни за  Радио „Фокус“ – Варна  кметът д-р Димитър Димитров. По думите му хижата съществува от повече от 30 години. Миналата година е направен ремонт на фасадата по Програма „Красива България“. Според д-р Димитров е ремонтиран покривът, поставена е изолация и е подменена ламперията. Към хижата има и няколко помещения, в които може да се нощува. „Сега сме насочили изцяло действията си към реновираната хижа и правим оборудване вътре – като започнем от кухненски боксове, маси, пейки и се стигне до чаши, чинии и вилици. Идеята е да се оформи едно място, което да бъде отдавано под наем, когато някой от жителите на общината има повод за празник“, добави кметът.  \r\nДиана СТОЕВА", "date": "2019.07.14", "title": "Варна: Община Ветрино възстановява старата хижа в село Ягнило"}
{"url": "http://www.focus-news.net/news/2019/07/14/2680165/sport-perfekten-ronaldo-zapochna-s-yuventus.html", "text": "Сезонът на Кристиано Роналдо започна от вчера. CR7 пристигна в J Medical в 9 часа сутринта за медицински прегледи, след което бе на разположение на Маурицио Сари в тренировъчната база Континаса. Основната група футболисти на Ювентус стартираха лятната подготовка в сряда. Нетърпеливи тифози на бианконерите се бяха събрали пред медицинския център в очакване на звездата. Пристигането на португалеца предизвика вълна от еуфория, а за радост на привържениците португалецът не отказа селфи-та и раздаде автографи. Медицинските тестове продължиха час и половина само за да потвърдят, че звездата на Юве се намира в перфектно физическо състояние. Освен Роналдо вчера към тренировъчния процес се присъедини и Блез Матюиди. Бъдещето на френския национал обаче не е ясно, а след привличането в средата на терена на Аарън Рамзи и Адриен Рабио, не е изключено при добра оферта да напусне.", "date": "2019.07.14", "title": "Спорт: Перфектен Роналдо започна с Ювентус"}
{"url": "http://www.focus-news.net/news/2019/07/14/2680166/uspeshno-zavarshiha-izpitaniyata-na-peti-blok-na-aets-kozloduy.html", "text": "Потвърдена е готовността за работа на повишена мощност на пети блок на АЕЦ “Козлодуй”. Това съобщиха от пресцентъра на  атомната централа . Планираните за 13 и 14 юли 2019 г. изпитания на пети блок на атомната централа завършиха успешно, с което бе потвърдена работоспособността на оборудването при повишена мощност в различни експлоатационни режими. \r\nВсички дейности по отделните етапи на утвърдената програма за провеждане на изпитанията бяха изпълнени съгласно предвидения график и в 13.28 часа на 14 юли блокът бе включен в енергийната система на страната. \r\nПредстои резултатите от изпитанията да бъдат обобщени в доклад, който ще бъде предоставен в Агенцията за ядрено регулиране.", "date": "2019.07.14", "title": "Успешно завършиха изпитанията на пети блок на АЕЦ “Козлодуй”"}
{"url": "http://www.focus-news.net/news/2019/07/14/2680167/nimh-nay-mnogo-dazhd-e-padnal-v-sliven-52-lkv-m-snyag-e-valyal-na-vrah-musala.html", "text": "Най-много дъжд е паднал в Сливен – 52 л/кв. м. Това съобщиха за  Агенция „Фокус“  от  Националния институт по метеорология и хидрология (НИМХ) . Информацията за валежите е от полунощ до 15.00 ч. днес.  \r\n34 л/кв. м са отчетени в Бургас, 20 л/кв. м на Рожен. В Лом регистрираните количества валежи са 18 л/кв. м. От НИМХ съобщиха, че на връх Мусала е валяло сняг. Там регистрираните количества са 16 л/кв. м. \r\nДеница КИТАНОВА", "date": "2019.07.14", "title": "НИМХ: Най-много дъжд е паднал в Сливен – 52 л/кв. м, сняг е валял на връх Мусала"}
{"url": "http://www.focus-news.net/news/2019/07/14/2680168/tass-rusiya-se-e-otkazala-da-obsazhda-s-tokio-vrashtane-na-dva-ot-kurilskite-ostrovi.html", "text": "Руската страна е отказала да обсъжда с Япония възможността за прехвърляне на два от четирите Южни Курилски острови в рамките на преговорите за мирен договор,съобщи в неделя японската агенция Kyodo, цитирана от  TACC . \r\nПозовавайки се на източник, близък до процеса на преговори, агенцията съобщава, че една от причините за отказа на руската страна дори да обсъди такава възможност е тревогата на Руската федерация, свързана с японско-американския военен съюз. Отказът се дължи и на  опасения, че евентуален компромис с Япония по териториалния въпрос може да има отрицателно въздействие върху популярността на руските власти у дома, коментира Kyodo. \r\nОт средата на миналия век Русия и Япония периодично преговарят за мирен договор за резултатите от Втората световна война. Миналия ноември руският президент Владимир Путин и японският премиер Шиндзо Абе се съгласиха да засилят този процес въз основа на двустранна съвместна декларация от 19 октомври 1956 г. В нея е написано, че след официалния край  на войната между двете държави и възстановяването на дипломатическите и консулските им отношения СССР ще прехвърли на Япония остров Шикотан и няколко малки необитаеми острови (анексирани от Съветския съюз след Втората световна война), при условие, че те ще бъдат прехвърлени на Токио едва след подписване на мирен договор. Декларацията е ратифицирана от парламентите на двете държави на 8 декември 1956 г. \r\nНа 29 юни в Осака бяха проведени преговори между японския премиер Шиндзо Абе и руския президент Владимир Путин. На съвместна пресконференция след разговорите, ръководителят на японското правителство отбеляза, че страните са се договорили за поредното посещение на местата за погребение на техните предци от бивши японски жители на Южните Курили, което ще се проведе през август-септември тази година. Абе подчерта също, че те с президента на Руската федерация потвърдиха решимостта си да продължат преговорите по въпроса за мирен договор и напредъка към осъществяване на съвместни икономически дейности в южната част на Курилските острови.  Юлиян Марков", "date": "2019.07.14", "title": "ТАСС: Русия се е отказала да обсъжда с Токио връщане на два от Курилските острови"}
{"url": "http://www.focus-news.net/news/2019/07/14/2680169/veliko-tarnovo-nad-1300-dushi-posetiha-spektakala-lebedovo-ezero-na-imperskiya-ruski-balet-s-koyto-beshe-otkrit-festivalat-stsena-na-vekovete.html", "text": "Над 1300 души аплодираха Имперския руски балет, с чиято постановка на Царевец бе открито 12-ото издание на Летния оперен фестивал „Сцена на вековете”. Това съобщиха от пресцентъра на  Община Велико Търново . Прочутата в цял свят формация представи шедьовъра „Лебедово езеро” по музика на Пьотър Чайковски, а с гостуването, което е по инициатива на кмета на Велико Търново Даниел Панов, музикално-театралният форум вече е с международен характер.  \r\nПо време на откриването на фестивала приветствени думи отправиха заместник-кметът проф. Георги Камарашев, заместник-министърът на културата Румен Димитров, артистичният директор маестро Владимир Бошнаков и художественият ръководител на Имперския руски балет Гедиминас Таранда.  \r\nПроф. Камарашев заяви, че „Сцена на вековете” е от онези запомнящи се събития, които правят Велико Търново столица на културния туризъм в България и извън пределите на страната. Гедиминас Таранда благодари на Даниел Панов за възможността да сбъдне една своя мечта – да играе под откритото небе на Царевец. \r\nИ през настоящата година „Сцена на вековете” продължава чак до есента с репертоарен план, включващ общо седем впечатляващи заглавия - балет, опера, оперета и за първи път - симфоничен концерт. Своите спектакли на откритата сцена на крепостта \"Царевец\" ще представят оперите от Бургас, Варна и Русе, МДТ \"Константин Киисимов\" - Велико Търново. \r\nПрограмата на фестивала продължава на 20 юли с постановката „Турандот” от Джакомо Пучини, която ще бъде представена от Държавна опера – Бургас.", "date": "2019.07.14", "title": "Велико Търново: Над 1300 души посетиха спектакъла „Лебедово езеро” на Имперския руски балет, с който беше открит фестивалът „Сцена на вековете”"}
{"url": "http://www.focus-news.net/news/2019/07/14/2680170/plovdiv-regionalna-izlozhba-na-uchenicheski-tvorbi-e-eksponirana-v-narodna-biblioteka-ivan-vazov.html", "text": "Регионална изложба на творби на ученици от Пловдив и областта е експонирана в Народна библиотека „Иван Вазов“. Това съобщиха за  Радио „Фокус“ – Пловдив  от Регионалното управление по образование. Изложбата е част от форум на тема „Резултати от обучението по учебен предмет изобразително изкуство във връзка с новите учебни програми в V-VII клас“, който включва изложба на ученически творби и представяне на добри педагогически практики на учители по учебни предмети от областта. \r\nКолоритната експозиция е разположена на първи и втори етаж на библиотеката, като включва различни теми от учебното съдържание по изобразително изкуство. Те са пресъздадени от учениците с помощта на различни изобразителни техники и творчески художествени решения, мотивирани и насърчавани учителите по предмета в училище. \r\nИзложбата може да бъде разгледана до 19 юли.", "date": "2019.07.14", "title": "Пловдив: Регионална изложба на ученически творби е експонирана в Народна библиотека „Иван Вазов“"}
{"url": "http://www.focus-news.net/news/2019/07/14/2680171/smolyan-regionalen-istoricheski-muzey-stoyu-shishkov-shte-realizira-proekt-natsionalen-pregled-na-muzeyniya-plakat-smolyan-2019.html", "text": "Регионален исторически музей „Стою Шишков” – Смолян спечели проектно предложение „Национален преглед на музейния плакат – Смолян 2019“. Това съобщиха от  Музея . Този проект се реализира с финансовата подкрепа на Министерство на културата по обявена процедура за целева финансова подкрепа на дейности в областта на музейното дело и изобразителни изкуства, сценични изкуства, регионални културни дейности, прояви в областта на любителското творчество, литературно, книжовно и нематериално културно наследство. Предложението е разработено от Донка Симеонова, уредник в отдел „Връзки с обществеността“.  \r\nПрез 2019 г. в Регионален исторически музей „Стою Шишков“ – Смолян, за трети път ще се проведе Национален преглед на музейния плакат. Организира от Министерство на културата, Община Смолян и РИМ „Стою Шишков“ – Смолян, със съдействието на културни и научни организации, професионални сдружения и дарители. Това е трети преглед на съвременни рекламни плакати на български музеи и галерии, регистрирани като културни организации в Министерство на културата. Стремежът е конкурсът да образова, възпитава и емоционално въздейства върху музейната среда чрез отличаване на най-добрите достижения на музейното плакатно изкуство. \r\nПрез годините конкурсът се утвърди като устойчив културен форум и предизвиква голям интерес от страна на участниците. Настоящето трето издание дава основание да се вгледаме професионално в очерталите се тенденции, креативни авторски подходи и споделените примери за добрите практики с високи критерии за цялостен дизайн-подход на музейните експозиции, временните изложби и рекламните им кампании. \r\nНационалният преглед на музейния плакат е възможност за стойностна изява в областта на визуалната комуникация на българските музеи и художествени галерии като културни институти с богати и уникални фондове, съхраняващи паметта на нацията и активно работещи с публики.", "date": "2019.07.14", "title": "Смолян: Регионален исторически музей „Стою Шишков” ще реализира проект „Национален преглед на музейния плакат – Смолян 2019“"}
{"url": "http://www.focus-news.net/news/2019/07/14/2680172/anadolu-agency-prodalzhavat-po-plan-dostavkite-na-s-400-v-turtsiya.html", "text": "Доставките на ракетни системи за отбрана С-400 продължават по план, заяви в неделя Министерството на отбраната на Турция, цитирано от  Anadolu Agency . \r\nДоставката на системите за въздушна и ракетна отбрана С-400 продължава както е планирано и  седмият руски самолет, превозващ части за С-400, се приземи в военновъздушната база „Муртед“ край Анкара, съобщи Министерството в социалната мрежа „Туитър“.  \r\nСлед продължителни усилия за закупуване на система за противовъздушна отбрана от САЩ без успех, Анкара подписа договор през 2017 г. за закупуване на руската С-400, припомнят от агенцията. \r\nАмерикански чиновници призоваха Турция да закупи американски ракети \"Пейтриът\", твърдейки, че руската система ще бъде несъвместима със системите на НАТО и ще изложи F-35 на възможно изучаване от руска страна.  Юлиян Марков", "date": "2019.07.14", "title": "Anadolu Agency: Продължават по план доставките на С-400 в Турция"}
{"url": "http://www.focus-news.net/news/2019/07/14/2680173/blagoevgrad-v-bansko-se-provede-vazstanovkata-sobraa-se-aramii-aramii-banskalii-predstavyashta-osvobozhdenieto-na-grada.html", "text": "В Банско се проведе възстановката „Собраа се арамии, арамии банскалии“ , представяща освобождението на града. Това съобщиха от пресцентъра на  Община Банско . \r\nИма събития, за които няма достатъчно силни думи, за да се разкажат. Трябва да се преживеят! Днешното беше точно такова. Въоръжени до зъби комити бродеха из гората в дъждовния летен ден и чакаха обявяването на най-святото нещо - Свободата. Пукна пушка арамия и те се събраха да изиграят най-тежкото, най-мъжкото, най-мълчаното хоро. Изписка гайда и се чу песен, тръгнаха момците към града да занесат добрата вест. И народът с тях! Сълзи от радост, от гордост и сподавени чувства. Всички ли се завръщат? Всяка невеста ли ще срещне своя любим. По главите им закичваха росен здравец, а на лицата им грейваха все по-широки усмивки. И там, на мегдана, ги чакаше Яворов с думите: „Братя, събрали сме се тук да посрещнем най-ценното нещо в живота на човек - Свободата. С онази светлина, братя пред която сложиха непокорните си глави Гоце и Даме, и хилядите още знайни и незнайни герои на революцията. Пазете я много, братя, защото е свята. Не позволявайте сърцата ви да се свиват от коравосърдечието и безразличието. Помнете онези, които толкова силно я желаеха и умряха за нея. Братя българи, поздравявам ви като жителите на първото свободно селище на българското отечество - Македония!\". И пукнаха радостно пушкалата, и песен се разля и се сля с историята, и невести, дъщери, сестри, и свидни майчици свалиха кърпите от главите и се втурнаха сред мъжете. И стана чудо - народът ликува! Стотици сърца затупкаха в ритъма на тъпана и се изви кръшно хоро. Хорото на свободата. Не, не сме се върнали назад във времето, всичко това се случи днес в Градския парк в Банско. „Собраа се арамии, арамии банскалии“ нарекоха спектакъла - възстановка екипът на Народно читалище \"Никола Вапцаров\" - Банско, подготвен специално за последния ден на фестивала „Фолклорна магия\". Сигурни сме, че няма човек, който да не се е почувствал горд и достоен син на майка България, след като е присъствал на мястото. Сигурни сме, че екотът на пушките на мъжете от „Дружина Перински Айдути\" дълго ще звучи в съзнанието ни, напомняйки за дълбочината на корените ни и давайки крила на взора ни в бъдещето. Това е Банско - природата тук е пуснала в ход фантазията и е събрала на едно място най-редките красоти. Ето - моми и невести се надпяват с птиците, момци и зрели мъже се надпреварват с препускащия вятър. Банскалии творят своя днешен ден и подготвят утрешния. Някои го наричат бъдеще, за тях е живият живот, мечта. И вливат се в твоето бъдеще, Банско, като реките, белите реки на вечния Пирин.", "date": "2019.07.14", "title": "Благоевград: В Банско се проведе възстановката „Собраа се арамии, арамии банскалии“ , представяща освобождението на града"}
{"url": "http://www.focus-news.net/news/2019/07/14/2680174/burgas-ne-sa-postapili-signali-v-obshtinata-vav-vrazka-s-prolivnite-dazhdove.html", "text": "Не са постъпили сигнали в Общината във връзка с проливните дъждове. Това съобщиха за  Радио \"Фокус\" - Бургас  от Община Бургас.  Дежурният в местната администрация увери, че няма опасност от наводнения. Той поясни, че не подавани сигнали за бедстващи на територията на града. По данни на Националния институт по метеорология и хидрология (НИМХ) от полунощ до 15.00 ч. днес са отчетени 34 л/кв. м в Бургас. Повече от час валежите  на територията на града са спрели.  \"Фокус\"  припомня:  \r\nЗа Бургас и още 18 области на страната е в сила жълт код за валежи. При жълт код са възможни малко наброй локални наводнения. Възможно е да се наложи прекъсване на дейности на открито. При този код също са възможни затруднения при шофиране заради намалена видимост и аквапланинг. \r\nМария КУРТЕВА", "date": "2019.07.14", "title": "Бургас: Не са постъпили сигнали в Общината във връзка с проливните дъждове"}
{"url": "http://www.focus-news.net/news/2019/07/14/2680175/sitel-makedoniya-zaradi-raketite-s-400-turski-pekar-shte-izprati-byurek-za-vladimir-putin.html", "text": "Пекар от турския град Бурса Хасан Адар, чийто бюрек влезе в Книгата на рекордите на Гинес, каза пред агенция  „Спутник“, че възнамерява да изпече традиционния турски бюрек за президента на Русия, Владимир Путин, посветен на началото на доставката на руските противовъздушни ракетни системи С-400 на Турция, информира македонският телевизионен канал  “Сител“ . \r\n„Началото на доставката на противовъздушни системи на Турция С-400, за което толкова много се говори в нашата страна, беше приветствано от нас. Осъзнавайки колко е важно за националната сигурност на страната ни, както и отношенията между Турция и Русия, искам да допринеса за развитието на отношенията между нашите две страни. Затова ще положа всички усилия и ще го изпратя днес за Кремъл лично на Владимир Путин, нашия традиционен бюрек,“ каза пекарът. \r\nАджар добави, че бюрекът ще бъде със сирене и спанак. Общото тегло на пакета ще бъде 4 кг. Според неговите изчисления пратката в Москва трябва да достигне до пет дни, докато \"бюрекът може да се яде до десет дни от деня на печенето\".  Юлиян Марков", "date": "2019.07.14", "title": "„Сител“ (Македония): Заради ракетите С-400 турски пекар ще изпрати бюрек за Владимир Путин"}
{"url": "http://www.focus-news.net/news/2019/07/14/2680176/d-r-zhanina-yordanova-kraven-tsentar-varna-nezavisimo-ot-sezona-kravodaryavaneto-nyama-kak-da-se-otrazi-neblagopriyatno-varhu-kravodaritelya.html", "text": "Независимо от сезона кръводаряването няма как да се отрази неблагоприятно върху кръводарителя. Това каза в интервю за  Радио „Фокус“ – Варна  директорът на  Районния център по трансфузионна хематология във Варна д-р Жанина Йорданова. По думите ѝ някои хора се притесняват да даряват кръв по време на летните месеци, когато температурите са по-високи и хората са по-чувствителни. Според нея обаче няма място за притеснение, тъй като ако човек се грижи правилно за здравословното си състояние преди и след самото кръводаряване, няма да изпита никакви странични ефекти. „Когато човек е здрав и няма някакви сериозни заболявания, кръводаряването е един абсолютно физиологичен акт. Независимо дали е топло време, самото кръводаряване няма как да се отрази в някакъв неблагоприятен аспект на кръводарителя, ако има една добра грижа след кръводаряване – да си приемат течности, да си стои на сянка, да не се излага директно на слънце, да не се извършват тежки физически дейности. Така, че всеки, който желае и се чувства здрав, нека да заповяда“, посочи д-р Жанина Йорданова. Тя отбеляза, че всички кръводарители получават инструкции за това какво трябва да направят след самото кръводаряване, а риск от заразяване с инфекции не съществува.  \r\nПо думите ѝ основните съвети към всички хора са да не се излагат на слънце, да приемат достатъчно количество течности и да не извършват тежки физически дейности след самото даване на кръв. Директорът припомни, че работното време на Кръвния център в делнични дни е от 08.00 до 18.00 часа и в събота от 10.00 до 14.00 часа за кръводаряване. Тя апелира всички желаещи да посетят центъра. „Това е най-безрезервният, добронамерен житейски акт, с който човек може да помогне на човек и то наистина да спаси живот, защото кръвта наистина спасява живот“, заяви д-р Жанина Йорданова.  \r\nПо думите ѝ центърът планира нови кръводарителски кампании през следващите месеци, като едната е свързана с празника на Варна – 15 август. Информация за събитията ще бъде оповестена на сайта на Кръвния център и в социалните мрежи.  \r\nБояна АТАНАСОВА", "date": "2019.07.14", "title": "Д-р Жанина Йорданова, Кръвен център – Варна: Независимо от сезона кръводаряването няма как да се отрази неблагоприятно върху кръводарителя"}
{"url": "http://www.focus-news.net/news/2019/07/14/2680177/angel-konakliev-arheolog-prez-nastoyashtiya-arheologicheski-sezon-v-antichniya-grad-misionis-shte-prodalzhim-rabota-v-sektora-severno-ot-bazilika-2.html", "text": "През настоящия археологически сезон в античния град Мисионис ще продължим работа в сектора, северно от Базилика 2. Това каза пред  Радио „Фокус“ - Шумен  археологът Ангел Конаклиев, съръководител на разкопките. „Там през миналата година беше загатнат, но сега вече със сигурност излезе зид, който е граден на хоросан“, каза Ангел Конаклиев. Той посочи, че по всяка вероятност новооткритата сграда е храм. „На база всички традиционни строителни техники, които сме проучили на обекта, с голямо основание можем да предположим, че сме попаднали на нов храм, защото е единственият от всички останали градежи, който е извършен на хоросан, застлан е със същите плочки, които са положени в първите три базилики. Те са с размери 31 на 31 см с украса“, каза археологът. На два от откритите фрагменти личат и стенописи. Украсата на плочките, с които е покрит подът, е правена на ръка, още преди изпичането им. Виждат се т.нар. осморки, прави линии по периферията и кръстосани през центъра на плочката. „На единия от фрагментите от стенописи се вижда как майсторът - човекът който ги е работил, който е направил украсата на тази сграда, с тънък предмет е очертал силуета на фигурата, която е искал да придаде“, каза Ангел Конаклиев. Той добави, че стенописите са изпълнени в тъмно синьо почти до черно върху добре загладена мазилка.  \r\nОчаква се разкопките, започнали преди около седмица, да продължат до средата на месец август. В началото на археологическия сезон е извършено и освещаване на изграденото над баптистерия защитно покритие. Съоръжението предпазва от влиянието на атмосферните условия кръщелната, която според Ангел Конаклиев е паметник, който буди интерес. „Баптистерият е открит при разкопките през 1969 година, но беше затрупан от съобръжения за сигурност и едва сега, когато се появи възможност, с помощта на Ротари клуб - Търговище и приятели, беше направено това защитно стъклено покритие и може да се каже, че е експониран. Защитен е дотам, че повече не може да бъде разрушен“, каза археологът. Той посочи, че в годините баптистерият е бил обект на имянарски набези, но в голяма част е запазен автентичният под кръщелната. „Доколкото ми е известно няма така ин сито представяни баптистерии от този ранен период, говорим за края на 5 началото на 6 век, когато масово хората от провинциите на Византия са приемали християнството“, каза Ангел Конаклев. Той обясни, че самата писцина е с много интересна форма - на четирилистна детелина или равнораменен кръст със заоблени краища на раменете. По думите му е възможно възстановяване на баптистерия поне във вида, в който е открит през 1969 година \r\nИвелина ИВАНОВА", "date": "2019.07.14", "title": "Ангел Конаклиев, археолог: През настоящия археологически сезон в античния град Мисионис ще продължим работа в сектора, северно от Базилика 2"}
{"url": "http://www.focus-news.net/news/2019/07/14/2680178/api-shofyorite-tryabva-da-se-dvizhat-s-povisheno-vnimanie-po-pat-i-7-mokren-paten-vazel-petolachkata-pri-razklona-za-padarevo-poradi-patnotransportno-proizshestvie.html", "text": "Шофьорите трябва да се движат с повишено внимание по път I-7 Мокрен - пътен възел „Петолъчката“ при разклона за Пъдарево поради пътнотранспортно произшествие. Това съобщиха от пресцентъра на  Агенция „Пътна инфраструктура“ . Трафикът се регулира от „Пътна полиция“.", "date": "2019.07.14", "title": "АПИ: Шофьорите трябва да се движат с повишено внимание по път I-7 Мокрен - пътен възел „Петолъчката“ при разклона за Пъдарево поради пътнотранспортно произшествие"}
{"url": "http://www.focus-news.net/news/2019/07/14/2680179/razgrad-vremenno-se-ogranichava-dvizhenieto-po-pat-i-2-razgrad-ruse-v-uchastaka-osenets-ezerche-poradi-katastrofa.html", "text": "Временно се ограничава движението по път I-2 Разград – Русе в участъка Осенец – Езерче поради пътнотранспортно произшествие. Това съобщиха от пресцентъра на  Агенция \"Пътна инфраструктура\" (АПИ) . Водачите изчакват на място.", "date": "2019.07.14", "title": "Разград: Временно се ограничава движението по път I-2 Разград – Русе в участъка Осенец – Езерче поради катастрофа"}
{"url": "http://www.focus-news.net/news/2019/07/14/2680181/pazardzhik-107-spetsialisti-rabotyat-v-detskite-yasli-i-yasleni-grupi-v-oblastta.html", "text": "В самостоятелни детски ясли и яслени групи в състава на детските градини в област Пазарджик са постъпили 591 деца, или с 12 повече в сравнение с предходната година. Това съобщи за  Радио „Фокус“ – Пазарджик  Гергана Спасова, главен експерт в отдел „Статистически изследвания“ – Пазарджик. „В сравнение с предходната година броят на децата в детските ясли намалява с 4.7%. Разпределението на децата, отглеждани в детски ясли, по възраст към края на 2018 г. се запазва без изменения. Най-голям е относителният дял на децата на 2-годишна възраст – 86.7%. По основно трудово правоотношение в детските ясли в областта работят 107 медицински и други специалисти, които отглеждат, възпитават и обучават деца. Медицинските специалисти по здравни грижи са 60, като 93.3% от тях са медицински сестри (56). Немедицинският персонал, който се грижи за обслужването на децата в детските ясли е 47 души“, обясни Спасова. \r\nВаня НИКОЛОВА", "date": "2019.07.14", "title": "Пазарджик: 107 специалисти работят в детските ясли и яслени групи в областта"}
{"url": "http://www.focus-news.net/news/2019/07/14/2680182/inzh-emiliya-darakchieva-inspektsiya-po-truda-smolyan-82-razresheniya-za-rabota-na-litsa-pod-18-godishna-vazrast-sa-izdadeni-ot-nachaloto-na-2019-g-v-oblastta.html", "text": "От началото на 2019 г. са издадени 82 разрешения за приемане на работа на лица, ненавършили 18-годишна възраст. Това каза за  Радио „Фокус“ – Смолян  инж. Емилия Даракчиева, директор на Инспекция по труда – Смолян. За същия период на 2018 г. издадените разрешение за работа на непълнолетни лица са 78. „Наемането на непълнолетни лица без разрешение от Инспекцията по труда е квалифицирано като престъпление и се преследва по Наказателния кодекс. Процедурата за издаване на разрешение е подробно описана в интернет страницата на Инспекцията по труда. Изискуемите документи са същите, които се изискват за всяко работно място. Разликата е, че при наемане на пълнолетни лица се предоставят на Инспекцията по време на проверка, а когато ще бъдат наети непълнолетни – преди сключването на договора“, посочи инж. Даракчиева. \r\nТя добави, че от края на месец юни много непълнолетни лица са потърсили Инспекцията по труда за съдействие и искане за информация за реда за наемането им на работа и съответно документите, въз основа на които се издава разрешението. „Голяма част от тях са си намерили работа в морските курорти и искаха да подготвят предварително необходимите документи за работа. Най-често за лица, ненавършили 18-годишна възраст, Дирекцията в Смолян издава разрешения за длъжностите сервитьор и барман. Минималната възраст за наемане на работа е 16 години, по изключение могат да бъдат приемани на работа лица от 5 до 16 години за извършване на работи, които са леки и не са опасни или вредни за здравето и за правилното им физическо, умствено и нравствено развитие“, уточни инж. Даракчиева. „Срокът за издаване на разрешения за работа на непълнолетни е седемдневен, но в Дирекцията се стараем да се произнесем и да издадем разрешение най-често в срок от 1-2 дни\", каза още директорът на Инспекция по труда в Смолян. \r\nНели ГЕРГЬОВСКА", "date": "2019.07.14", "title": "Инж. Емилия Даракчиева, Инспекция по труда - Смолян: 82 разрешения за работа на лица под 18-годишна възраст са издадени от началото на 2019 г. в областта"}
{"url": "http://www.focus-news.net/news/2019/07/14/2680180/sputnik-turtsiya-kaza-sbogom-na-zapada-kupuvayki-ruskite-s-400.html", "text": "След продължилото месеци противопоставяне между САЩ и Турция заради решението на Анкара за закупуване на системи за противовъздушна отбрана в Русия, първите компоненти на С-400 пристигнаха в страната. Защо Турция ги е купила за 2,5 милиарда долара, въпреки ожесточената критика от страна на НАТО и провъзгласения „стратегически партньор” САЩ,  кара коментаторите да гадаят, коментира руската агенция   Sputnik . \r\nТрудно е да се разбере дори от експертите по сигурността, защо турският президент Реджеп Тайип Ердоган толкова много иска  руската система за противовъздушна отбрана „С-400“ „на всяка цена“, пише Борис Калноки в статията си за немския медиен сайт Die Welt. В статия, озаглавена „С руските ракети Ердоган се разделя със Запада”, германският журналист твърди, че фактът, че Анкара е решила да продължи с тази сделка, може да се разглежда като „точката, от която няма връщане” за Турция, след което ще напусне редиците на съюзниците. \r\nСпоред изданието, Турция е реши да се придържа към сделката въпреки критиките към НАТО и САЩ, тъй като третира Русия като партньор в преговорите в Близкия изток, докато за Москва се твърди, че има повече влияние в региона, отколкото в САЩ. \r\nДруго вероятно обяснение, според кореспондента на Die Welt, е, че турският президент иска да стои далеч от САЩ, тъй като системите С-400 могат да бъдат разположени близо до столицата на страната. Както се посочва в материала, при опита за преврат през 2016 г. турският парламент е бил атакуван от въздуха, така че ръководителят на страната може да бъде обезпокоен, че ако разположи там произведените от САЩ ракети „Пейтриът“, Вашингтон ще може да ги изключи дистанционно, ако те станат необходими в подобна ситуация. \r\nЗа отбелязване е, че ангажиментът към споразумението С-400 се подкрепя дори от опозиционната турска републиканска народна партия, като нейният лидер Кемал Киличдароглу подкрепи усилията за гарантиране на сигурността на страната и разкритикува САЩ за отказа им да продаде ракети „Пейтриът“ на Анкара. \r\n\"Ако на предишното желание на Турция да закупи американските системи за противоракетна отбрана „Пейтриът“ не е било отговорено позитивно, разбира се, турското правителство ще търси други възможности, за да гарантира сигурността си\", каза Киличдароглу, цитиран от Anadolu Agency. \r\nНеотдавна Доналд Тръмп обвини за американския отказ да продаде на Турция ракети „Пейтриът“ тогавашния президент Барак Обама и заяви, че Турция не е била третирана справедливо. Преди няколко месеца САЩ финализираха с Турция сделка за 3,5 милиарда  долара за ракетни комплекси „Пейтриът“, но Анкара все още не е приела офертата, като казва, че предложените от САЩ условия не са толкова добри, колкото споразумението с Русия, което тя подписа през декември 2017 г. Министерството на отбраната съобщи на 2 юли, че първата пратка от ракетните системи С-400 е кацнала в Анкара. \r\nТурция, която е страна-членка на НАТО, многократно е заявявала, че системата не представлява никаква заплаха за Съюза. Но НАТО и САЩ остро критикуваха сътрудничеството на Турция с Русия, твърдейки, че системата С-400 е несъвместима със системите на НАТО за противовъздушна отбрана, докато Вашингтон настоява Анкара да закупи ракетните системи „Пейтриът“ и заплашва да замрази сделката за придобиване на самолети F-35 от Анкара. \r\nПрез уикенда Bloomberg съобщи, цитирайки източници, че Вашингтон планира да обяви санкции срещу Анкара в края на следващата седмица, като екипът на американския президент Доналд Тръмп вече е взел решение по въпроса.  Юлиян Марков", "date": "2019.07.14", "title": "Sputnik: Турция каза „сбогом“ на Запада, купувайки руските С-400"}
{"url": "http://www.focus-news.net/news/2019/07/14/2680183/sliven-vazstanoveno-e-dvizhenieto-po-pat-i-7-mokren-paten-vazel-petolachkata-pri-razklona-za-padarevo.html", "text": "Възстановено е движението по път I-7 Мокрен - пътен възел „Петолъчката“ при разклона за Пъдарево. Това съобщиха от пресцентъра на  Агенция „Пътна инфраструктура“ .", "date": "2019.07.14", "title": "Сливен: Възстановено е движението по път I-7 Мокрен - пътен възел „Петолъчката“ при разклона за Пъдарево"}
{"url": "http://www.focus-news.net/news/2019/07/14/2680184/razgrad-tezhka-katastrofa-e-stanala-mezhdu-tir-i-rumanski-lek-avtomobil-na-patya-razgrad-ruse-v-uchastaka-osenets-ezerche.html", "text": "Тежка катастрофа е станала между ТИР и румънски лек автомобил на пътя Разград – Русе в участъка Осенец – Езерче. Това съобщиха за  Агенция \"Фокус\"  от  ОДМВР - Разград . По първоначални данни има пострадали. Инцидентът е регистриран след 16.00 ч.  .   \r\nДеница КИТАНОВА", "date": "2019.07.14", "title": "Разград: Тежка катастрофа е станала между ТИР и румънски лек автомобил на пътя Разград – Русе в участъка Осенец – Езерче"}
{"url": "http://www.focus-news.net/news/2019/07/14/2680185/stara-zagora-detsata-ot-lyatnata-akademiya-v-kazanlak-otnovo-izdavat-vestnik-nashe-lyato.html", "text": "За поредна година в рамките на лятната академия на библиотека „Искра“, в месеците юли и август ще бъде издаван вестник „Наше лято\". Това каза за  Радио „Фокус“  Валентина Димова, ръководител в занималнята. Тя посочи, че вече е факт и първият брой. В него са отразени всички събития, част от които са малките академици, публикувани са техни рисунки и художествени текстове. В него присъстват и творбите на децата от двата конкурса, обявени от библиотека „Искра“ по повод  180-годишнината от рождението на Васил Левски - за рисунка „Подвигът на Апостола“ и за литературна творба „Паметта за Левски днес“. \r\n„Основното, на което децата се учат, списвайки вестника, е да работят заедно, нещо което им липсва през останалото време. В съвременното поколение има много талантливи деца, но са индивидуалисти. Затова се стремя да създавам екип, пишейки вестника“, коментира Валентина Димова. \r\nСлавяна ГАЙДАРОВА", "date": "2019.07.14", "title": "Стара Загора: Децата от лятната академия в Казанлък отново издават вестник „Наше лято“"}
{"url": "http://www.focus-news.net/news/2019/07/14/2680186/tass-parizhkata-politsiya-arestuva-152-dushi-sled-eskalatsiya-na-protestite-na-zhaltite-zhiletki.html", "text": "Парижката полиция задържа в неделя 152 души от протестиращите \"жълти жилетки\", които организираха безредици в столицата, съобщи префектурата на града, цитирана от  TACC .  \r\nНеразрешените протести, придружени от нападения срещу полицията и опитите за погроми, започнаха в района на Шанз-Елизе в края на тържествения парад, посветен на националния празник на Франция. Хулиганите хвърляли камъни и бутилки срещу силите на реда, а полицията използвала сълзотворен газ. \r\nТя е задържала, включително националните лидери на \"жълтите жилетки\" - Максим Никол, Ерик Друе и Жером Родригес. Последните двама са задържани в полицейски участък. \r\nСпоред префектурата задържаните са били обвинени по четири пункта. Те включват неразрешени демонстрации, насилствени действия срещу държавни служители, носещи оръжие и унищожаване на обществена собственост. Безредиците по Шанз-Елизе продължават. \r\n\"Онези, които се опитаха да попречат на парада в Париж, трябва да се срамуват. 14 юли е ден на единство на нацията и това трябва да се спазва\", заяви френският вътрешен министър Кристоф Кастанер във връзка с това, което се случва.  Юлиян Марков", "date": "2019.07.14", "title": "ТАСС: Парижката полиция арестува 152 души след ескалация на протестите на „жълтите жилетки“"}
{"url": "http://www.focus-news.net/news/2019/07/14/2680187/plovdiv-nad-180-proverki-sa-izvarshili-ekspertite-ot-regionalnata-inspektsiya-po-okolnata-sreda-i-vodite-prez-yuni.html", "text": "През месец юни експертите от Регионалната инспекция по околната среда и водите в Пловдив са извършили общо 186 проверки на 179 обекта, от които 121 планови и 65 извънредни. Това съобщиха за  Радио „Фокус“ – Пловдив  от РИОСВ. Направени са и 15 комплексни проверки по компоненти и фактори на околната средa. За констатирани административни нарушения на Закона за опазване на околната среда и специалните закони по опазване на околната среда от екоиснпекцията са съставени 8 акта, а директорът на екоинспекцията е издал 10 наказателни постановления, с които на нарушителите са наложени санкции и глоби в общ размер на 28 400 лева. В рамките на проведения контрол са издадени 38 предписания за отстраняване на констатирани нарушения. \r\nСъбраните суми от институцията по наложени глоби и санкции през месеца са над 45 000 лева, от които 39 398 лева от санкции по Закона за опазване на околната среда и 5 716 лева от глоби и санкции по секторни закони. От получените суми 31 518 лева са разпределени и преведени на съответните общини, на чиято територия се намират санкционираните субекти. Общините, получили най-големи приходи от наложени санкции са община Марица – 20 891 лева, община Садово – 5 501 лева и община Пловдив – 2 657 лева. \r\nТони МИХАЙЛОВ", "date": "2019.07.14", "title": "Пловдив: Над 180 проверки са извършили експертите от Регионалната инспекция по околната среда и водите през юни"}
{"url": "http://www.focus-news.net/news/2019/07/14/2680188/inzh-snezhana-kaneva-obshtina-sliven-nyama-problemi-svarzani-s-prolivnite-dazhdove-na-teritoriyata-na-obshtinata-yazovirite-i-rekite-sa-s-normalni-niva.html", "text": "Няма проблеми, свързани с проливните дъждове на територията на общината. Това съобщи за  Агенция „Фокус“  инж. Снежана Кънева, началник на отдел началник отдел \"Сигурност и управление при кризи\" в Община Сливен. Тя поясни, че снощи количеството дъжд, паднало на територията на Общината в рамките на 30 минути е било 26 л/кв. м. „Днес сумарно количеството е над 52 л/кв. м. Дъждът е напоителен, не е пороен“, поясни още инж. Кънева. Началникът на отдел „Сигурност и управление при кризи“ към Общината поясни, че е направена организация, както и обходи и огледи с кметовете на населените места.  „Реките, язовирите са с нормални нива“, допълни още Кънева. По думите й няма  населени места без ток, нито сигнали, подадени сигнали към общината.  \r\nДеница КИТАНОВА", "date": "2019.07.14", "title": "Инж. Снежана Кънева, Община Сливен: Няма проблеми, свързани с проливните дъждове на територията на общината, язовирите и реките са с нормални нива"}
{"url": "http://www.focus-news.net/news/2019/07/14/2680190/razgrad-dvama-dushi-sa-zaginali-dete-e-v-tezhko-sastoyanie-sled-katastrofata-mezhdu-tir-i-avtomobil-s-rumanska-registratsiya.html", "text": "Тежка катастрофа затваря главния път Разград - Русе, в участъка между селата Осенец и Езерче. Това съобщиха от  ОДМВР - Разград .  Сигналът за пътно-транспортното произшествие е получен в 16.00 часа на тел.112. По първоначални данни са се ударили товарен камион и лек автомобил с румънска регистрация. Информацията до момента е  за двама загинали, едно дете в тежко състояние и още един пострадал. Четиримата са от лекия автомобил. В момента се извършва оглед на местопроизшествието. Обходният маршрут за превозните средства е Разград - Дряновец - Сеново - Вятово - Писанец.", "date": "2019.07.14", "title": "Разград: Двама души са загинали, дете е в тежко състояние след  катастрофата между ТИР и автомобил с румънска регистрация"}
{"url": "http://www.focus-news.net/news/2019/07/14/2680191/a1-on-makedoniya-sdsm-iska-liderska-sreshta-a-vmro-dpmne-izbori.html", "text": "СДСМ иска лидерска среща, а ВМРО-ДПМНЕ – избори, пише македонският информационен портал  A1 On . \r\nОТ СДСМ заявиха, че те са готови да проведат среща с лидера на ВМРО-ДПМНЕ Християн Микоски за обсъждане на редица теми, за да се разблокират преговорите между работните групи за Специализираната прокуратура, промените в Изборния кодекс и предстоящото преброяване. \r\n\"Ние не бягаме да говорим за въпроси, които представляват интерес за държавата и гражданите. Още няма конкретно споразумение за евентуална среща, нито за евентуалните  теми, но призоваваме ВМРО-ДПМНЕ да не възпрепятства процесите, които са в интерес на страната. Те трябва да помогнат за системните закони като закона за прокуратурата, който е важен за евроинтеграцията“, каза Костадин Ацевски, депутат от СДСМ. \r\nОт друга страна, ВМРО-ДПМНЕ е на мнение, че в страната няма атмосфера за функционирането на политическия диалог между управляващите и опозицията и настояват за предсрочни парламентарни избори. \r\n„Заев се нуждае от политическа зрялост и правителството трябва да седне и да говори за организиране на предсрочни избори възможно най-скоро и те като източник на проблеми не могат да бъдат част от решението “, казва говорителят на ВМРО-ДПМНЕ, Наум Стоилковски. \r\nМинистър-председателят Заев обяви преди един месец, че ще покани Мицковски на лидерска среща, за да обсъдят темите за приемането на закона за прокуратурата, промяната на Изборния кодекс, която би довела до гласуване в един избирателен район и отворени списъци, както се препоръчва от СДСМ и повечето по-малки партии, както и за закона за преброяването, което ще се състои следващата година. Междувременно Мицковски заяви, че в условия на политическо преследване  и нагласени обвинения и присъди , освен за закона за прокуратурата, на масата трябва да се постави темата за провеждане на предсрочни парламентарни избори.  Юлиян Марков", "date": "2019.07.14", "title": "A1 On (Македония): СДСМ иска лидерска среща, а ВМРО-ДПМНЕ – избори"}
{"url": "http://www.focus-news.net/news/2019/07/14/2680193/razgrad-postradaloto-dete-pri-katastrofata-mezhdu-tir-i-rumanski-lek-avtomobil-e-otkarano-za-pregled-v-mbal-razgrad.html", "text": "Пострадалото при катастрофата между ТИР и румънски лек автомобил е откарано в МБАЛ-Разград, където ще бдат извършени медицински прегледи за установяване на травмите и състоянието му. Това съобщиха от пресцентъра на  ОДМВР - Разград . По информация на ОДМВР товарният камион - влекач с прикачено полуремарке, е управляван от 23-годишен мъж от град Търговище. Движел се е в посока от Русе към Разград. Румънският автомобил е пътувал в обратната посока, към Русе. Все още се изяснява самоличността на загиналите.", "date": "2019.07.14", "title": "Разград: Пострадалото дете при катастрофата между ТИР и румънски лек автомобил е откарано за преглед в МБАЛ - Разград"}
{"url": "http://www.focus-news.net/news/2019/07/14/2680194/emsc-registrirano-e-zemetresenie-s-magnitud-51-v-severna-gartsiya.html", "text": "Регистрирано е земетресение с магнитуд 5.1 в Северна Гърция, в областта Западна Македония, показва справка на страницата на  Европейския средиземноморски сеизмологичен център.   \r\nТрусът е станал в 13:50 часа местно време (съвпада с българското) на 12 километра южно от Козани и на 202 километра южно от македонската столица Скопие на дълбочина 15 километра. Земетресението е усетено в Северна Гърция, Македония и Благоевградска област в България. Засега няма информация за пострадали хора и нанесени материални щети. Трусът е последван от втори с магнитуд 4.0 в 13:59 часа в същия район.   Юлиян Марков", "date": "2019.07.14", "title": "ЕMSC: Регистрирано е земетресение с магнитуд 5.1 в Северна Гърция"}
{"url": "http://www.focus-news.net/news/2019/07/14/2680195/api-poradi-tezhkata-katastrofa-dvizhenieto-v-uchastaka-osenets-ezerche-se-prenasochva-po-obhoden-marshrut-prez-tsar-kaloyan-vetovo-senovo-dryanovets-osenets-i-obratno.html", "text": "Поради тежко пътнотранспортно произшествие остава ограничено движението в участъка Осенец - Езерче на път I-2 Разград - Русе, а трафикът се пренасочва по обходен маршрут, през Цар Калоян – Ветово – Сеново – Дряновец – Осенец и обратно. Това съобщиха от пресцентъра на  Агенция \"Пътна инфраструктура\" (АПИ) .  \r\nВсички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, както и по всяко време от денонощието на тел. 0700 130 20 в АПИ.", "date": "2019.07.14", "title": "АПИ: Поради тежката катастрофа движението в участъка Осенец - Езерче се пренасочва по обходен маршрут през Цар Калоян – Ветово – Сеново – Дряновец – Осенец и обратно"}
{"url": "http://www.focus-news.net/news/2019/07/14/2680196/burgas-patishtata-v-oblastta-sa-mokri-i-hlazgavi.html", "text": "Пътищата в областта са мокри и хлъзгави, предаде репортер на  Радио „Фокус“ – Бургас . Водачите на автомобили да се движат с повишено внимание и съобразена скорост. Интензивно е движението по основните бургаски улици и булеварди. Натоварен е трафикът около кръговото кръстовище на изхода на Бургас в посока София, както и в комплекс „Славейков“ по ул. „Янко Комитов“. Интензивно е движението в централна градска част, както и по булевардите „24-ти Черноморски пехотен полк“, „Демокрация“, „Сан Стефано“, „Стефан Стамболов“, „Тодор Александров“, както и по бул. „Захари Стоянов“ от и към ж.к. „Меден рудник“. \r\nМария КУРТЕВА", "date": "2019.07.14", "title": "Бургас: Пътищата в областта са мокри и хлъзгави"}
{"url": "http://www.focus-news.net/news/2019/07/14/2680192/korneliya-ninova-bsp-nie-sme-za-modernizatsiya-na-balgarskata-armiya-no-tya-da-ne-nadhvarlya-2-ot-bvp.html", "text": "Ние сме за модернизация на Българската армия, но тя да не надхвърля 2% от БВП, да е обвързана с индустриално сътрудничество, което да дава възможност на българската икономика и предприятия да се развиват и да не е за сметка на други социални, недофинансирани сектори като здравеопазване, образование, социална политика и т.н. Това каза пред журналисти в Шумен лидерът на БСП Корнелия Нинова в отговор на въпрос относно закупуването на нови бойни самолети, предаде репортер на  Радио „Фокус“- Шумен . Тя припомни, че БСП има принципна позиция по темата вече една година. „След като мине утре решението на Министерски съвет, ще свикаме отново нашия съвет по външна политика и отбрана, ще го запознаем с конкретната сделка и ще решим какво да бъде парламентарното ни поведение. Ако плащането е накуп, веднъж това надхвърля 2% от БВП тази година и ще се наложи актуализация на бюджета, т.е. едно от условията, които нашата партия е заложила в решението си ще бъде нарушено, но нека коментираме, когато решението на Министерски съвет стане факт“, каза Корнелия Нинова. \r\nИвелина ИВАНОВА", "date": "2019.07.14", "title": "Корнелия Нинова, БСП: Ние сме за модернизация на Българската армия, но тя да не надхвърля 2% от БВП"}
{"url": "http://www.focus-news.net/news/2019/07/14/2680197/sport.html", "text": "Мирела Демирева завърши на второ място в скока на височина на Диамантената лига в Монако. Сребърната медалистка от Олимпийските игри в Рио 2016 и от последните две европейски първенства на открито скочи 1.94 метра за втората позиция. Тя преодоля от раз 1.85 м, 1.90 м и 1.94 м, а след това опита директно на 2.00 м, но направи три грешки. Победата с точно 2.00 метра извоюва световната шампионка в зала и на открито Мария Ласицкене, а трета също с 1.94 м завърши австралийката Никола МасДермот. \"Във форма съм, чувствам се добре. Най-доброто тепърва предстои. Надявам се да намеря своята най-добра форма в края на септември в Доха. Не мога да кажа колко трябва да скоча за златото, но моята цел е да надскоча себе си. Потенциалът ми е голям, знам, че мога да скоча повече от това, трябва ми време. Благодаря на всички, които гледате лека атлетика\", каза сребърната медалистка от Олимпийските игри в Рио де Жанейро в ефира на \"Макс Спорт 2\". Същевременно световната шампионка на 1500 метра в зала от Портланд 2016 и европейска в същата дисциплина от Цюрих 2014 - Сифан Хасан, подобри световния рекорд на една миля при жените на Диамантената лига в Монако. Етиопката с холандски паспорт пресече финалната линия за 4:12.33 минути. Сребърният медалист на 800 метра от Олимпийските игри 6 Рио де Жа-нейро - Найджъл Амос (Ботсвана), постигна най-добрия резултат в света за сезона и за последните 7 години. На Диамантената лига в Монако талантът спечели с 1:41.89 минути. Това е първо слизане под 1:42 мин от финала на Олимпийските игри през 2012.", "date": "2019.07.14", "title": "Спорт: Мирела Демирева втора в Монако"}
{"url": "http://www.focus-news.net/news/2019/07/14/2680198/korneliya-ninova-bsp-shte-napravim-otnovo-svoite-predlozheniya-v-izborniya-kodeks-za-izchistvane-na-spisatsite-ot-martvi-dushi-i-ako-gi-othvarlyat-yasno-e-kakvo-gotvyat-naesen.html", "text": "Ще направим отново своите предложения в Изборния кодекс за изчистване на списъците от мъртви души и ако ги отхвърлят - ясно е какво готвят наесен. Това каза лидерът на БСП Корнелия Нинова в  Шумен, където се проведе заседание на Изпълнителното бюро на партията, предаде репортер на  Радио „Фокус“- Шумен . Нинова посочи, че с  премахването на машинното гласуване, се посяга на демократичния и на прозрачния процес на гласуване в България. Според нея, по този начин се отнема правото на хората, дадено им по закон. „Смятам, че го правят с цел манипулиране на изборите, защото машините не могат да подправят протоколи, да дописват мъртви души. Ние искаме изчистване на списъците от мъртви души, да се гарантира видеонаблюдение, да остане машиното гласуване  и редица други предложения, които сме давали по Изборния кодекс. Ще ги направим отново и се надяваме да този път бъдем чути и нашите предложения да бъдат приети. Това ще бъде гаранция за демократични избори, ако отново ги отхвърлят, особено относно списъците с мъртви души, е ясно за какво се готвят наесен“, коментира Корнелия Нинова. На въпрос дали ще издигнат кандидатурата на Мая Манолова за кмет на София, Корнелия Нинова посочи, че ще се съобразят с решението на градската конференция, която ще се проведе в началото на месец септември. „Засега текат конференциите в районите и има яснота относно по- голямата част от районните кметове, конференциите вече ги издигнаха, номинираха и одобриха. Относно кметското място в София ще изчакаме решението на градската конференция“, каза още Корнелия Нинова.  \r\nИвелина ИВАНОВА", "date": "2019.07.14", "title": "Корнелия Нинова, БСП: Ще направим отново своите предложения в Изборния кодекс за изчистване на списъците от мъртви души и ако ги отхвърлят - ясно е какво готвят наесен"}
{"url": "http://www.focus-news.net/news/2019/07/14/2680200/razgrad-v-koma-e-8-godishnoto-dete-postradalo-v-katastrofata-mezhdu-tir-i-lek-avtomobil.html", "text": "В кома е 8-годишното дете, пострадало в катастрофата между ТИР и лек автомобил. Това съобщиха от  ОДМВР - Разград . Пострадалите от катастрофата край Осенец и откарани в МБАЛ-Разград са 8-годишно момче и 43-годишният му баща. Детето е в кома, вкарано по спешност за операция. Баща му е със счупена ключица и охлузвания, контактен.", "date": "2019.07.14", "title": "Разград: В кома е 8-годишното дете, пострадало в катастрофата между ТИР и лек автомобил"}
{"url": "http://www.focus-news.net/news/2019/07/14/2680201/pregled-na-mezhdunarodnite-novini-do-18-chasa-agentsiya-fokus.html", "text": "Силно земетресение с магнитуд от 7,3 по скалата на Рихтер е усетено островите Малуку в източната част на Индонезия, съобщиха от   Геологическа топографска служба на САЩ . Епицентърът на Труса се намира на около 165 километра от югозападния град Тернат в провинция Северно Малуку.  \r\nНе е издадено предупреждение за опасност от цунами. Към момента няма данни за жертви или щети.  \r\n***  Българският журналист Любомир Огнянов направи скандално изявление в своето предаване по българския телевизионен „Канал 3“, когато по време на интервю със заместник-министъра на външните работи Георг Георгиев, изрази мнението, че предпочита да нарича Северна Македония с името „Югозападна България“, предава македонското електронно издание  „Курир“.   \r\n„Не ме интересува как ще звучи, аз предпочитам да наричам държавата „Югозападна България“, каза Огнянов, след като Георгиев му заяви, че ще бъде критикуван за думите си.  \r\n***  Летището в българския град Бургас е преустановило работа за кратко заради проливните дъждове. Това са съобщили български медии, предава  TAСС . Отложени са множество полети, в това число и към Русия, а осем самолета са били изпратени към резервното летище в град Варна.  \r\nСпоред публикуваните в агенцията данни, група руски туристи е трябвало да чакат цяла нощ полета си до Санкт Петербург на територията на летището, който е трябвало да излети в 19:46 в събота, но пътуването е било отложено за рано сутринта в неделя. От летището са разкрили, че причината за забавянето са технически проблеми със самолета.  \r\nВ неделя за 18 области в България е обявен оранжев код за силни валежи, други 8 са с жълт код. \r\n*** Руската страна е отказала да обсъжда с Япония възможността за прехвърляне на два от четирите Южни Курилски острови в рамките на преговорите за мирен договор,съобщи в неделя японската агенция Kyodo, цитирана от  TACC . \r\nПозовавайки се на източник, близък до процеса на преговори, агенцията съобщава, че една от причините за отказа на руската страна дори да обсъди такава възможност е тревогата на Руската федерация, свързана с японско-американския военен съюз. Отказът се дължи и на  опасения, че евентуален компромис с Япония по териториалния въпрос може да има отрицателно въздействие върху популярността на руските власти у дома, коментира Kyodo. \r\nОт средата на миналия век Русия и Япония периодично преговарят за мирен договор за резултатите от Втората световна война. Миналия ноември руският президент Владимир Путин и японският премиер Шиндзо Абе се съгласиха да засилят този процес въз основа на двустранна съвместна декларация от 19 октомври 1956 г. В нея е написано, че след официалния край  на войната между двете държави и възстановяването на дипломатическите и консулските им отношения СССР ще прехвърли на Япония остров Шикотан и няколко малки необитаеми острови (анексирани от Съветския съюз след Втората световна война), при условие, че те ще бъдат прехвърлени на Токио едва след подписване на мирен договор. Декларацията е ратифицирана от парламентите на двете държави на 8 декември 1956 г. \r\nНа 29 юни в Осака бяха проведени преговори между японския премиер Шиндзо Абе и руския президент Владимир Путин. На съвместна пресконференция след разговорите, ръководителят на японското правителство отбеляза, че страните са се договорили за поредното посещение на местата за погребение на техните предци от бивши японски жители на Южните Курили, което ще се проведе през август-септември тази година. Абе подчерта също, че те с президента на Руската федерация потвърдиха решимостта си да продължат преговорите по въпроса за мирен договор и напредъка към осъществяване на съвместни икономически дейности в южната част на Курилските острови. \r\n*** Парижката полиция задържа в неделя 152 души от протестиращите \"жълти жилетки\", които организираха безредици в столицата, съобщи префектурата на града, цитирана от  TACC .  \r\nНеразрешените протести, придружени от нападения срещу полицията и опитите за погроми, започнаха в района на Шанз-Елизе в края на тържествения парад, посветен на националния празник на Франция. Хулиганите хвърляли камъни и бутилки срещу силите на реда, а полицията използвала сълзотворен газ. \r\nТя е задържала, включително националните лидери на \"жълтите жилетки\" - Максим Никол, Ерик Друе и Жером Родригес. Последните двама са задържани в полицейски участък. \r\nСпоред префектурата задържаните са били обвинени по четири пункта. Те включват неразрешени демонстрации, насилствени действия срещу държавни служители, носещи оръжие и унищожаване на обществена собственост. Безредиците по Шанз-Елизе продължават. \r\n\"Онези, които се опитаха да попречат на парада в Париж, трябва да се срамуват. 14 юли е ден на единство на нацията и това трябва да се спазва\", заяви френският вътрешен министър Кристоф Кастанер във връзка с това, което се случва. \r\n*** Регистрирано е земетресение с магнитуд 5.1 в Северна Гърция, в областта Западна Македония, показва справка на страницата на  Европейския средиземноморски сеизмологичен център.   \r\nТрусът е станал в 13:50 часа местно време (съвпада с българското) на 12 километра южно от Козани и на 202 километра южно от македонската столица Скопие на дълбочина 15 километра. Земетресението е усетено в Северна Гърция, Македония и Благоевградска област в България. Засега няма информация за пострадали хора и нанесени материални щети. Трусът е последван от втори с магнитуд 4.0 в 13:59 часа в същия район.  \r\n*** Лидерът на основната опозиционна партия в Турция – Народно-републиканската партия Кемал Калъчдароглу в събота подкрепи решението на страната да закупи руските системи за противоракетна отбрана С-400, пише англоезичното издание  Daily Sabah . \r\n\"След като предишното желание на Турция да закупи американските системи „Пейтриът“ не беше прието, разбира се, страната ще търси други възможности, за да гарантира сигурността си\", каза Кемал Кълъчдароглу. \r\nТой подчерта, че Сенатът на САЩ трябва да погледне географския район, в който се намира Турция. \r\nПодчертавайки, че Турция се намира в \"огнен пръстен\" и следователно трябва да гарантира своята безопасност, той заяви, че не одобрява натиска, упражняван от американския Сенат и други органи върху американския президент Доналд Тръмп, за да \"потискат Турция\". \r\n\"Турция ще направи най-доброто за себе си и ще продължи по свой собствен път\", каза той.", "date": "2019.07.14", "title": "Преглед на международните новини до 18 часа (Агенция \"Фокус\")"}
{"url": "http://www.focus-news.net/news/2019/07/14/2680202/sliven-nyama-postradali-pri-katastrofata-na-paten-vazel-petolachkata-pri-razklona-za-padarevo.html", "text": "Няма пострадали при катастрофата на пътен възел „Петолъчката“ при разклона за Пъдарево. Това съобщиха за  Агенция \"Фокус\"  от  ОДМВР - Сливен . Вследствие на пътнотранспортното произшествие има само материални щети.  \r\nДеница КИТАНОВА", "date": "2019.07.14", "title": "Сливен: Няма пострадали при катастрофата на пътен възел „Петолъчката“ при разклона за Пъдарево"}
{"url": "http://www.focus-news.net/news/2019/07/14/2680203/aktsenti-v-sutreshniya-blok-dobro-utro-balgariya-na-radio-fokus-za-15-yuli.html", "text": "Министърът на здравеопазването Кирил Ананиев ще представи официално новия здравноосигурителен модел у нас. Какво да очакваме? Ще бъде ли моделът в полза на пациента? Въпросите задаваме в сутрешния блок „Добро утро, България“ на Радио „Фокус“ на д-р Мими Виткова, бивш министър на здравеопазването. \r\nКакви симптоми има политическата ситуация у нас? Задъхва ли се управлението? Отговорите на тези и други въпроси ще потърсим от политолога проф. Евгений Дайнов. \r\nКакви са щетите след потопа в Кърджали? Как реагира областната администрация при подобни метеорологични изненади? Гост в ефира ще бъде Никола Чанев, областен управител на Кърджали. \r\nЗа поредна година Обединен детски комплекс в Кюстендил организира велосипеден поход. Венцеслав Илчев от Радио „Фокус“-Кюстендил ще ни разкаже повече по темата. \r\nУлтрамаратонът „Персенк Ултра“ ще се проведе за седма поредна година в Асеновград през август. До момента са се записали за участие 400 души както от България, така и от други страни. Подробности за предстоящото състезание ще ни разкаже Тони Михайлов от Радио „Фокус“ – Пловдив. \r\nЗапочнете деня информирани! Тези и още теми – в „Добро утро, България“ от 06.00 до 10.00 часа на 15 юли, с водещ Йоланда Пелова.", "date": "2019.07.14", "title": "Акценти в сутрешния блок „Добро утро, България“ на Радио „Фокус“ за 15 юли"}
{"url": "http://www.focus-news.net/news/2019/07/14/2680199/daily-sabah-osnovnata-opozitsionna-partiya-v-turtsiya-podkrepa-pridobivaneto-na-s-400.html", "text": "Лидерът на основната опозиционна партия в Турция – Народно-републиканската партия Кемал Калъчдароглу в събота подкрепи решението на страната да закупи руските системи за противоракетна отбрана С-400, пише англоезичното издание  Daily Sabah . \r\n\"След като предишното желание на Турция да закупи американските системи „Пейтриът“ не беше прието, разбира се, страната ще търси други възможности, за да гарантира сигурността си\", каза Кемал Кълъчдароглу. \r\nТой подчерта, че Сенатът на САЩ трябва да погледне географския район, в който се намира Турция. \r\nПодчертавайки, че Турция се намира в \"огнен пръстен\" и следователно трябва да гарантира своята безопасност, той заяви, че не одобрява натиска, упражняван от американския Сенат и други органи върху американския президент Доналд Тръмп, за да \"потискат Турция\". \r\n\"Турция ще направи най-доброто за себе си и ще продължи по свой собствен път\", каза той.  Юлиян Марков", "date": "2019.07.14", "title": "Daily Sabah: Основната опозиционна партия в Турция подкрепа придобиването на С-400"}
{"url": "http://www.focus-news.net/news/2019/07/14/2680205/predstoyashti-sabitiya-v-stranata-za-15-yuli-agentsiya-fokus.html", "text": "*** \r\nОт 10.30 часа във Великотърновския университет „Св. св. Кирил и Методий“ вицепрезидентът Илияна Йотова ще открие 42-рото издание на Международния летен семинар по български език и култура. \r\n*** \r\nОт 9.00 часа ще се проведе заседание на Министерския съвет, на което ще бъде разгледано Решение за одобряване на законопроект за изменение и допълнение на Закона за държавния бюджет на Република България за 2019 г. \r\n*** \r\nОт 14.00 часа в Гранитна зала на Министерския съвет Националният съвет за тристранно сътрудничество ще проведе заседание. \r\n*** \r\nОт 10.00 ч. в НДК, Зала 3, ще се проведе Национална кръгла маса, посветена на състоянието на системата на здравеопазване в България и необходимите промени в здравноосигурителния модел с цел гарантиране на по-добро и устойчиво здравеопазване. \r\n*** \r\nОт 12:30 до 15:00 часа пред сградата на Висшия съдебен съвет ще се проведе протест под надслов: „Главен прокурор на закона, а не на мафията“. \r\n*** \r\nОт 13.30 часа Пленумът на Висшия съдебен съвет ще проведе заседание, на което ще бъде открита процедурата за избор на главен прокурор на Република България. \r\n*** \r\nОт 11:00 часа във ВИП залата на Операта ще се проведе пресконференция, посветена на 4-ти летен фестивал Белоградчишки скали „Опера на върховете“. \r\n*** \r\nОт 11:00 ч. в Пресклуба на БТА ще бъде дадено началото на социалната кампания #стигамрънка. \r\n*** \r\nВ 11.00 ч. кметът на Столична община Йорданка Фандъкова ще провери работата по възстановяване на сградата на минералната баня в Банкя. \r\n*** \r\nОт 9:00 часа Негово преосвещенство Белоградчишки епископ Поликарп - викарий на Софийския митрополит, ще оглави Архиерейска света Литургия в храм „Св. мъченици Кирик и Юлита“. \r\n*** \r\nОт 10.00 часа в конферентна зала, хотел „Мистрал“, ще се проведе пресконференция по проект  „Синергия на природата и културата – потенциал за развитие на транс-граничния регион“. \r\n*** \r\nОт 14.30 часа в Клуба на стопанския деятел на ул. „Драгоман”-25, Изпълнителното бюро на БСП ще проведе изнесено заседание. \r\n*** \r\nОт 10.00 часа в хотел „Алегро\" ще се проведе  пресконференция по проект:  \"Привлекателна и съхранена автентична градска среда на град Велико Търново\". \r\n*** \r\nОт 11:30 часа на пл. \"Съединение\" ще се състои церемония „Откриване на обект\": Обект: площад \"Съединение\" по проект: \"Привлекателна и съхранена автентична градска среда на град Велико Търново\". \r\n*** \r\nОт 17.30 часа в Регионална библиотека „Дора Габе“ ще бъде открита изложбата на акад. Румен Скорчев и неговата дъщеря проф. Росица Скорчева. \r\n*** \r\nОт 09.00 часа на площад „Велбъжд” ще започне традиционният колопоход за деца.  \r\n*** \r\nОт 10.00 часа в заседателната зала на Община Кюстендил ще се проведе месечно съвещание на кметовете и на кметските наместници.   \r\n*** \r\nОт 14.30 ч. в Регионална библиотека „Проф. Беньо Цонев“ ще се състои откриване на Културно-образователен център и музейна експозиция „Д-р Васил Радославов“, както и провеждане на кръгла маса на тема: „Д-р Васил Радославов- живот, борби и слава”. \r\n*** \r\nОт 11.00 часа в Актова зала на община Плевен, пл. \"Възраждане\" № 2, ще се състои представяне на марка на тема „Винопроизводство“. \r\n*** \r\nОт 10.30 часа в сградата на Областната администрация, зала \"Марица\", ще се проведе на заседание на областни консултативни съвети по плодове и зеленчуци. \r\n***   \r\nОт 14.00 часа в зала 203 на общината ще се проведе Консултативен съвет.", "date": "2019.07.14", "title": "Предстоящи събития в страната за 15  юли (Агенция „Фокус“)"}
{"url": "http://www.focus-news.net/news/2019/07/14/2680206/sport-hamiltan-postavi-rekord-po-pobedi-v-istoriyata-na-silvarstoun.html", "text": "Формула 1: Люис Хамилтън спечели за шести път в кариерата си Гран при на Великобритания от Формула 1, с което постави рекорд по победи в историята на \"Силвърстоун\". \r\nБританският пилот на Мерцедес завърши пред своя съотборник Валтери Ботас и подобри рекорда на Ален Прост и Джим Кларк, заедно с които оглавяваше класирането до този момент. \r\nТрети се нареди Шарл Льоклер с Ферари, а след него финишираха Пиер Гасли и Макс Верстапен с Ред Бул. \r\nДвойната победа в Англия е девета в десет състезания от началото на сезона. Хамилтън води с 39 точки на Ботас на върха в класирането при пилотите, а трети е Верстапен.", "date": "2019.07.14", "title": "Спорт: Хамилтън постави рекорд по победи в историята на \"Силвърстоун\""}
{"url": "http://www.focus-news.net/news/2019/07/14/2680207/vidin-vazstanoveno-e-dvizhenieto-po-pat-i-1-vidin-montana-v-rayona-na-selo-bela.html", "text": "Възстановено е движението по път I-1 Видин - Монтана в района на с. Бела. Това съобщиха от пресцентъра на  Агенция \"Пътна инфраструктура\" (АПИ) .", "date": "2019.07.14", "title": "Видин: Възстановено е движението по път I-1 Видин - Монтана в района на село Бела"}
{"url": "http://www.focus-news.net/news/2019/07/14/2680208/pleven-vazstanoveno-e-dvizhenieto-po-pat-i-3-na-izlizane-ot-dolni-dabnik-v-posoka-yasen.html", "text": "Възстановено е движението по път I-3 на излизане от Долни Дъбник в посока Ясен. Това съобщиха от пресцентъра на  Агенция \"Пътна инфраструктура\" (АПИ) .", "date": "2019.07.14", "title": "Плевен: Възстановено е движението по път I-3 на излизане от Долни Дъбник в посока Ясен"}
{"url": "http://www.focus-news.net/news/2019/07/14/2680209/vzglyad-sadbata-na-venetsuela-se-reshi-v-barbados.html", "text": "Съдбата на Венецуела се реши в Барбадос, пише руският вестник  “Взгляд“ .  \r\nВластите и опозицията на Венецуела по време на тайните преговори в Барбадос се съгласиха да продължат диалога в името на мира. Освен това може да се говори за провеждането на избори през следващата година, в резултат на което настоящият президент Никола Мадуро ще отстъпи властта, съобщава изданието. \r\nТази седмица бяха проведени преговори между правителството и опозицията на Венецуела с посредничеството на Норвегия. Официалната информация за срещата на представители на противоположните страни \"на неутрална територия“ - остров Барбадос, стана достъпна за пресата едва днес. Преговорите започнаха в понеделник и продължиха до финала почти в пълна секретност. \r\nПроправителствените медии във Венецуела твърдят, че няма никакви преговори, публикуват потвърждение за това на ръководителя на Националното конституционно събрание Диосдадо Кабело, което потвърждава тази версия. Напротив, опозиционната преса твърди, че „въпросът се движи напред и чавизмът се готви да се предаде“ Признаването на ръководителя на Народното събрание, контролирано от опозицията, Хуан Гуайдо като президент на карибската държава от страна на новото гръцко правителство успешно се появи, но за преговорите се пише от „източници, близки до преговорите“, които пораждат сериозни съмнения относно достоверността на информацията. \r\nЕвропейските медии също мълчат: дори норвежките кореспонденти не бързат да пишат репортажи, прославящи изключителните мироопазващи способности на своите сънародници, които бяха поели задачата да намерят решение на венецуелската криза.  \r\nПреговорите в Барбадос показаха, че „пациентът е по-жив от мъртъв“ и е възможно решение на кризата във Венецуела. Участниците в срещата се съгласиха, че е необходимо да се проведат президентски избори и да продължат преговорите на ниво медиатори. Изборите могат да се проведат след около девет месеца. Както съобщи Кабело  пред проправителственото  издание Ultimas Noticias, става дума по-скоро не е за предсрочни президентски избори, а за парламентарни избори. \r\nМеждувременно експерти от опозицията са убедени, че президентските избори трябва да се проведат във всеки случай. Единственият кандидат за президент от опозицията, разбира се, е Гуайдо. Но от страна на управляващия режим политолозите посочват две имена. \r\nПървият е Диосдадо Кабело. Той е човек на доверие в Мадуро и ако той спечели, сегашният президент няма да трябва да бяга от страната. И никой друг не може да разчита на Мадуро. Неотдавнашното назначаване на Алексис Родригес Кабело, братовчед на Диосдадо като главнокомандващ на въоръжените сили, позволява на Мадуро да „убие с един куршум два заека“ подчертавайки доверието си в Диосдадо и засилвайки позицията си в армията, балансирайки амбициите на министъра на отбраната Владимир Падрино, който в последния момент промени решението си да участва в антиправителствения преврат. \r\nДруг кандидат на чавистите може да бъде 37-годишният управител на щата Миранда Хектор Родригес. По време на управлението на Чавес, той е смятан за негов фаворит и не е загубил аурата на неприкосновеността след смъртта на „Ел Команданте“. Родригес е по-умерен политик от Мадуро и затова тази кандидатура може да бъде компромис и да бъде подкрепяна не само от правителствените сили, но и от опозицията. \r\nИнформацията за резултатите от преговорите, дошли в пресата, не предизвика много вълнение. Не прозвучаха войнствени реплики от американския президент в социалните мрежи, членовете на Организацията на американските държави се въздържаха, до скоро обмисляйки възможността за възстановяване на реда във Венецуела с помощта на външна намеса. В Москва срещата на Барбадос беше оценена положително, като бе подчертано, че тя \"демонстрира готовността на президента Мадуро да се ангажира в диалог с опозицията\".  Юлиян Марков", "date": "2019.07.14", "title": "„Взгляд“ : Съдбата на Венецуела се реши в Барбадос"}
{"url": "http://www.focus-news.net/news/2019/07/14/2680211/nimh-utre-oblachnostta-shte-e-promenliva-maksimalnite-temperaturi-shte-sa-mezhdu-22-i-27.html", "text": "През нощта валежите в повечето райони ще спрат и над Западна България облачността ще се разкъса. На места главно в югоизточните райони все още ще има превалявания от дъжд. Утре облачността ще е променлива. На места главно в следобедните часове ще има превалявания от дъжд, възможно е и да прегърми. Ще продължи да духа предимно умерен северозападен вятър.  Максималните температури ще са между 22° и 27°.  \r\nТова съобщи за  Агенция \"Фокус\"  дежурният синоптик Георги Цеков от  Националния институт по метеорология и хидрология (НИМХ) . Атмосферното налягане ще се задържи по-ниско от средното за месеца.  Над Черноморието ще преобладава слънчево време, с временни увеличения на облачността. На места след обяд, главно в северните райони, краткотрайно ще превали. До обяд вятърът ще е умерен от северозапад, а след пладне ще надделява бризът откъм морето. По-топло с максимални температури между 24° и 27°, около и малко по-високи от температурата на морската вода. Вълнението на морето ще е 2 бала. Над планините облачността ще е по-често значителна. На места главно в следобедните часове ще има превалявания от дъжд. Ще духа умерен северозападен, по най-високите върхове – западен вятър. Максимална температура на 1200 метра – около 16°, на 2000 метра – около 9°. Във вторник на места, повече в Южна България, ще има валежи от дъжд; значителни ще са в Рило-Родопската област, където ще има и гръмотевични бури. Ще остане хладно. В сряда вероятността за валежи значително ще намалее, температурите слабо ще се повишат. В четвъртък ще преобладава слънчево време, с временни увеличения на облачността, почти без валежи.", "date": "2019.07.14", "title": "НИМХ: Утре облачността ще е променлива - максималните температури ще са между 22° и 27°"}
{"url": "http://www.focus-news.net/news/2019/07/14/2680210/tass-prezidentat-na-turtsiya-nareche-sporazumenieto-za-s-400-s-rusiya-nay-vazhnoto-za-savremenna-turtsiya.html", "text": "Турският президент Реджеп Тайип Ердоган нарече в неделя споразумение с Русия за доставката на противовъздушни ракетни системи С-400 най-важното споразумение в съвременната история на страната, предава  TACC \r\n\"В момента най-важното споразумение в нашата модерна история е споразумението за С-400. Със закупуването на С-400 Турция не се подготвя за война. Системите за противовъздушна отбрана са предназначени да осигурят мир и сигурност в нашата страна. Другите стъпки, които предприемаме, са за подобряване на нашите отбранителни способности ”, цитира думите на турския лидер новинарския портал Haberler. Ердоган повтори, че \"контролът върху системите С-400 ще бъде изцяло в ръцете на турските въоръжени сили\". \r\nПрезидентът засегна и въпроса за доставката на американски изтребители от пето поколение F-35, които според различни изявления на Вашингтон могат да се провалят поради сделката C-400. \"C-400 е една тема, F-35 е съвсем различна. Досега сме платили 1,4 милиарда долара за F-35. Ако Турция бъде изтеглена от програмата F-35, цената на един самолет може да се увеличи с 7-8 милиона долара. Това не е просто решение. В този случай те ще трябва да върнат сумата, която сме платили,” добави Ердоган.  Юлиян Марков", "date": "2019.07.14", "title": "ТАСС: Президентът на Турция нарече споразумението за С-400 с Русия „най-важното за съвременна Турция“"}
{"url": "http://www.focus-news.net/news/2019/07/14/2680213/gd-granichna-politsiya-intenziven-e-trafikat-po-granitsata-sas-sarbiya-gartsiya-turtsiya-i-rumaniya.html", "text": "Интензивен е трафикът по границата със Сърбия, Гърция, Турция и Румъния. Това съобщиха от пресцентъра на  Главна дирекция \"Гранична полиция\" . Информацията за трафика е към 18.00 ч. На българо-сръбската граница трафикът е интензивен на вход на ГКПП \"Калотина\" за леки автомобили. На българо-гръцката граница трафикът е интензивен на ГКПП \"Кулата\" на изход за товарни автомобили. На българо-турската граница трафикът е интензивен на ГКПП \"Капитан Андреево\"  ГКПП \"Лесово\" на изход за леки автомобили. Интензивен  за товарни автобили на изход е трафикът на ГКПП \"Дунав мост -Видин\" и ГКПП \"Дунав мост -Русе\". Също на ГКПП \"Дунав мост - Русе\", както и на ГКПП \"Дуранкулак\" и ГКПП \"Кардам\" трафикът е интензивен на изход за леки автомобили.  \r\nНа българо-македонската граница трафикът е нормален на всички гранични контролно-пропускателни пунктове.", "date": "2019.07.14", "title": "ГД \"Гранична полиция\": Интензивен е трафикът по границата със Сърбия, Гърция, Турция и Румъния"}
{"url": "http://www.focus-news.net/news/2019/07/14/2680214/tezhka-katastrofa-kray-razgrad-obzor.html", "text": "Тежка катастрофа стана на главния път Разград - Русе, в участъка между селата Осенец и Езерче.  Катастрофата е регистрирана в 16.00 ч. в неделя. По първоначални данни са се ударили товарен камион и лек автомобил с румънска регистрация. Вследствие на инцидента  двама души загинаха. Пострадаха и двама души. Четиримата са пътували в лекия автомобил. Стана ясно, че пострадалите са откарани в МБАЛ – Разград. По-късно те бяха идентифицирани - 8-годишно дете и неговият 43-годишен баща.  Детето е в кома, вкарано по спешност за операция. Бащата е със счупена ключица и охлузвания и контактен. Заради катастрофата бе ограничено движението по главния път Разград – Русе. По-късно от Агенция „Пътна инфраструктура“ (АПИ) разпространиха информация, че ограничението остава. Трафикът се пренасочва по обходен маршрут, през Цар Калоян – Ветово – Сеново – Дряновец – Осенец и обратно. \r\nДеница КИТАНОВА", "date": "2019.07.14", "title": "Тежка катастрофа край Разград (ОБЗОР)"}
{"url": "http://www.focus-news.net/news/2019/07/14/2680212/abv-shte-se-registrira-samostoyatelno-za-uchastie-v-mestniya-vot-i-si-postavya-zadachata-da-zasili-uchastieto-na-levitsata-v-mestnata-vlast-obzor.html", "text": "ПП АБВ ще се регистрира самостоятелно за участие в местния вот. Решението е взето на заседание на Националния съвет на партията. От партията целят  да запазят и увеличат своето представителство по места. В настоящия мандат ПП АБВ има повече от 100 общински съветници, кметове на общини, които са избрани с подкрепата на партията, както и повече от 30 кметове на населени места. „Ще търсим не просто подобряване на резултата си – основната ни задача ще е засилване на участието на левицата в местните органи за самоуправление“, посочи  лидерът на АБВ Румен Петков . „Националният съвет си постави една много ясна политическа цел на предстоящите местни избори и тя е свързана с рязко засилване присъствието на левицата в местните органи за самоуправление. Анализът, който правим е, че представителството на левицата в местните органи за самоуправление в изтичащия мандат е катастрофа. Левицата няма нито един кмет на областен център, няма нито един кмет или по-скоро много малко кметове на околийски центрове. Това са големите общини с историята в миналото\", поясни още Петков. По думите му, това означава, че АБВ има волята и приема проявения от БСП интерес към оглавяваната от него партия на общинско, областно, национално ниво с готовността да се търсят решения, които да доведат до слагане на началото на разделяне между ПП ГЕРБ и държавата. \"Видимо е с просто око, че ПП ГЕРБ се е сраснала с държавата и че използва държавата и държавните инструменти, инструментите на назначение и контрол на администрацията като лост за влияние. Главната, основната политическа задача, която си поставяме е рязко засилване на участието на левицата в местните органи за самоуправление“, каза Петков.  Лидерът на АБВ настоя машинното гласуване да бъде въведено като единна норма по най-бързия начин.  Заместник-председателят на партията Любомира Ганчева  заяви, че АБВ ще се бори за повече държава във всяко населено място и край на забравените от Бога и Бойко места. „Днес на Националния ни съвет, в навечерието на местни избори 2019 г., започнахме разговора какви ще са националните приоритети на АБВ. Този разговор започва броени дни след Световния ден на населението“, каза Ганчева и посочи, че страната ни е в демографска катастрофа и това изисква сериозни мерки. По думите й по тях трябва да се търси консенсус по този въпрос. Тя обясни, че АБВ ще се бори за държава, която гарантира сигурността на хората, справяне с битовата престъпност, възстановяване на службите за гражданска защита и на ветеринарно-медицинските служби. „Втората конкретна мярка е реална власт в ръцете на общините. Това означава край на пряката зависимост от конкретното настроение на премиера днес“, заяви още Ганчева. Тя обясни, че АБВ предлага възможност за работа и живот по родните места.  Заместник-председателят на АБВ изрази надежда, че предстоящите местни избори  местните избори няма да бъдат победа на технологията над идеологията. По думите й идеята на политическата сила е да се запази  България. \r\nДеница КИТАНОВА", "date": "2019.07.14", "title": "АБВ ще се регистрира самостоятелно за участие в местния вот и си поставя задачата да засили участието на левицата в местната власт (ОБЗОР)"}
{"url": "http://www.focus-news.net/news/2019/07/14/2680215/afp-donald-tramp-prizova-zheni-predstaviteli-v-kongresa-da-si-otidat-otkadeto-sa-doshli.html", "text": "Американският президент Доналд Тръмп заяви в неделя, че неназовани жени, представители в Конгреса от Демократическата партия трябва да \"си отидат, откъдето са дошли“, което накара висшите членове на партията да го нарекат \"расист\" и ксенофоб, предава  AFP . \r\nТова е последният спорен коментар на Тръмп, след като миналата година нарече държави в Африка \"клоаки\" и който говори за \"инвазия\" на мигранти без документи. \r\nВ публикация в социалната мрежа „Туитър“  Тръмп пише за \"прогресивните представителки в Конгреса“, което изглежда се отнася до група от изявени относително млади, либерални представителки, всички членове на Конгреса за първи път. \r\nСред тях са Александрия Окасио-Кортес от Ню Йорк, представителят от  Минесота Илхан Омар и Рашида Тлаиб от Мичиган. \r\nТръмп не уточнява за кого се отнася, но каза, че \"те първоначално са дошли от държави, чиито правителства са пълна и тотална катастрофа, най-лошите, най-корумпираните и неумели навсякъде по света\". \r\nТой обвини жените в \"злобна реч по адрес на народа на Съединените щати, най-великата и най-силна нация на земята, как трябва да се управлява нашето правителство.\" \r\n\"Защо не се върнат и помогнат да се поправят напълно разбитите и престъпни места, от които са дошли\"?- пише той. \r\nОкасио-Кортес, която е родена в Ню Йорк, има произход от Пуерто Рико, територия на САЩ. \r\nТлаиб, която е родена в Детройт, е първият американец от палестински произход, избран за член на Конгреса. \r\nОмар, която като дете е пристигнала в Съединените щати от разкъсаната от войни Сомалия, е първият черен мюсюлманин жена в Конгреса. \r\n\"Това е расистко изказване\", каза заместник председателят на Конгреса  Бен Рей Лухан, най-високопоставеният латиноамерикански член на Конгреса, пред Fox News Sunday. \r\n\"Те са американски граждани, избрани от избирателите в Съединените американски щати!\" – подчерта той.  Юлиян Марков", "date": "2019.07.14", "title": "АFP: Доналд Тръмп призова жени, представители в Конгреса, „да си отидат, откъдето са дошли“"}
{"url": "http://www.focus-news.net/news/2019/07/14/2680216/kyustendil-raznoobrazni-izlozhbi-predstavya-muzeyat-v-grada-prez-mesets-yuli.html", "text": "Разнообразни изложби представя музеят в Кюстендил през месец юли. Това съобщиха за  Радио „Фокус” – Кюстендил  от Регионален исторически музей „Академик Йордан Иванов” – Кюстендил. В зала „Асклепий” се представя  археологическата и нумизматична експозиция, а в зала „Стримон” е подредена етнографската изложба „Багри от долините на Струма и Места”. Къща-музей „Димитър Пешев”  представя eкспозиция, посветена на Димитър Пешев и спасяването на българските евреи през Втората световна война. Изложбата „Хераклея Синтика – история на проучванията” е гостуваща от историческият музей в Петрич. Изложбата „Пътят: време без граници” – спасителни археологически проучвания по трасето на автомагистрала „Струма” е представена в изложбена зала на джамия „Ахмед бей”. В къща-музей „Ильо войвода” е уредена експозицията „Национално-освободителните борби на населението от Кюстендилския край”. За своите посетители Емфиеджиевата къща представя експозицията „Градски бит и култура на населението в Кюстендил от края на XIX и началото на XX век”, както и изложбата „Домашни реликви от сръчните ръце на българката”. В музеен комплекс „Свети Георги” е подредена изложбата „Неврокопската Св. Митрополия – пастири и паство”.  \r\nВенцеслав ИЛЧЕВ", "date": "2019.07.14", "title": "Кюстендил: Разнообразни изложби представя музеят в града през месец юли"}
{"url": "http://www.focus-news.net/news/2019/07/14/2680217/ministar-mladen-marinov-premierat-borisov-mi-e-kazal-che-nyama-chadar-nad-nikogo-tsvetanov-ne-sam-kanil-v-mvr.html", "text": "Премиерът Борисов ми е казал, че няма чадър над никого, Цветанов не съм канил в МВР. Това каза Младен Маринов, министър на вътрешни работи, в разговор с Илиана Беновска в седмичното обзорно политическо предаване „Беновска пита“ по „Канал 3“ и „Радио К2“, съобщиха от  екипа на предаването . Министър Младен Маринов заяви позиции по следните теми: Управлението на МВР \r\nБеновска посрещна в студиото министъра на вътрешните работи Младен Маринов с въпроса „Тежка ли е царската корона?“. Маринов отговори, че управлението на МВР е отговорна работа, но благодарение на добрия екип – работата е по-успешна. Водещата попита той ли преценява, дали работата е успешна или разкритията и фактите. „Оценката я дава обществото, но аз разбирам, когато сме успешни, от удовлетворението, което чувстват колегите при добре свършената работа и по това, което се отразява в статистиката, която е една база за анализ и взимане на управленски решения“ отговори Маринов.  Среща със собствениците на футболните отбори „Левски“, „ЦСКА“ и „Лудогорец“ – натиск, купени мачове, черно тото, запалянковци \r\n„Тази седмица министър-председателят повика собствениците на три футболни клуба – „Левски“, „ЦСКА“ и „Лудогорец“, Вас като министър на вътрешните работи, главния прокурор Цацаров, заместник главния прокурор Гешев и председателя на българския футболен съюз - Боби Михайлов. Защо трябва министър-председателят, Вие и главният прокурор да се занимавате с това? Колко е невралгичен въпросът със запалянковците?“ попита Беновска. Маринов шеговито отговори, че всички разбират от футбол и интересът на голяма част от обществото е ангажиран с тази теза и това, което се случва във футбола е отражение на случващото се в държавата. Министърът на вътрешните работи обясни, че има съревнование във футбола като игра, но има и обвинения за купуване на мачове и притискане на съдии и точна заради тези проблеми е била срещата, за да се отправят предупреждения преди началото на първенството. Беновска обобщи, че не само запалянковците трябва да спазват правилата, но и собствениците, съдиите и футболистите са предупредени. Относно запалянковците Маринов отбеляза, че реагират остро и емоционално срещу нередностите на терена. Влияние има и случващото се в ложите на сектор „А“ и именно заради това на срещата са били собствениците на големите отбори и представители на футболния съюз, които отговарят за поведението на съдиите. Министърът на вътрешните работи подчерта, че решаването на проблемите на терена най-много пречи на развитието на футбола и заради това страната ни не е конкурентна. \r\nБеновска попита доколко политиката е свързана с футбола, защото спортът е силно оръжие за влияние върху обществото. „Това, което се случва във футбола, дава една представа дали стои стабилно държавата и дали си е на мястото, защото знаете правилата във футбола се определят от футболния съюз – ФИФА и УЕФА, които са НПО, но държавата трябва да е там, където се нарушават правилата – включително и черно тото, подкуп, натиск, принуда“ подчерта Маринов. Водещата го попита дали няма отново да има черно тото въпреки срещата. Министърът на вътрешните работи отговори, че първата стъпка е направена и посланието е да се играе честно и който не спазва правилата – ще попадне под ударите на закона. Красимир Ципов; Цветан Цветанов \r\n„Казахме, че сте успешен, но имате и добър екип. Ще Ви напусне ли Красимир Ципов като се върне в парламента или всъщност влезе наново сега поради много тъжни обстоятелства свързани с негова колежка?“ попита Беновска. Маринов подчерта, че резултатите са благодарение на екипната работа, защото в МВР сам човек не може да се справи. Министърът на вътрешните работи коментира, че случилото се не е по желание на Ципов, но води до пренареждане на депутатската листа и изборът е в ръцете на Ципов – дали да работи в парламента, или като заместник-министър. Беновска попита госта си нямат ли яснота по въпроса и миналата седмица се е провалил кворум заради 1 глас, защото починалата Светла Дукова все още фигурира като народен представител. Маринов обясни, че ежедневно се водят разговори с Красимир Ципов, но му е много трудно да направи избор. „Ще стане това, което е добре за цялостната дейност на ПП ГЕРБ и на представителството на народното събрание, защото работата му в МВР е изключително важна, но е важна работата и в съответните парламентарни комисии, където се правят и гласуват законите“ отговори Маринов. \r\n„Нека не Ви прозвучи шеговито. Появиха се коментари, че Цветан Цветанов, който беше поканен от министър-председателя и лидер на ГЕРБ да напусне позициите си… той в момента е свободен. Той беше министър на вътрешните работи, вярно, че беше и вицепремиер. Идва ли Ви на ум да ползвате неговата експертиза – било като съветник? За заместник-министър не знам дали можете да го поканите“ попита Беновска. Министърът на вътрешните работи обясни, че са имали разговори по определени въпроси и е ползвал негови съвети. Маринов подчерта, че се вслушва в това, което му казват бивши министри, за да се видят различни гледни точки и да се вземе правилно решение. Беновска отново попита конкретно за Цветанов. Министърът на вътрешните работи отговори, че Цветанов ще реши накъде да насочи своята експертиза и отрече да го е канил да стане част от екипа. Етична комисия и злоупотреба с власт \r\n„Виждате, че Борисов твърдо е решил да сложи ред в мората на представителите на ГЕРБ, но този морал очевидно се свърза с някои форми на злоупотреба с власт. Доколкото се разбра има десетки сигнали постъпили в ГЕРБ за бъдещата етична комисия, която все още не е създадена, която да се занимае със своите функционери и високопоставени лица какви ги вършат. Питам Ви отново – министър-председателят обърна ли се към Вас за съдействие по разкриване на извършване на постъпки от страна на високопоставени функционери на ГЕРБ?“ попита Беновска. Министърът на вътрешните работи заяви, че още когато той (Маринов) е бил главен секретар Борисов е казал, че няма чадър над никого и получените сигнали трябва да се работят съвместно с прокуратурата до събиране на достатъчно информация. „По конкретни случаи премиерът не иска конкретна информация докато не си свършим работата“ подчерта Маринов. „Сезирани ли сте за някой ГЕРБ-функционер?“ попита водещата. Министърът на вътрешните работи отговори, че няма да се ограничи само до функционерите на ГЕРБ, защото има и кметове, които са от ГЕРБ и такива, които са от други партии. Полицейската операция в Сандански; Убийствата на Емил Кюлев, Петър Христов, Илия Павлов и Андрей Луканов; Битовата престъпност; Общинската полиция \r\n„Какво става в Сандански? Онзи ден чета заглавие – Сандански почерня от жандармерия“ попита Беновска. Маринов отговори, че това е широкоспектърна полицейска операция, която се провежда всеки ден в различни населени места – за проверка на правоспособност, употреба на алкохол и наркотици, както и по отношение на активния криминален контингент и установяване на неговото местонахождение, издирване на лица и задържане. „Там много ли е горещо в момента? Това заради кмета ли се прави, заради Манолев и къщата му за гости?“ попита Беновска. Министърът на вътрешните работи отговори, че няма конкретен повод за операцията и подпомага местния началник на районното управление. Маринов припомни, че има нов директор в областна дирекция Благоевград и по този начин той се запознава с оперативната обстановка. „Някак си обществото замълча за няколко знакови убийства, които са извършвани преди Вие да застанете на тия позиции, но все пак бяхте и начело на СДВР-София. Колегата Ивайло Крачунов Ви попита какво става с убийства на Емил Кюлев, Петър Христов“ попита Беновска. Министърът на вътрешните работи отговори, че по случая с Петър Христов се работи още, а за Емил Кюлев обясни, че системата работи така, че при постъпване на нова информация за по-стари казуси се започва отново работа за потвърждаване или отхвърляне на информацията. Беновска припомни, че още не са разкрити убийците на Илия Павлов и Андрей Луканов. Маринов заяви, че разполагат с оперативна информация и правилни насоки, но въпросът е доколко би могла да се приложи в наказателен процес. \r\n„Битовата престъпност. Бяхте направили една карта на действия по съответни региони. Някак затихна тази история. Какво се случва? Намаляха ли убийствата на старци и изнасилванията на старици, на жени?“ попита Беновска. Министърът на вътрешните работи подчерта, че работата не е спряла и има добри резултати по отношение на убийствата и по-малките населени места ситуацията е овладяна и незабавно се разкриват престъпленията – в плевенския регион, в Хасково. „Тези акции наистина дават резултат. Не са спрени, но не са в обществения фокус, защото ежемесечно създаденият работен екип, който е на контрол при главния секретар, събира и анализира действията и пренасочва ресурсите“ каза Маринов. Беновска го попита за идеята на кмета на Стара Загора - Живко Тодоров за създаване на общинска полиция. Министърът на вътрешните работи обясни, че има общинска полиция и има всички полицейски правомощия, защото използва закона на МВР. Маринов подчерта, че поддържането на полицията зависи и от бюджета на общините. „Вие склонен ли сте да подкрепите Владислав Горанов и Бойко Борисов да отпуснат повече средства на общините, за да могат да бъдат по-активно съдействащи Ви?“ попита Беновска. Маринов отговори, че трябва да се анализира дали средствата да бъдат насочени към общинска полиция, или за развитие на националната полиция. Министърът на вътрешните работи смята, че жандармерията е много активно звено, защото е мобилно, няма обвързаност с местното население и подготовката е системна и бързо и ефективно решават проблемите. Протестите на полицаите за заплащането на нощния труд; 140 години МВР – нови предизвикателства; Разкриваемост на престъпленията \r\n„Като говорим за пари – полицаите отново протестират“ подчерта Беновска. Министърът на вътрешните работи обясни, че протестират по отношение на заплащането на нощния труд – 25 стотинки на час – за категория 1 на полицейските служители, а тези, които са по закона за държавния служител получават 50 стотинки на час, но това не е наредба на МВР. „Когато беше дадено 10 % увеличение в началото на годината, обсъждахме и на срещите със синдикатите, част от тези 10 % да бъдат насочени към увеличаване на нощния труд, но тогава се взе решение и те настояваха 10 % да се дадат в основната заплата на всички служители. Така че при новия бюджет ще търсим варианти този нощен труд да бъде вдигнат като заплащане“ каза Маринов. Беновска го попита колко според него е достойното заплащане на този труд. Министърът на вътрешните работи подчерта, че нощен труд полагат служители в полицейски правомощия, които работят на терен и ще се търсят варианти за увеличаване на заплащането му. „Обещавам да работя в посока да намеря средства, за да се компенсира този нощен труд“ заяви Маринов. Беновска попита министъра на вътрешните работи колко искат полицаите, а той отговори, че около 2 – 2,70 лева са искали, но според него трябва да се започне от средно ниво около 1 лев за час и ще са необходими около 25 милиона лева, за да се случи това. \r\n„140 години МВР. На Вас се падна частта Вие да отбележете този празник. Кое според Вас е най-малко лозунговото и най-същественото, което трябва да се каже за МВР днес?“ попита Беновска. Министърът на вътрешните работи отбеляза, че МВР е доста променено в исторически план и към момента има съвсем различни задачи и отговорности. Маринов отбеляза, че трябва да се работи в помощ на гражданите, а не МВР да бъде възприемано като репресивен апарат и стоят много предизвикателства на преден план, които касаят и Европа – охрана на границата и противодействие на тероризма, защото престъпността е мобилна и благодарение на технологиите могат да се извършват престъпления в различни части на света. Относно разкритието на случая с фабриката за цигари Беновска обясни, че и чужденци са работели там, а „босът“ Антон Арабаджиев е издирван. „Това е една от най-важните задачи на министър-председателя, може би, в неговата битност не само като премиер, но и като бивш главен секретар на МВР. Как виждате темпа на разкриваемостта?“ попита Беновска. Маринов отговори, че има спад в основните престъпления срещу личността и няма как статистиката за тях да се скрие, защото има пострадал и съответна жалба за това, но има и увеличение в разкриваемостта – убийствата за миналата година са с 95 % разкриваемост и добрата новина е, че делът на планираните убийства е все по-малък. Министърът на вътрешните работи подчерта, че борбата срещу контрабандата директно рефлектира върху държавния бюджет, а през него се прокарват важните политики, които са в основата на социалната дейност и сигурността. „С разбиването на последната фабрика мога да кажа, че постигаме най-ниските нива на разпространение на контрабандни стоки в България – 3,8 % е измерено от НПО. На фона на ЕС това е уникална цифра, тъй като започнахме от 30 %, вече сме на 3,8“ подчерта Маринов.  Миграционен натиск \r\n„Миграционният натиск. Ето сега във Франция – днеска в деня на независимостта мигранти нахлуха в Бастилията и рушат, за да получат документи за пребиваване в Европа“ съобщи новината Беновска. Маринов заяви, че с този проблем България се справя много добре на фона на целия ЕС, но тази година се отчита увеличаване в натиска при границата, но пък охраната ефективно отразява натиска и броят не недопуснатите лица се увеличава. „Имаме проблем с границата с Гърция, тъй като там няма ограда. Тя е вътрешна граница. В Гърция има проблем с лагерите, където са настанени тези мигранти. Голяма част от тях пробват да пробият нелегално през България. И там сме усилили границата“ съобщи Маринов.  Туристическият сезон, задръстванията, дъждовете и питбулите, които хапят \r\n„Туристическият сезон, задръстванията, дъждовете и ще го обобщя – питбулите, които нахапват“ зададе темите Беновска. Маринов съобщи, че последен случай от днес е жена, която е взела куче от приют, но и тя и служителите са били нахапани. Министърът на вътрешните работи подчерта, че хората трябва да са много предпазливи, защото все пак става въпрос за животни и особено за породи, които са създадени за битки и са агресивни. Маринов смята, че има достатъчно добра нормативна база, но трябва да се спазва. Относно дъждовете, министърът на вътрешните работи коментира, че се очаква първата реакция да е на МВР и главно на дирекция „Пожарна и аварийна безопасност“. „Преди да вляза в студиото се чух с главен комисар Николов – всички са на дежурства. От вчера тече активна комуникация с областните управители, с кметовете и сме в готовност, където има необходимост. Снощи имаше сигнал от Поморие за централната улица, която беше наводнена. За кратко време спряхме движението, за да може да се изчистят шахтите и в момента е възстановено“ коментира Маринов. Относно задръстванията при Гърция, Маринов обясни, че са направени промени с допълнителни усилия и средства и в определени ситуации се минава на облекчен режим, съгласно европейските конвенции. Според него положението е овладяно, но стои въпросът с капацитета на пунктовете и контролът се осъществява изцяло на гръцкото ГКПП и на една линия могат да се проверяват по 3-4 автомобила едновременно. \r\nТака завърши разговорът между Младен Маринов и Илиана Беновска в седмичното обзорно политическо предаване „Беновска пита“ по „Канал 3“ и „Радио К2“ на 14-ти юли 2019 година.", "date": "2019.07.14", "title": "Министър Младен Маринов: Премиерът Борисов ми е казал, че няма чадър над никого, Цветанов не съм канил в МВР"}
{"url": "http://www.focus-news.net/news/2019/07/14/2680218/tass-v-nyakoi-gradove-v-sasht-zapochnaha-aresti-na-nelegalni-migranti.html", "text": "Арестите на нелегални имигранти с цел последващото им депортиране започнаха в някои американски градове. Това съобщи в неделя Fox News, цитирайки източник в американската администрация, предава  TACC . \r\nСпоред информацията арестите са започнали в Ню Йорк и няколко други градове през нощта в събота срещу неделя. Ръководителят на Федералната служба за имиграция и митнически контрол Матю Албенс от своя страна подчерта, че не счита думата „набези“, използвана в медиите, за приложима към текущите операции. \r\n\"Ние предприемаме целеви мерки за принудително изпълнение срещу определени хора, чийто дела за имиграция са приключили и на които е наредено да напуснат страната в съдебна заповед\", каза той по телевизията. „В момента нямаме друг избор, освен да отидем и да приложим тези законно издадени заповеди на миграционния съдия“, подчерта ръководителят на Службата. \r\nНа свой ред президентът на САЩ Доналд Тръмп отбеляза в неделя на страницата си в социалната мрежа „Туитър“ че голям брой престъпници се намират в центровете за задържане на имигранти на границата със САЩ. \"Съжалявам, не мога да ги пусна в нашата страна\", подчерта американският лидер. По-рано беше съобщено, че в началния етап служителите на Службата планират да задържат най-малко 2 хиляди души в 10 големи града в страната. \r\nВ края на юни Тръмп предупреди, че американските полицейски служители скоро ще започнат да депортират милиони нелегални имигранти. Няколко дни по-късно той обяви, че акциите са отложени, защото управляващата републиканска партия се надява да сключи компромисно споразумение с демократите, предназначено да помогне за решаването на проблема с нелегалната имиграция и да затегне контрола на границата.  Юлиян Марков", "date": "2019.07.14", "title": "ТАСС: В някои градове в САЩ започнаха арести на нелегални мигранти"}
{"url": "http://www.focus-news.net/news/2019/07/14/2680219/sport-alzhir-i-nigeriya-izlizat-dovechera-ot-2200-chasa-v-kayro.html", "text": "Алжир и Нигерия излизат довечера от 22:00 часа в Кайро в завързан полуфинал за Купата на Африка. След отпадането на основния фаворит, домакин и рекордьор със 7 титли - Египет, а също досегашния шампион Камерун, Кот д'Ивоар и Гана пред пустинните лисици и суперорлите се открива отлична възможност да обновят трофейната си витрина. Нигерия е трикратен първенец на Черния континент (1980, 1994, 2013). За последно суперорлите ликуваха преди 6 години в ЮАР след 1:0 във финала срещу Буркина Фасо. Алжир само веднъж е стигал до златото през 1990 г. У дома пустинните лисици надвиха с 1:0 сегашния си съперник Нигерия. Тогава пред 105 032 зрители в столицата Алжир легендата Рабах Маджер пръв вдигна купата. На фона на традициите суперорлите влизат в сблъсъка в ролята на фаворит. Но актуалната картина показва, че шансовете на Алжир са доста сериозни. Тимът на Джамел Белмади победи в груповата фаза Сенегал (1:0), който също достигна до Топ 4. Алжирците са най-резултатният отбор с отбелязаните 10 гола до момента (средно по 2,5 на мача), но от фундаментално значение е, че заключиха вратата си. Бившият страж на ЦСКА и Славия Райе Мболи е инкасирал само едно попадение - в четвъртфинала срещу Кот д'Ивоар, а при дузпите спаси една, за да се превърне в герой. В родината си 33-годишният Райе бе обявен за истинска стена, която трасира пътя към трофея. За Алжир мачът пропуска контузеният защитник Юсеф Атал. Софиян фегули е под въпрос, след като халфът на Галатаса-рай получи контузия срещу слоновете. Индикациите са, че селекционерът Белмади не е загубил доверието си в Багдад Бунеджа да води атаката, макар острието на Ал Сад да се отличи с няколко пропуска и изпусната дузпа в редовното време срещу Кот д'Ивоар. Пътят на Нигерия дотук не бе толкова убедителен. Суперорлите бяха шокирани с 0:2 от деб-ютанта Мадагаскар в групата си, но в елиминации-те се справиха с Камерун (3:2) и ЮАР (2:1). Това повиши апетита у нигерийците, като дори президентът на страната Мо-хамаду Бухари обяви, че тимът е фокусиран за спечелване на четвъртата континентална корона. Освен престиж футболистите ги очакват и примамливи бонуси. Защото минимум по 75 000 долара очакват всеки национал само при отбелязване гол на Алжир! Най-богатият човек в Африка - Алико Данготе, обеща на калпак по 50 000 долара за всяко попадение в мрежата на Мболи. Според президента на нигерийската футболна федерация Амаджу Пиник местният петролен магнат феми Отедола пък дава от себе си по 25 000 долара. А за победа сумата със сигурност ще скочи още... Богати нигерийци развързаха кесиите си покрай доброто представяне на тима. От отбора потвърдиха, че всеки футболист е получил по 72 000 долара от бонуси и дарения за достигането на полуфинала. Суперорлите нямат проблеми с контузени или наказани играчи и очакванията са германският селекционер Гернот Pop да започне със стартовите единайсет от мача срещу ЮАР.", "date": "2019.07.14", "title": "Спорт: Алжир и Нигерия излизат довечера от 22:00 часа в Кайро"}
{"url": "http://www.focus-news.net/news/2019/07/14/2680220/korneliya-ninova-bsp-vnasyame-promeni-v-zakona-za-mestnoto-samoupravlenie-garantirashti-finansovo-obezpechenie-na-obshtinite-v-sluchay-che-darzhavata-im-prehvarli-pravomoshtie.html", "text": "Внасяме промени в Закона за местното самоуправление и местната администрация – гарантиращи, че когато държавата прехвърля свое правомощия на общината, то ще бъде финансово обезпечено. Това каза лидерът на БСП Корнелия Нинова по време на пресконференция след заседание на Изпълнителното бюро на партията в Шумен, предаде репортер на  Агенция „Фокус“ . Тя поясни, че промените ще бъдат внесени следващата седмица. „В последните години държавата постоянно прехвърля на общините правомощия, отказва се от своите грижи за общините и за населението в тях, без тези правомощия да са финансово обезпечени. Прехвърля на общините, но те нямат нито субсидия, нито бюджет им се дава“, каза още Нинова. Лидерът на БСП посочи, че второто, което от партията ще предложат е две или три общини да могат да се обединяват, когато имат граничен голям проект, който засяга няколко от тях. „Ние настояваме да започнем политически за национално равнище разговор за местно самоуправление и местна власт-. Ще дойдат и тези избори, ще заминат без истински политически разговор за местното самоуправление и местнаа власт, потопени само в скандали и жълти новини, ще пропуснем разговора за политика.  \r\nДеница КИТАНОВА", "date": "2019.07.14", "title": "Корнелия Нинова, БСП: Внасяме промени в Закона за местното самоуправление, гарантиращи финансово обезпечение на общините в случай, че държавата им прехвърли правомощие"}
{"url": "http://www.focus-news.net/news/2019/07/14/2680221/pleven-vremenno-dvizhenieto-po-pat-i-3-pleven-obnova-v-rayona-na-razklona-za-pordim-se-osashtestvyava-v-edna-lenta-poradi-katastrofa.html", "text": "Временно движението по път I-3 Плевен - Обнова в района на разклона за Пордим се осъществява в една лента поради пътнотранспортно произшествие. Това съобщиха от пресцентъра на  Агенция \"Пътна инфраструктура\" (АПИ) . От Пътната агенция призовават шофьорите да се движат с повишено внимание, като спазват указанията на \"Пътна полиция\".", "date": "2019.07.14", "title": "Плевен: Временно движението по път I-3 Плевен - Обнова в района на разклона за Пордим се осъществява в една лента поради катастрофа"}
{"url": "http://www.focus-news.net/news/2019/07/14/2680222/plovdiv-nad-40-sa-signalite-na-zeleniya-telefon-na-regionalnata-inspektsiya-po-okolnata-sreda-i-vodite-prez-yuni.html", "text": "41 сигнала са постъпили на „зеления телефон“ на Регионалната инспекция по околната среда и водите в Пловдив през месец юни. Това съобщиха за  Радио „Фокус“ – Пловдив  от екоинспекцията. През миналия месец са постъпили и 6 писмени жалби, които са обработени своевременно. Част от тях не са от компетентността на РИОСВ – Пловдив и са препратени до други контролни органи за предприемане на действия. В резултат на проверки по сигнали на „зеления телефон“, във връзка със Закона за биологичното разнообразие, за лечение в Спасителния център за диви животни в град Стара Загора са изпратени птици от видовете керкенез, горска ушата сова, кълвач, кукувица и бял щъркел. През месец юни експерти са извършили 3 проверки на билкозаготвителни пунктове в селата Войнягово, Богдан и Чоба, при които не са констатирани нарушение на разпоредбите на Закона за лечебните растения. Извършени са също 3 проверки на състоянието на вековни дървета в землища на селата Дълбок извор и Стрелци. \r\nТони МИХАЙЛОВ", "date": "2019.07.14", "title": "Пловдив: Над 40 са сигналите на „зеления телефон“ на Регионалната инспекция по околната среда и водите през юни"}
{"url": "http://www.focus-news.net/news/2019/07/14/2680223/blagoevgrad-zavarshi-edin-ot-nay-prestizhnite-festivali-za-narodno-tvorchestvo-folklorna-magiya-bansko-2019.html", "text": "Завърши второто издание на Националния фестивал за народно творчество „Фолклорна магия“ Банско 2019. Това съобщиха от пресцентъра на  Община Банско . В рамките на три дни, в Градския парк, той даде сцена за изява на пазителите на българското народно творчество, в лицето на самодейци, занаятчии и производители на традиционни български стоки от цялата страна. Само за две години, организаторите - Община Банско, Фен Фолк ТВ, с подкрепата на националния център на ЮНЕСКО - София, успяха в стремежа си, фестивалът да се превърне в един от най-значимите фолклорни конкурси с национален обхват. Мащабният форум бе открит лично от кмета на града Георги Иконоомов и от директора на фестивала Виктор Касъмов. \r\nНа двете сцени в Градски парк първият ден бе отреден за изява предимно на самодейци от Банско и региона. Те се представиха впечатляващо и в четирите категории: за пеене, танци, свирене и демонстрация на обичаи. Победителите, между които и представители на Сърбия, имаха възможност да се изявят със своите изпълнения и във вечерния концерт, редом до големите и доказани имена на българския фолклор. \r\nВечерната концертна програма бе съчетание от автентичен и модерен фолклор. Пред хилядите банскалии и гости на града, своя музикален поздрав направиха МФГ „Годлевски Великден“ и даровитата Ана-Мария. \r\nНеповторимата Николина Чакърдъкова, заедно с Неврокопски танцов ансамбъл, вдигнаха на крака всички зрители и изпълнители, които извиха дълги и кръшни хора. С представители на българския фолклор от всяко кътче на България, премина вторият ден на Националния фестивал за народно творчество „Фолклорна магия“ в град Банско. На двете сцени в Градския парк се изявиха участници от Силистра, Варна, Кюстендил, Севлиево, Сандански, Перник, Свищов, Добрич, Велинград, Хисаря, Дупница, Димитровград, Берковица, Монтана, Банско, Смолян, Разград и много други. Освен завладяващи изпълнения в духа на българските непреходни ни традиции, те се бяха постарали и с автентично за региона си облекло, като на сцената се представи дори и 100-годишна носия от района на Сандански. Приемствеността между поколенията също бе демонстрирана, като на сцената излезнаха 4-годишни дечица, редом до 90-годишни баби. \r\nВечерният концерт за втори пореден ден събра хиляди любители на най-българските ритми, които извиха неспирни хора под изпълненията на Стоян Петков, МФГ „Бански старчета“, на тракийския славей Бинка Добрева и на примата на македонската песен Румяна Попова, заедно с танцьорите от „Майсторите на танца. \r\nТочно в 12 часа на третия ден на фестивала „Фолклорна магия”, банскалии върнаха събитията 100 години назад. С носии на повече от век и автентични оръжия, айдутите слезнаха от гората, за да възвестят свободата на Банско. Те стреляха във въздуха със старинните си оръжия, докато целият град разбере колко е важна Свободата. Мъже жени, майки бащи, синове и дъщери се качиха на сцената, а звънът на църковните тежки бански камбани възвести, че са постигнали най-святото през петвековното турско робство – свобода и мир. \r\nФестивалът „Фолклорна магия” тази година събра в Банско над 300 танцови ансмабли, фолклорни и самодейни състави от цяла България, а общият брой на участниците бе 2000.", "date": "2019.07.14", "title": "Благоевград: Завърши един от най-престижните фестивали за народно творчество \"Фолклорна магия\" Банско 2019"}
{"url": "http://www.focus-news.net/news/2019/07/14/2680239/gd-granichna-politsiya-trafikat-na-granitsata-sas-sarbiya-gratsiya-turtsiya-i-rumaniya-prodalzhava-da-bade-intenziven.html", "text": "Трафикът на границата със Сърбия, Гръция, Турция и Румъния продължава да бъде интензивен. Това съобщиха от пресцентъра на  Главна дирекция \"Гранична полиция\" . Информацията за трафика е към 21.00 ч.  \r\nНа българо-сръбската граница трафикът е интензивен на вход на ГКПП \"Калотина\" за леки автомобили.  \r\nНа българо-македонската граница трафикът е нормален на всички гранични контролно-пропускателни пунктове.  \r\nНа българо-гръцката граница трафикът е интензивен на вход на ГКПП \"Маказа\" за леки автомобили.  \r\nНа българо-турската граница трафикът е интензивен на ГКПП \"Капитан Андреево\" и  ГКПП \"Лесово\" на изход за леки автомобили. На българо-румънската граница трафикът е интензивен на ГКПП \"Дунав мост -Русе\" и ГКПП \"Дунав мост -Видин\" на изход за товарни автомобили. На ГКПП \"Дуранкулак\" и ГКПП \"Кардам\" и ГКПП \"Дунав мост -Русе\" на изход за леки автомобили.", "date": "2019.07.14", "title": "ГД \"Гранична полиция\":  Трафикът на границата със Сърбия, Гръция, Турция и Румъния продължава да бъде интензивен"}
{"url": "http://www.focus-news.net/news/2019/07/14/2680240/afp-raketi-izstrelyani-ot-dzhihadisti-sa-ubili-shest-tsivilni-v-siriya.html", "text": "Ракети, изстреляни от джихадисти в неделя, убиха шест цивилни и раниха осем други в северния сирийски град Алепо, съобщи държавната агенция SANA,цитирана от  AFP .  \r\nВ съобщението се казва, че в района на \"терористичната ракетна атака\" са засегнати два квартала и че една ракета е ударила общинската сграда в града, контролиран от сирийското правителство от края на 2016 година. \r\nБазираната във Великобритания Сирийска обсерватория за човешките права потвърди за броя на жетвите, а ръководителят й Рами Абдел Рахман заяви, че броят на загиналите може да се повиши, защото някои от ранените са били в тежко състояние. \r\n\"Джихадистите на запад от Алепо се целят към града от сутринта\", каза Абдел Рахман. \r\nПроправителственият вестник Al-Watan заяви в своя канал на социалната мрежа „Телеграм“, че „армията реагира на терористични атаки ... със залпове от ракети“.  Юлиян Марков", "date": "2019.07.14", "title": "АFP: Ракети, изстреляни от джихадисти са убили шест цивилни в Сирия"}
{"url": "http://www.focus-news.net/news/2019/07/14/2680241/razgrad-vazstanoveno-e-dvizhenieto-po-pat-i-2-razgrad-ruse-v-uchastaka-osenets-ezerche.html", "text": "Възстановено е движението по път I-2 Разград - Русе в участъка Осенец - Езерче. Това съобщиха от пресцентъра на  Агенция \"Пътна инфраструктура\"(АПИ) . Трафикът беше временно преустановен и пренасочен по обходен маршрут поради тежко ПТП.", "date": "2019.07.14", "title": "Разград: Възстановено е движението по път I-2 Разград - Русе в участъка Осенец - Езерче"}
{"url": "http://www.focus-news.net/news/2019/07/14/2680242/sport-dzhokovich-specheli-petata-si-titla-na-uimbaldan.html", "text": "Новак Джокович спечели за пети път титлата от Уимбълдън. На финала сърбинът се наложи с 3:2 сета над Роджър Федерер, в отделните части 7:6 (5), 1:6, 7:6 (4), 4:6, 12:12 (3). Срещата продължи 4 часа и 55 минути и се превърна в най-продължителния финал в турнира, одобрявайки дуела между Федерер и Надал през 2008 г., който продължи 4 часа и 48 минути. \r\nДвубоят се превърна в най-дългия в историята на Уимбълдън. След много драматични моменти и обрати двамата стигнаха до решителен тайбрек при 12-12, а така записаха още едно историческо постижение. До момента дългият гейм в този си формат не бе „дебютирал“ в мач на сингъл в надпреварата, но това се случи на финала и Джокович надделя, за да стигне до трофея. \r\nСлед редица обрати световният №1 завоюва своя пети трофей на “свещената трева“, втора за сезона, след като през януари той спечели и Australian Open, както и 16-и в турнирите от Големия шлем.", "date": "2019.07.14", "title": "Спорт: Джокович спечели петата си титла на Уимбълдън"}
{"url": "http://www.focus-news.net/news/2019/07/14/2680243/veliko-tarnovo-zashtiteni-teritorii-opazvat-gori-i-prirodni-formi-okolo-izvestni-nashi-manastiri-v-rayona-na-grada.html", "text": "Няколко известни манастира, предпочитани от много туристи и съхраняващи историческата ни памет, са разположени в района на Регионалната инспекция по околна среда и води в старата столица. Това обобщи за  Радио „Фокус“ – Велико Търново  Милка Асенова, отговаряща за връзки с обществеността в Инспекцията. Тя уточни, че това са Дряновски, Соколски, Батошевски, Преображенски, Къпиновски и Петропавловски манастири. „Интересен, но малко известен факт е обаче, че горите около манастирите са защитени местности, а характерни форми на релефа са обявени за природни забележителности. Законът за защитените територии опазва това природно богатство, а РИОСВ – Велико Търново следи за спазване на режимите в тези обекти“, допълва още Милка Асенова. \r\nПрез 1973 г. Министерството на горите и опазване на природната среда обявява териториите около Дряновския, Соколския и Батошевския манастири за исторически места, свързани с националноосвободителните борби. През 2002 година Министерство на околната среда и водите ги прекатегоризира в защитени местности с цел опазване на характерни букови гори за района на манастирите. Днес общата им защитена площ е малко повече от 419 ха. \r\nЗащитена местност „Преображенски манастир“ е обявена за природна забележителност през 1974 г. с цел запазване на естествено находище на дървовидна леска. Прекатегоризирана е в защитена местност през 2002 година. Поради специфичния климат на пролома на река Янтра, в който се намира, растителността е изключително богата. Под защита се намира естествено находище на дървовидна турска леска. Разпространени са още различни видове липи, дъб, габър, шестил, клен, бряст, мъждрян, орех и други. Голямо разнообразие показват птиците – срещат се защитени видове като черен щъркел, бухал, мишелови, соколи, бързолети и други. В пещерите и скалните цепнатини са разпространени различни видове прилепи. \r\nЗащитена местност „Дервента” също е в близост до Преображенския манастир. Първоначално обявена за историческо място (1971 година), по-късно (2002 година) придобива статут на защитена местност, която на площ от 15,3 ха опазва характерна смесена широколистна гора. \r\nВ близост до Лясковец се намира манастира „Св. св. Петър и Павел“, известен още като Петропавловски. Край него на повече от 100 ха е разположена Защитена местност „Лесопарка“, в която се опазват характерни смесени широколистни гори, включващи в себе си голям брой вековни и забележителни дървета от видовете космат дъб, полски бряст, турска леска, клен и махалебка. \r\nВ района са разположени и две природни забележителности – „Къпиновски водопад” до Къпиновския манастир в землището на село Велчево, община Велико Търново и пещерата „Бачо Киро“,в района на Дряновския манастир – в живописните каньони на реките Андъка и Дряновска. \r\nПодробна информация за защитените територии е налична в Регистъра на защитените територии и защитените зони в България, публикуван на сайта на Изпълнителната агенция по околна среда – http://eea.government.bg/zpo/bg/result1.jsp \r\nЛуиза ТРАНЧЕВА", "date": "2019.07.14", "title": "Велико Търново: Защитени територии опазват гори и природни форми около известни наши манастири в района на града"}
{"url": "http://www.focus-news.net/news/2019/07/14/2680244/bez-uslozhneniya-premina-valezhnata-obstanovka-v-stranata-obzor.html", "text": "Без усложнения премина валежната обстановка в страната. За нощта срещу неделя и в неделния ден жълт и оранжев код за обилни валежи и гръмотевични бури обхванаха цялата страна. Оранжев бе кодът за областите: Габрово, Кърджали, Пазарджик, Пловдив, Сливен, Смолян, Стара Загора, Хасково и Ямбол. Очакваше се количествата на валежите за денеонощието да са между 25 и 55 л/кв.м.  Жълт важеше за областите: Благоевград, Бургас, Варна, Велико Търново, Видин, Враца, Добрич, Кюстендил, Ловеч, Монтана, Перник, Плевен, Разград, Русе, Силистра, София -област, София – град, Търговище и Шумен. От полунощ до следобяд на неделята най-много дъжд бе отчетен  в Сливен – 52 л/кв. м. 34 л/кв. м са отчетени в Бургас. На връх Мусала бе регистриран и снеговалеж. Солидни количества дъжд бяха отчетени на Рожен, в Лом, Хасково и Чирпан.   „Фокус“  потърси информация за обстановката в местата с повече количества валежи.  Началникът на отдел „Сигурност и управление при кризи“ в Община Сливен инж. Снежана Кънева обясни, че не е имало проблеми,  свързани с проливните дъждове на територията на общината. „Реките, язовирите са с нормални нива“, допълни още Кънева. По думите й няма населени места без ток, нито сигнали, подадени сигнали към общината. В Бургас, въпреки голямото количество дъжд също не бяха постъпили  сигнали в Общината- от там също увериха, че няма опасност от наводнения.  Спокойна бе обстановката в област Благоевград и Кюстендил.  \r\nДеница КИТАНОВА", "date": "2019.07.14", "title": "Без усложнения премина валежната обстановка в страната (ОБЗОР)"}
{"url": "http://www.focus-news.net/news/2019/07/14/2680245/varna-na-17-yuli-v-arheologicheskiya-muzey-vav-grada-shte-bade-otkrita-izlozhbata-more-narisuvay-mi-kartina.html", "text": "На 17 юли в Археологическия музей във Варна ще бъде открита изложбата „Море, нарисувай ми картина…“. Това съобщават от  Археологически музей – Варна . На изложбата ще бъдат представени над 50 произведения,  изработени с черупки от миди и охлюви от художника-приложник Златка Божилова. \r\nЗлатка Божилова е инженер по образование, дългогодишен преподавател по математика и физика във варненски техникум, който след 35 години посветени на учениците, решава да се отдаде на своето хоби. Занимава се с иконопис, изобразително изкуство, но най-вече изработва  пана от мидени черупки, пясък и раковини,  използвайки приложно–декоративна техника. Картините й са палитра от естествени цветове и форми, които дават нов живот на морските обитатели. Всяка творба е малък приказен свят, от който струи вдъхновение, полъх на цветя, море и природа. Природонаучният музей – Варна участва със сбирка от фонда си, представяща богатото видово разнообразие на молуски в Черно море, както и с професионалното отбелязване наименованията на използваните от приложничката материали. Откриването ще се състои от 16.00 часа в зала Север на Археологическия музей.", "date": "2019.07.14", "title": "Варна: На 17 юли в Археологическия музей във града ще бъде открита изложбата „Море, нарисувай ми картина…“"}
{"url": "http://www.focus-news.net/news/2019/07/14/2680246/bsp-vnasya-predlozheniya-v-izborniya-kodeks-i-v-zakona-za-mestnata-administratsiya-i-mestnoto-samoupravlenie-obzor.html", "text": "БСП внася предложения в Изборния кодекс и в Закона за местната администрация и местното самоуправление. Новината съобщи лидерът на партията Корнелия Нинова в Шумен. На пресконференция Нинова посочи, че следващата седмица БСП ще внесе промени в Закона за местното самоуправление и местната администрация – гарантиращи, че когато държавата прехвърля свое правомощия на общината, то ще бъде финансово обезпечено. Тя поясни, че промените ще бъдат внесени следващата седмица. „В последните години държавата постоянно прехвърля на общините правомощия, отказва се от своите грижи за общините и за населението в тях, без тези правомощия да са финансово обезпечени. Прехвърля на общините, но те нямат нито субсидия, нито бюджет им се дава“, каза още Нинова. Лидерът на БСП посочи, че второто, което от партията ще предложат е две или три общини да могат да се обединяват, когато имат граничен голям проект, който засяга няколко от тях. „Ние настояваме да започнем политически за национално равнище разговор за местно самоуправление и местна власт-. Ще дойдат и тези избори, ще заминат без истински политически разговор за местното самоуправление и местната власт, потопени само в скандали и жълти новини, ще пропуснем разговора за политика“, каза още Нинова.  \r\nПред журналисти лидерът на БСП поясни, че оглавяваната от нея партия ще направи отново своите предложения в Изборния кодекс за изчистване на списъците от мъртви души. По думите й, ако те бъдат отхвърлени, е ясно  какво готвят  управляващите наесен. „Ние искаме изчистване на списъците от мъртви души, да се гарантира видеонаблюдение, да остане машинното гласуване и редица други предложения, които сме давали по Изборния кодекс. Ще ги направим отново и се надяваме да този път бъдем чути и нашите предложения да бъдат приети“, посочи Корнелия Нинова.  \r\nТя бе в Шумен на изнесено заседание на Изпълнителното бюро на партията във връзка с местните избори. Нинова изтъкна, че на евровота в Шумен разликата на БСП и ГЕРБ е 188 гласа „Това ни дава увереност да мислим, че може на местните избори да направим пробив и да ги спечелим“, посочи още тя.  „Фокус“  припомня:  \r\nНастоящата обиколка на членовете на Изпълнителното бюро по страната е свързана с местния вот през октомври. Първото изнесено заседание на БСП за тази година се проведе в Ямбол. „Взехме решение Изпълнителното бюро да заседава извън София, да правим срещите си в страната. Желанието, амбицията ни е до септември да посетим всички области и да обсъдим с всички общински организации проблемите на всяка община и да начертаем възможните решения. Започнахме с Ямбол, символно, защото искаме да поздравим всички, които тук работиха така усърдно на европейските избори и имаме този прекрасен резултат. В над 60 общини БСП сме първа политическа сила, което е много добър старт за местната власт и за изборите, които ни очакват“, каза лидерът на БСП Корнелия Нинова на пресконференция след заседание на бюрото в Ямбол. Тя посочи, че БСП ще прави паспорт на всяка община. Изнесените заседания на Изпълнителното бюро не са нова практика за ръководството на БСП. През 2018 г. ръководният орган проведе заседания в Кърджали, Пазарджик и Благоевград. Бедствието в град Брегово през март 2018 г. също бе причина за изнесено заседание на Изпълнителното бюро на БСП в града. Подобни заседания бяха правени и през 2016 г. в Благоевград и в Стара Загора. \r\nДеница КИТАНОВА", "date": "2019.07.14", "title": "БСП внася предложения в Изборния кодекс и в Закона за местната администрация и местното самоуправление (ОБЗОР)"}
{"url": "http://www.focus-news.net/news/2019/07/14/2680247/plovdiv-izvarshena-e-proverka-na-otkritite-baseyni-v-rayon-severen-v-grada.html", "text": "Извършена е проверка на откритите басейни в район „Северен“ в Пловдив. Това съобщиха за  Радио „Фокус“ – Пловдив  от районната администрация. Проверките са извършени от сформирана комисия по водоспасителна дейност, създадена с цел намаляване на водните инциденти на територията на района.  В район „Северен” работят два открити басейна – Аква парк „Санкт Петербург” и плувен басейн „Русалка”. Комисията е изготвила констативни протоколи и е установила, че липсват нарушения. Разгледани са и протоколи, съставени от Регионалната здравна инспекция за взети водни проби от басейните. Констатирано е, че обектите разполагат с настилка, отговаряща на изискванията, имат обозначения за дълбочина на водата, имат указателни табели за температурните разлики, имат изградени медицински пунктове и назначени водни спасители. \r\nКомисията задължава стопаните на водни площи да поставят предупредителни знаци и табели на опасните за къпане и плуване места. Къпането и плуването в река Марица е забранено, а при аварийни ситуации или необходимост да се търси помощта на водно-спасителна служба при Областния съвет на БЧК –Пловдив, призовават от районната администрация.", "date": "2019.07.14", "title": "Пловдив: Извършена е проверка на откритите басейни в район „Северен“ в града"}
{"url": "http://www.focus-news.net/news/2019/07/14/2680248/afp-arestuvani-sa-opozitsioneri-po-vreme-na-miting-v-moskva.html", "text": "Арестувани са опозиционери по време на митинг в Москва близки до руския опозиционен лидер Алексей Навални настояващи имената им да бъдат включени в надпреварата за местните избори през септември, предава  AFP . \r\nОколо десет души, включително трима организатори, близки до Навални, бяха задържани късно през деня, след като почти 2000 души протестираха срещу предполагаемото намерение на градските власти да не допуснат участието на независими кандидати. \r\nНеоторизираният протест на централния площад Пушкин беше организиран от група кандидати, включително поддръжници на Навални. \r\nПървоначално полицията е решила да не се намесва, защото кандидатите имат право да организират срещи с избирателите без усилване на звука или използване на плакати. \r\nРусия ще проведе национални избори за местни и регионални власти през септември. \r\nПротестиращите твърдят, че избирателните органи са ги обвинявали в фалшифициране на  подписи, необходими за регистриране на независими кандидати.  Юлиян Марков", "date": "2019.07.14", "title": "AFP: Арестувани са опозиционери по време на митинг в Москва"}
{"url": "http://www.focus-news.net/news/2019/07/14/2680249/dots-d-r-lyudmil-vagalinski-naim-prodalzhitelnostta-na-tazgodishnite-prouchvaniya-na-antichen-grad-herakleya-sintika-zavisi-iztsyalo-ot-finansiraneto.html", "text": "Продължителността на тазгодишните проучвания на античен град Хераклея Синтика зависи изцяло от финансирането. Това каза за  Радио „Фокус“ – Пирин  доц. д-р Людмил Вагалински, археолог от Националния археологически институт с музей към Българската академия на науките (НАИМ към БАН) и ръководител на проучванията на античен град Хераклея Синтика. Той обясни, че до края на седмицата имат осигурено финансиране от Община Петрич през Исторически музей – Петрич. „Вече сме готови с всички финансови разчети, отчети и документи. След което се надявах, че без прекъсване ще успеем да продължим проучванията чрез средствата, които са отпуснати за Хераклея Синтика, но и за много други обекти в страната от Министерство на културата. За съжаление все още не е подписан договорът между министерството и моята институция – Национален археологически институт с музей“, каза още доц. д-р Вагалински. Той добави, че ако това не стане до края на седмицата, то ще трябва да прекъснат работа, което не е добре за обекта, защото ангажирането на хора не е толкова лесно. „Отделно съм подал заявление, с одобрение от министъра на културата до Министерски съвет за допълнително финансиране, което ще ни позволи да работим на обекта още два месеца, защото това е голям град към който има голям интерес от страна на хората“, обясни доц. д-р Вагалински. Според него проучването на обекта е особено важно, защото в България нямаме такъв град от елинистическата епоха, който после продължава в римската без прекъсване. „Имаме късмет, че върху този град няма съвременен, който „да го е затиснал“, каквито са примерите с Аполония, Месамбрия и така нататък. Така, че всичко зависи от финансирането. Към момента не е много сигурно как ще се случват нещата“, заяви доц. д-р Вагалински. \r\nЛивия НИНОВА", "date": "2019.07.14", "title": "Доц. д-р Людмил Вагалински, НАИМ: Продължителността на тазгодишните проучвания на античен град Хераклея Синтика зависи изцяло от финансирането"}
{"url": "http://www.focus-news.net/news/2019/07/14/2680250/sport-senegal-se-klasira-na-finala-na-kupata-na-afrikanskite-natsii.html", "text": "Футбол: Сенегал се класира на финала на Купата на африканските нации, след като победи Тунис с 1:0 след продължения, като в редовното време и двата отбора пропуснаха да реализират дузпи. Голът в 100-ата минута бе вкаран от тунизиеца Дилън Брон в собствената врата. Съперник на финала на сенегалци ще бъде победителя от мача Нигерия – Алжир. \r\nФиналът е на 19 юли, а настоящият шампион Камерун отпадна и сега Африка ще има нов шампион.", "date": "2019.07.14", "title": "Спорт: Сенегал се класира на финала на Купата на африканските нации"}
{"url": "http://www.focus-news.net/news/2019/07/14/2680251/afp-evropeyskite-strani-prizovavat-za-dialog-i-kray-na-eskalatsiyata-okolo-iran.html", "text": "Трите европейски сили от ядрената сделка с Иран в неделя призоваха за диалог и прекратяване на ескалацията около ядрената програма на Иран, след като напрежението между Техеран и Съединените щати се засили още повече, предава   AFP . \r\nС изявлението лидерите на Великобритания, Франция и Германия изразиха загриженост, че споразумението за ядрената програма на Иран през 2015 г. има опасност да се разпадне и заявиха, че на Техеран трябва да се гарантира, че сделката ще оцелее. \r\n\"Ние вярваме, че е дошло времето да действаме отговорно и да търсим път, за да спрем ескалацията на напрежението и да възобновим диалога\", се казва в  английската версия на изявлението. To бе публикувано след като президентът Еманюел Макрон бе домакин на германския канцлер Ангела Меркел и на британския вицепремиер Дейвид Лидингтън на годишния парад на Деня на Бастилията в Париж. \r\n\"Рисковете са такива, че е необходимо всички заинтересовани страни да спрат и да обмислят възможните последици от техните действия\", добави той. \r\nТрите европейски сили са сред основните участници в споразумението от 2015 г. (известен като Съвместен всеобхватен план за действие (СВПД) за ядрената програма на Иран. \r\n„От 8 май нататък променихме стратегията си на търпение с тази на отговор... каквито и действия да предприеме другата страна, ние ще отговорим“, заяви иранският президент Хасан Роухани в неделя по време на посещение в провинция Северен Хорасан в североизточен Иран. \r\n\"Ако те намалят ангажиментите си към сделката, тогава и ние ще ги намалим ... Ако напълно изпълнят ангажиментите си, ние също ще изпълним изцяло нашите\", добави той според официалния сайт на правителството dolat.ir. \r\n\"Винаги сме готови за преговори, готови сме в този час и в този момент, ако преустановите тормоза и санкциите си\", каза Роухани, говорейки за американските санкции и икономически натиск върху Иран.  Юлиян Марков", "date": "2019.07.14", "title": "AFP: Европейските страни призовават за диалог и край на ескалацията около Иран"}
{"url": "http://www.focus-news.net/news/2019/07/14/2680252/a1-on-makedoniya-otnovo-ima-navodneniya-v-gartsiya.html", "text": "Гръцките власти евакуираха десетки граждани от наводнени къщи в западната част на страната, четири дни след като седем души загинаха в силната буря на Халкидики, пише македонският информационен портал  A1 On \r\nНаводненията повредиха пътищата недалеч от градовете Нафпактос и Патра, като включително главният път е бил блокиран за няколко часа. Засега няма съобщения за пострадали или изчезнали лица,съобщи Reuters. \r\nМного обекти в Нафпактос са наводнени, има повредени къщи, магазини, коли ”, каза представител на противопожарните служби. \r\nСедем души, включително шестима туристи, бяха убити, а над 100 бяха ранени през нощта на сряда срещу четвъртък, когато силна буря удари северната част на Гърция и най-вече Халкидическия полуостров.  Юлиян Марков", "date": "2019.07.14", "title": "A1 On (Македония): Отново има наводнения в Гърция"}
{"url": "http://www.focus-news.net/news/2019/07/14/2680253/sport-cherno-more-pobedi-lokomotiv-plovdiv-s-31.html", "text": "Футбол: Черно море победи Локомотив Пловдив с 3:1 във Варна. Головете отбелязаха Ндонгала и Иса от домакините, а Илиев от Локомотив си отбеляза автогол. За гостите точен беше Аралица.  \r\nСлавия победи тима на Витоша с 3:2, а Арда и Ботев Пловдив завършиха наравно 0:0 в отложен от вчера мач заради силен дъжд.  \r\nВ понеделник от 20:30 часа в Русе играят Дунав и Левски.", "date": "2019.07.14", "title": "Спорт: Черно море победи Локомотив Пловдив с 3:1"}
