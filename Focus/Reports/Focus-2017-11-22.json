{"url": "http://www.focus-news.net/news/2017/11/22/2459824/sport-zavarshiha-sreshtite-ot-petiya-krag-ot-grupite-v-shampionska-liga.html", "text": "Завършиха срещите от петия кръг от групите в Шампионска лига. Ето крайните резултати.Група А: \"Базел\" - \"Манчестър Юнайтед\"1:0\r\nГолмайстор Ланг в 89-та минута.ЦСКА (Москва) - \"Бенфика\" 2:0. \r\nГоловете отбелязаха Щенников в 13-та минута и на Жардел в 56-та минута Група С: \"Атлетико\" (Мадрид) - \"Рома\" 2:0. \r\nГолове на Гризман в 69-та минута и на Гамейро в 85-та минута\"Карабах\" - \"Челси\" 0:4. \r\nГолмайстори Азар от дузпа в 21-та минута, Вилиан в 36-та  и 85-та минути и на Фабрегас от дузпа в 73-та минута.Група В: \"Пари Сент Жермен\" - \"Селтик\" 7:1 \r\nГолове на Неймар в 9-та и 22-та минути, Кавани в 28-та и 79-та минути, Мбаппе в 35-та минута, Верати в 75-та минута и Дани Алвеш в 80-та минута за \"ПСЖ\" и на Муса Дембеле във 2-та минута за Селтик.\"Андерлехт\" - \"Байерн\" 1:2. \r\nГолмайстори Левандовски в 51-та минута и Толисо в 77-та минута за баварците.\r\nЗа \"Андерлехт\" Хани в 63-та минута.Група D: \r\n\"Ювентус\" - \"Барселона\" 0: 0\r\n\"Спортинг\" - \"Олимпиакос\" 3:1 \r\nГолове на Дост в 40-та и 66-та минути и на Сезар в 43-та минута за домакините и на Оджиджа-Одое в 86-та минута за \"Олимпиакос\".", "date": "2017.11.22", "title": "Спорт: Завършиха срещите от петия кръг от групите в Шампионска лига"}
{"url": "http://www.focus-news.net/news/2017/11/22/2459803/stara-zagora-blagotvoritelen-bal-shte-sabira-sredstva-za-sazdavane-na-montesori-prostranstvo-v-dnevniya-tsentar-v-buzovgrad.html", "text": "Благотворителен бал за създаване на Монтесори пространство в Дневния център за деца със специални потребности в Бузовград, единственото в община Казанлък, а може би и в региона, ще се проведе на 28 ноември, каза за Радио „Фокус“ психологът на центъра Ани Стефанова. Тя поясни, че работата на Мария Монтесори е позната по цял свят отпреди сто години, но в България навлиза по-масово сега. „Идеята е да създадем едно прекрасно място за децата, които имат специални потребности“, каза Стефанова. Събраните средства ще бъдат използвани за закупуването на материали за Монтесори – оборудване, чиято обща стойност е 50 хил. лв. \r\nПо време на благотворителния бал ще се продават и картички. Това е първата от поредицата инициативи, с които ще бъдат набирани средства за закупуване на необходимите материали. „Надяваме се това да продължи с годините, защото искаме да бъдем фактор в образованието, в обучението, в грижата, което е по-различно от това, което предлагат другите институции, включително и детските градини. В момента психологът на Дневния център Ани Стефанова преминава курс на обучение по метода на Мария Монтесори. „Малко са Монтесори терапевтите в България в момента. Още една възможност е част от нашия екип да бъде обучен, а той от своя страна да обучава всички останали, които работят по този начин“, посочи тя.\r\nСтефанова поясни същността на Монтесори пространството като каза, че самото обучение предоставя на децата подготвена среда, което означава, че във всички техни дейности от ежедневието и обучението има специално структурирани материали, които способстват децата от рано да се научават на красота, на подредба и на това - играейки да учат нещата, които по принцип са толкова трудни. „Примерът, който ме шокира – неща, които се учат в 7 клас по математика – биноми и триноми, децата от предучилищна възраст ги правят с кубчета и могат чрез тях да направят формулата и да я кажат. А моята практика с ученици от 7 клас показва, че много трудно се усвоява този материал, защото липсва визуализация. Т.е идеята на Монтесори е да предоставя на децата възможност да си представят всичко, което учат, ученето да не е абстрактно, а практическо“, обясни Стефанова.\r\nДневният център в Бузовград работи вече в продължение на 10 години по метода на Мария Монтесори, съчетание между медицина, психология и педагогика.\r\nСлавяна ГАЙДАРОВА", "date": "2017.11.22", "title": "Стара Загора: Благотворителен бал ще събира средства за създаване на Монтесори пространство в Дневния център в Бузовград"}
{"url": "http://www.focus-news.net/news/2017/11/22/2459804/korea-herald-dezertiraliyat-severnokoreyskiya-voynik-e-v-saznanie-i-nyama-opasnost-za-zhivota-mu.html", "text": "Севернокорейският войник, който дезертира и избяга в Южна Корея миналата седмица, вече е в съзнание и няма опасност за живота му, заяви лекуващият го лекар, пише Korea Herald. Мъжът бе прострелян неколкократно от други севернокорейски войници докато преминаваше през демилитаризираната зона. Вследствие на петте огнестрелни рани, дезертиралият изпадна в безсъзнание и бе издърпан през последните няколко метра от южнокорейски войници, след което откаран по спешност в болница. \r\n„Пациентът е в съзнание и ще живее“ заяви лекарят, като добави, че войникът показва някои белези на депресия, предизвикани най-вероятно от огнестрелните рани и двете хирургични операции. Беглецът ще остане в болница още няколко дни, за да се уверят лекарите, че няма да развие инфекции. \r\nВестникът припомня, че войникът избяга от страната си, прекосявайки демилитаризината зона край село Панмиджон на 13 ноември. От тогава за него се грижат лекари в близка болница.   Цанко Цолов", "date": "2017.11.22", "title": "Korea Herald: Дезертиралият севернокорейския войник е в съзнание и няма опасност за живота му"}
{"url": "http://www.focus-news.net/news/2017/11/22/2459805/dobrich-interaktiven-kabinet-po-prirodni-nauki-e-razkrit-v-su-dimitar-talev.html", "text": "Уникален интерактивен кабинет по природни науки е разкрит в СУ „Димитър Талев“ и от тази година учениците ще получават в него знания по биология, физика, химия и астрономия, предаде кореспондентът на Радио „Фокус” – Варна. 84-инчов дисплей със свързан към него микроскоп прави кабинета по природни науки в училището единствен за страната. Това заяви директорката Весела Панчева. За пореден път по думите й училището ще предложи на децата и младежите нещо уникално, нетрадиционно, което ще ги накара да се чувстват като истински откриватели в света на науката. Огромният размер на таблета, поставен на стената в кабинета по природни науки, прави уникално учебното пространство. Връзката на таблет и микроскоп ще дава възможност в реално време целият клас да наблюдава препарати в увеличен размер. „Направили сме една интересна когнитивна схема за връзката между Земята, растенията, животните, всичко онова, което трябва да остане в съзнанието на един образован човек по един много достъпен, приятен и интересен начин“, отбеляза Весела Панчева. Тя допълни, че кабинетът е оборудван с лаптопи, които имат интерфейс на своята страница, която ще дава обратна връзка на учителя и той ще знае кой от учениците се е справил, кой е отговорил вярно на въпросите. Сигналът за това е в зелено, в друг цвят е сигналът ако някой ученик желае да помогне на свой съученик. За учителя ще излиза индикация в случай, че някой ученик „е забегнал“ в интернет сайт извън учебната програма. „Ако е във Фейсбук, Ютюб или друга социална мрежа, учителят веднага ще го излови. Така че който влезе в този кабинет, ще бъде отдаден изцяло на науката. Ще бъде съсредоточен да внимава и да прави нещата така, както трябва. По този начин ние за пореден път казваме на нашите деца, на децата на Добрич и най-вече на техните родители, че има едно прекрасно, българско, добричко училище, което дава изключително високо качество на преподавания материал, поставя учениците в една по-различна ситуация, прави учебния материал по-достъпен, по-лесен, по-трайни знанията“, посочи директорът на училището. Идеята е сложни науки, като физика, химия, астрономия и биология да станат по-интересни и любопитни за учениците и те по-ефективно да усвояват този учебен материал. \r\nЖулиета НИКОЛОВА", "date": "2017.11.22", "title": "Добрич: Интерактивен кабинет по природни науки е разкрит в СУ „Димитър Талев“"}
{"url": "http://www.focus-news.net/news/2017/11/22/2459806/aleks-aleksiev-tsbchi-prezidentat-na-turtsiya-redzhep-tayip-erdogan-nyama-golemi-finansovi-i-ikonomicheski-vazmozhnosti-da-zaeme-pozitsiya-na-lider-na-radikalniya-islyam.html", "text": "Президентът на Турция Реджеп Тайип Ердоган няма големи финансови и икономически възможности да заеме позиция на лидер на радикалния ислям. Това прогнозира в интервю за Радио „Фокус“ Алекс Алексиев, председател на Центъра за балкански и черноморски изследвания. „Ердоган превърна директорa за религия в Турция в ислямистки инструмент, употребяващ се почти навсякъде – Германия (970 джамии, управлявани от турците там), Австрия, Холандия, Белгия, а и при нас – нашето мюфтийство се управлява от турски ислямисти и аз смятам, че това е позор за нас и ние не можем да продължаваме така, държавата трябва да реагира“, каза още Алекс Алексиев. Той допълни, че рано или късно НАТО и САЩ ще разберат, че Ердоган е изключително опасен, защото той постоянно говори, че е сключил договор за внос на руски отбранителни балистични системи в Турция, което значи, че ако той наистина ги внесе, те ще са абсолютно несъвместими със системите на НАТО, поради което той ще се самоизключи от Алианса.", "date": "2017.11.22", "title": "Алекс Алексиев, ЦБЧИ: Президентът на Турция Реджеп Тайип Ердоган няма големи финансови и икономически възможности да заеме позиция на лидер на радикалния ислям"}
{"url": "http://www.focus-news.net/news/2017/11/22/2459807/sport-zapochnaha-sreshtite-ot-petiya-krag-ot-grupite-v-shampionska-liga-opredeleni-za-tazi-vecher.html", "text": "Започнаха срещите от петия кръг от групите в Шампионска лига, определени за тази вечер. В ранните мачове:Група А: ЦСКА (Москва) - \"Бенфика\" 2:0 с голове на Щенников в 13-та минута и на Жардел в 56-та минута. Предишната среща между двата отбора, играна в Лисабон, завърши с победа за гостите от Москва с 2:1.\r\nПо късно тази вечер \"Базел\" посреща \"Манчестър Юнайтед\".Група С: \"Карабах\" - \"Челси\" 0:4 с голове на Азар от дузпа в 21-та минута, Вилиан в 36-та  и 85-та минути и на Фабрегас от дузпа в 73-та минута. Предишната среща, играна в Лондон, завърши при резултат 6:0 в полза на \"Челси\".\r\nВ късната среща \"Атлетико\" (Мадрид) - \"Рома\"\r\nКакво предстои тази вечер:Група В: \"Пари Сент Жермен\" - \"Селтик\" и \"Андерлехт\" - \"Байерн\" Група D: \"Ювентус\" - \"Барселона\" и \"Спортинг\" - \"Олимпиакос\"", "date": "2017.11.22", "title": "Спорт: Започнаха срещите от петия кръг от групите в Шампионска лига, определени за тази вечер"}
{"url": "http://www.focus-news.net/news/2017/11/22/2459808/prokuraturata-proveryava-dumite-na-premiera-boyko-borisov-che-v-parlamenta-ima-hora-zameseni-v-narkotrafik-bsp-prizovaha-glavniya-prokuror-da-go-razpita-obzor.html", "text": "В Народното събрание от БСП обявиха, че сезират главния прокурор Сотир Цацаров за думите на премиера Бойко Борисов, че в парламента продължават да стоят хора, замесени в наркотрафик и хора, които са купували гласове от затворници. Изказването на премиера е от 12 ноември по повод оставката на проф. Николай Петров като здравен министър. Тогава Бойко Борисов заяви: „Приехме като морален жест оставката на Николай Петров, а в същото време в парламента стоят хора, замесени с наркотрафик и с купуване на гласове от затворници, хора, които наричат българите дебили“. От БСП настояват главният прокурор да разпита министър-председателя за това кога, от къде, от кого, как и при какви обстоятелства е получил информацията. Секретарят на ПГ на БСП Филип Попов заяви, че за опозицията е недопустимо в НС да има депутати, замесени с наркотрафик и купуване на гласове.\r\nГЕРБ отговори на искането на БСП за разпитване на премиера от главния прокурор с цитиране на медийни публикации за Илия Стоилов и Манол Генов. Илия Стоилов, брат на депутата от БСП Георги Стоилов, беше задържан на 14 октомври при операция на ГДБОП и Специализираната прокуратура в Русе. При акцията беше разбита организирана престъпна група, занимавала се с рекет от 2015 година. Илия Стоилов е сочен за ръководител на групата. Братът на задържания и депутат от БСП Георги Стоилов изрази надежда проверките на ГДБОП да не са политическа поръчка и заяви, че не се срамува от нито едно свое действие. От БСП обявиха, че ще върнат дарението от 400 лева, което Илия Стоилов е направил за партията. В отговор от ГЕРБ попитаха ако няма нищо нередно в действията на депутата Георги Стоилов, защо БСП връщат дарението му. На 15 октомври Специализираният съд оставки в ареста шестима от задържаните при акцията на ГДБОП в Русе, сред които и Илия Стоилов и сина на шефа на КАТ-Русе Мануел Манов.\r\nНа 20 юни главният прокурор Сотир Цацаров поиска снемането на имунитета на депутата от БСП Манол Генов за купуване на гласове. По данни на Прокуратурата в периода 1 март- 30 март 2017 г. в Асеновград, Генов е организирал предлагането на 25 лв. за глас на живущи в града. Събрани са доказателства и за това, че депутатът умишлено е склонил главния архитект на Асеновград Константин Атанасов да допусне незаконно строителство. На 20 юни Манол Генов се отказа от имунитета си и настоя Прокуратурата да изчисти казусите и името му. Тогава лидерът на БСП Корнелия Нинова заяви, че партията застава зад Генов.\r\n„Ако БСП не са разбрали, сме готови и утре да дадем подобна пресконференция, за да могат да разберат кои са тези, които има предвид Прокуратурата. Ако са решили да носят отговорност за тези свои народни представители, да продължат да я носят“, заяви депутатът от ГЕРБ Тома Биков. Той призова БСП ако са решили, че не могат да носят отговорност, да изключат цитираните народни представители от групата си. „Ако не могат да разберат за какво става въпрос, това означава, че в 80% от случаите най-вероятно действат неадекватно“, коментира Тома Биков. Депутатът Маноил Манев от ГЕРБ обясни, че в репортаж на БНТ Корнелия Нинова заявява, че подкрепя Манол Генов. „Оставям на честната българска журналистика и гражданите да преценят дали подкрепянето на един депутат, обвинен в купуването на гласове, е морална мярка от хора, които искат да си присвоят правото на морални стожери в този парламент“, заяви той. Двамата лично предадоха публикациите на ПГ на БСП. \r\nПо-късно говорителят на главния прокурор Румяна Арнаудова заяви, че Прокуратурата проверява думите на премиера, че в парламента има хора, които са замесени с наркотрафик. Сигналът е на движение \"Боец\" и партия \"Възраждане\". „Ако постъпи сигнал и от БСП, ще бъде приложен към вече извършващата се проверка от миналата седмица“, обясни тя.\r\nБиляна ИВАНОВА", "date": "2017.11.22", "title": "Прокуратурата проверява думите на премиера Бойко Борисов, че в парламента има хора, замесени в наркотрафик, БСП призоваха главния прокурор да го разпита (ОБЗОР)"}
{"url": "http://www.focus-news.net/news/2017/11/22/2459809/burgas-uchenitsi-ot-ppmg-akad-nikola-obreshkov-specheliha-nyakolko-mezhdunarodni-otlichiya-prez-noemvri.html", "text": "Изключително успешен се оказа месец ноември за учениците от ППМГ „Акад. Никола Обрешков” – Бургас. Те спечелиха медали и признание в авторитетни международни състезания. Това съобщиха от пресцентъра на Община Бургас.\r\nСъс златен медал се завърна от Тайланд единадесетокласникът Стефан Иванов. От 13 до 21 ноември на остров Пукет се проведе XI Международна олимпиада по астрономия и астрофизика. В нея взеха участие повече от 220 ученици от 45 страни. Церемонията по откриването на олимпиадата бе под патронажа на нейно кралско Величество принцеса Маха Чакри Сириндорн. Със спечеленото отличие Стефан нареди България сред само осемте държави със златен медал в състезанието.\r\nОт 9 до 12 ноември, отново в Тайланд, но в столицата Банкок, се проведе Осмо Световно Отборно Състезание по Математика (WMTC). В този формат за първи път участва и отбор от ППМГ \"Акад. Никола Обрешков\" - Бургас. Съставен от ученици от седми, осми и девети клас, той беше един от 134-те отбора от 21 страни и общо 1194 участници.\r\nНашите състезатели спечелиха:\r\nМихаела Константинова Костадинова - сребърен медал;\r\nГеорги Апостолов Паскалев и Галин Миленов Тотев - бронзов медал;\r\nЦветелина Бистрева Илиева, Кристина Димитрова Димитрова и Илия Димитров Томов - грамота за четвърто място.\r\nОт 27 октомври до 4 ноември 2017 г. в град Уейхай, Китай, се проведе XXII Международна олимпиада по астрономия. Трима български състезатели се завърнаха с медали. Един от тях е Любомир Шойлев, 11 клас, ПМГ \"Никола Обрешков\" - Бургас. Спечеленият от него медал е бронзов. В престижното състезание участваха 58 ученици от 12 страни.\r\n\"Гордеем се с вас и вярваме, че в световното математическо състезание, което ще организираме догодина в Бургас, ще се представите също толкова блестящо\", каза кметът Димитър Николов.", "date": "2017.11.22", "title": "Бургас: Ученици от ППМГ „Акад. Никола Обрешков” спечелиха няколко международни отличия през ноември"}
{"url": "http://www.focus-news.net/news/2017/11/22/2459810/radio-sweden-dvama-balgari-sa-osadeni-v-shvetsiya-zaradi-trafik-na-hora.html", "text": "Двама българи, на 49 и 42 години, са осъдени в Швеция на по четири години и два месеца в затвора заради трафик на хора, съобщава Radio Sweden. Осъдените са обещавали работа на строителни обекти на своите жертви, като често са принуждавали повярвалите им да просят, за да покрият разносните по пътуването си. Според данните, представени от прокурора, жертвите са живеели в сграда без прозорци и централно отопление през зимата и често са хранени с остатъци, извадени от кофи за боклук. Освен лишаването от свобода, двамата осъдени ще трябва да платят и глоба в общ размер от 370 хил. крони на седем от пострадалите. \r\nСлучаят е разкрит със съдействието на българската полиция.   Цанко Цолов", "date": "2017.11.22", "title": "Radio Sweden: Двама българи са осъдени в Швеция заради трафик на хора"}
{"url": "http://www.focus-news.net/news/2017/11/22/2459811/sofiya-edna-ot-postradalite-peshehodki-na-ul-okolovrasten-pat-e-transportirana-v-umbalsm-nipirogov-nyama-opasnost-za-zhivota-i.html", "text": "Една от пострадалите пешеходки на ул. „Околовръстен път“ е транспортирана в УМБАЛСМ \"Н.И.Пирогов\", съобщиха за Агенция „Фокус“ от пресцентъра на лечебното заведение. Жената е 48-годишна и е подложена на необходимите прегледи и изследвания. Към момента няма непосредствена опасност за живота ѝ, но ще остане в болницата под наблюдение. \r\nПри инцидента пострада още една жена, но на този етап няма официално потвърдена информация за нейното състояние, както и лечебното заведение, където е транспортирана.", "date": "2017.11.22", "title": "София: Една от пострадалите пешеходки на ул. „Околовръстен път“ е транспортирана в УМБАЛСМ \"Н.И.Пирогов\", няма опасност за живота ѝ"}
{"url": "http://www.focus-news.net/news/2017/11/22/2459812/blagoevgrad-oblastta-e-na-predposledno-myasto-po-sredna-brutna-rabotna-zaplata-samo-v-oblast-vidin-poluchavat-po-nisko-zaplashtane.html", "text": "През третото тримесечие на 2017 година средната месечна заплата за областта нараства спрямо второто тримесечие на годината с 0.3% до – 708 лева. Това каза за Радио „Фокус“ – Пирин Емилия Илиева, началник на отдел „Статистически изследвания“ – Благоевград към Териториално статистическо бюро-Югозапад. По думите ѝ за обществения сектор средната месечна заплата е 894 лева, а за частния – 652 лева. „През третото тримесечие на 2017 г. средната брутна месечна работна заплата за Благоевградска област се увеличава с 5.5% в сравнение със съответния период на предходната година“, каза още Илиева. Тя добави, че в сравнение с останалите области на страната през третото тримесечие на 2017 година област Благоевград е на предпоследно място по показател средна брутна работна заплата, като само в област Видин получават по-ниско заплащане – 668 лева. „Най-висока средна месечна работна заплата получават наетите в областите София (столица) – 1 405 лв., Стара Загора – 1 011 лева и Варна – 992 лева“, подчерта Илиева.\r\nЛивия НИНОВА", "date": "2017.11.22", "title": "Благоевград: Областта е на предпоследно място по средна брутна работна заплата, само в област Видин получават по-ниско заплащане"}
{"url": "http://www.focus-news.net/news/2017/11/22/2459813/predstoyashti-mezhdunarodni-sabitiya-za-23-noemvri-agentsiya-fokus.html", "text": "Президентът на ФРГ Франк-Валтер Щайнмайер ще проведе среща с лидера на Социалдемократическата партия Мартин Шулц, във връзка с политическата криза в страната, разиграла се след разпадането на преговорите за коалиционно споразумение. \r\n*** Херст Зеехофер ще държи реч пред своята партия ХСС. \r\n*** Бившият френски кандидат-президент Марин льо Пен ще се яви пред съда на Европейския съюз по обвинение в злоупотреба със средства на Европейския парламент. \r\n*** В Саудитска Арабия тече втори ден от заседанията на членове на опозицията в Сирия, относно формиране на делегация за организираните от ООН преговори за прекратяване на сирийските криза. \r\n***", "date": "2017.11.22", "title": "Предстоящи международни събития за 23 ноември (Агенция „Фокус“)"}
{"url": "http://www.focus-news.net/news/2017/11/22/2459814/glavniyat-prokuror-sezira-premiera-za-predpriemane-na-merki-spryamo-kontrolni-organi-svarzani-s-poddrazhkata-na-yazovirite-obzor.html", "text": "На редовното правителствено заседание в Министерския съвет министър-председателят Бойко Борисов използва случая да обяви, че има писмо от главния прокурор във връзка с направените проверки по язовирите в последните години. „Резолирал съм го до министъра на икономиката, на екологията, на МРРБ и кмета на София да се извършат незабавни мерки, да се изпълнят препоръките по възможно най-бързия начин. По принцип препоръката е за яз. „Бели Искър“, уточни Борисов.\r\nПред журналисти кметът на София Йорданка Фандъкова обясни, че яз. „Бели Искър“ има констатирани проблеми и затова са подготвени проекти за реконструкция на язовирната стена. Тя уточни, че съоръжението има акт за държавна собственост, но в същото време концесионерът „Софийска вода“ го стопанисва, съгласно концесионния договор. Фандъкова призна, че язовирът се нуждае от конструкция на стената. По думите й ще бъде възложено на областния управител на София да избере съответния проект, защото това не е лесно. „Това е капиталова инвестиция и затова сме се договорили, че това ще бъде извършено от областния управител. Очаквам всеки момент това да му бъде възложено от страна на регионалния министър. Средствата трябва да бъдат отпуснати, но по-важното е да се избере проектът. Това беше много трудно, защото работим от 3-4 години по този въпрос и винаги опираме до това кой да бъде избраният проект. Има правени няколко експертни съвета и всеки път има особени мнения от страна на експертите“, коментира Фандъкова. По думите й няма единно становище кой е най-добрият за тази задача проект. Кметът на София уточни, че прокуратурата работи по този въпрос отдавна и са в контакт. „Отговаряме отдавна по тези въпроси – както ние, така и регионалното министерство. Така че е съвсем резонно да има ангажимент и от страна на прокуратурата да ни бъде предоставено писмо и препоръки, които трябва да изпълним“, каза още Йорданка Фандъкова.  \r\nОт Министерството на регионалното развитие и благоустройството обявиха, че безопасната експлоатация на язовир „Бели Искър“ е осигурена чрез поддържане на по-ниско водно ниво, като предстои на язовирната стена да бъде извършена реконструкция за постигане на по-висока сеизмична устойчивост. От МРРБ също потвърдиха, че конкретното съоръжение е на територията на община Самоков, публична държавна собственост е и следва да бъде в управление на областния управител на Софийска област. От министерството уточниха още, че технически експертен съвет ще определи най-доброто техническо решение, по което да бъдат извършени строително-монтажните работи.Областният управител на София Илиан Тодоров също разпространи своя позиция по случая, в която заявява, че искат да му прехвърлят чужди отговорности и дългогодишната безотговорност на държавата относно яз. „Бели Искър”. По думите му въпреки че съоръжението не е собственост на Софийска област, е готов да избера проект за укрепване на стената на язовира. „Готов съм и да предприема ремонтни дейности, единствено когато официално получа подобен проект, нужното финансиране за СМР и щатни бройки за експертен състав, който да осъществява техническата експлоатация на язовира и съоръженията към него. Все някой трябва да оправи тази бъркотия и дългогодишното „измъкване“ на редица министри, кметове и държавни служители като цяло“, се посочва още в позицията на областния управител. \r\nОт прокуратурата дадоха подробности по казуса, като уточниха, че 81 язовира са в предаварийно състояние. Заместникът на главния прокурор при Върховна административна прокуратура (ВАП) Ася Петрова уточни, че са възложили чрез председателя на ДАМТН проверка в национален мащаб по отношение на техническото състояние на всички язовирни стени и съоръженията към тях. В хода на проверката са били констатирани негативни тенденции, които са актуални и към настоящия момент. При проверени 4390 язовирни съоръжения, 54,41% от тях са в неизправно, частично работоспособно или неизправно неработоспособно състояние. Има и масово неизпълнение на издадените от ДАМТН задължителни предписания. Въпреки констатираните многобройни нарушения на изискванията за технически годно безопасно експлоатиране на язовирните стени, е изключително малък броят на съставените актове за установяване на административно нарушение. Освен това се касае и за не предприети принудителни административни мерки. Според прокурор Петрова контролният орган в лицето на Държавната агенция за метрологичен и технически надзор (ДАМТН) е проявила бездействие.  „Посочено е, че такива мерки, въпреки наличието на основание за това, не се налагат „поради непълна правна уредба“, която, според председателя на ДАМТН, обуславя невъзможност да се наложат такива мерки. Считаме, че това становище е неправилно, то не може да бъде споделено, тъй като се касае за регламентирана в Закона за водите компетентност, при това изключителна, на председателя на ДАМТН да налага принудителни административни мерки по отношение на язовирни съоръжения, намиращи се в предаварийно състояние“, допълни тя и уточни, че от прокуратурата считат, че законовата уредба е пределно ясна и регламентирана. „Броят на съставените актове за установяване на административно нарушение са 6. Имам предвид по отношение на тези 205 язовира, които са с най-висока степен на неизправност. По отношение на 129 от тези 205 язовира, сме изправени пред неизпълнение продължително във времето на дадени предписания през последните 2 години за гарантиране на технически безопасно състояние на язовирите“, допълни Ася Петрова и уточни, че отговорността за финансирането на неотложните ремонтни дейности на яз. „Бели Искър“ се прехвърля между институциите. Тя обясни, че в хода на разпоредената от ВАП проверка по спазване на Закона за водите във връзка с обезпечаване на техническата безопасност на яз. „Бели Искър“ се е установило, че независимо от промяната по отношение на собствеността на язовира, в нарушение на Закона за държавната собственост, в продължение на повече от 6 години от възникването на правото на собственост в полза на държавата, не е документирано по надлежния ред – чрез акт за публична държавна собственост. „Такъв бе съставен едва след намесата на ВАП в изпълнение на наше разпореждане от 18 януари 2017 г. Но до настоящия момент не са предприети ремонтни дейности в изпълнение на наше разпореждане за гарантиране на безопасността на съоръжението. Единствените предприети действия в изпълнение на ВАП са мерките по спазването на въведените ограничения за натоварване при експлоатация на стената на яз. „Бели Искър“, обясни тя. \r\nВАП ангажира министъра на околната среда и водите, регионалния министър, министъра на енергетиката, министъра на вътрешните работи, председателя на ДАМТН, изпълнителният директор на „Софийска вода“ АД и кмета на Столична община за предприемане на незабавни конкретни мерки - организационни, контролни, санкционни и превантивни с оглед предотвратяване на опасни последици при експлоатацията на язовирната стена. Ася Петрова уточни, че поради констатирано от страна на ДАМТН бездействие, проявено от страна на министъра на регионалното и благоустройството във връзка със задължения за предприемане на ремонтни действия по отношение на язовирната стена на яз. „Бели Искър“, е съставен акт през август 2017 г. за установяване на административно нарушение на регионалния министър. „Нямаме данни да е издадено наказателно постановление, но така или иначе е стартирано производство административно-наказателно за привличане към административно-наказателна отговорност на министъра. Не предприемането на действия по започване на укрепителните мероприятия (ремонтните) по отношение на язовирната стена на яз. „Бели Искър“ се дължи и на независимия регулатор КЕВР, според което концесионерът не следва да се натоварва с инвестиционни разходи по поддръжката и експлоатацията на яз. „Бели Искър“, уточни тя и подчерта, че изложените проблеми със сигурност са със засилено обществено значение, тъй като се касае за живота и здравето на гражданите. Именно поради тази причина прокуратурата е сезирала министър-председателя на Р България.\r\nМалко по-късно стана ясно, че Министерството на регионалното развитие и благоустройството (МРРБ) е внесло пред Районния съд в Самоков жалба срещу наказателното постановление за административна санкция за неизпълнение на предписание за язовир „Бели Искър“. Наказателното постановление е издадено от зам.-председателя на Държавната агенция за метрологичен и технически надзор (ДАМТН). Аргументът на министерството за оспорване на глобата е, че е издадена неоснователно, тъй като МРРБ не е пряко задълженото лице, което трябва да изпълнява предписанията за язовир „Бели Искър“. \r\nЛюба АЛЕКСИЕВА", "date": "2017.11.22", "title": "Главният прокурор сезира премиера за предприемане на мерки спрямо контролни органи, свързани с поддръжката на язовирите (ОБЗОР)"}
{"url": "http://www.focus-news.net/news/2017/11/22/2459815/frants-kadiri-fondatsiya-plovdiv-2019-dobrovoltsite-sa-nasheto-litse-pri-realiziraneto-na-proekta-evropeyska-stolitsa-na-kulturata.html", "text": "Доброволците са лицето на Фондация „Пловдив 2019“ при реализирането на проекта „Европейска столица на културата“. Това каза за Радио „Фокус“ – Пловдив Франц Кадири, координатор доброволци и регионални връзки във Фондацията, по повод предстоящото обучение на доброволци в Дома на културата „Борис Христов“ на 23 и 24 ноември. Той подчерта, че доброволците са хората, които са до Фондация „Пловдив 2019“, които й помагат. „Работата им ще включва посрещане на гости и артисти, ще имат възможност да са преводачи и реални участници в различни продукции. Доброволците ще бъдат лицето на Фондация „Пловдив 2019“ и на проекта „Европейска столица на културата“. Искаме максимален брой доброволци да бъдат на различни локации в града, хората да се чувстват уютно и добре дошли. Освен роля на Фондацията, това е и ролята на доброволците, които ще работят с нас. Затова тяхната роля е изключително отговорна и изисква добра подготовка, която ние смятаме да им осигурим“, подчерта Франц Кадири. Той обясни, че всеки път, когато Фондация „Пловдив 2019“ организира събития с помощта на доброволци, те биват инструктирани какви са задълженията им, какво се изисква и какво се очаква от тях. „Процесът естествено е взаимен, но като цяло работата е отговорна, също приятна. Ще ви дам пример. През лятото се състоя рок фестивалът „Hills of Rock” в Пловдив, за провеждането на който съдействаха и участваха наши доброволци. Освен че работиха страшно много, те имаха възможност да се запознаят с техни любими музикални звезди. Тогава доброволците споделиха, че това е било едно от най-прекрасните им изживявания досега. В този случай това, което получават, и това, което ние получаваме, е взаимно. Доброволците са подпомагали и много други наши събития“, коментира Кадири. Той сподели, че партньорски организации и културни оператори се обръщат към Фондация „Пловдив 2019“, за да попитат дали е възможно да им се изпратят доброволци за провеждането на техни събития. „Звъним на нашите доброволци, те се съгласяват с удоволствие. Процесът е двустранен, тристранен, дори четиристранен. Искаме да помагаме, да си помагаме заедно всички в този град, независимо кой от каква организация е. Искрено се надявам през 2019 година доброволците да бъдат и ще бъдат на топ ниво“, подчерта Франц Кадири.\r\nТони МИХАЙЛОВ", "date": "2017.11.22", "title": "Франц Кадири, Фондация „Пловдив 2019“: Доброволците са нашето лице при реализирането на проекта „Европейска столица на културата“"}
{"url": "http://www.focus-news.net/news/2017/11/22/2459816/aleksandar-damovski-mkd-polozhitelni-sa-reaktsiite-v-makedoniya-po-povod-predstoyashtoto-parvo-savmestno-zasedanie-na-makedonskoto-pravitelstvo-s-balgarskoto.html", "text": "Положителни са реакциите в Македония по повод предстоящото първо съвместно заседание на македонското правителство с българското, каза в интервю за Радио „Фокус“ Александър Дамовски, главен редактор на електронното издание МКД. Според него неочаквано бързо се развиват отношенията между Македония и България, начело с министър-председателите Борисов и Заев, и македонската общност не е готова за това. Дамовски допълни, че в Македония надеждите са да има напредък по отношение на съществувалите години наред стереотипи и предразсъдъци, както и да се обърне следваща страница за взаимодействията в бизнеса, икономиката и политиката. \r\n„Може би вече е дошло и времето да забравим всичките онези исторически предразсъдъци, които имаме от миналото, въпреки че няма да е лесно те да бъдат решени и неминуемо дискусиите по тях ще продължат, тъй като въпросите за решаване са много. Но това, което е важно, е, че линията е начертана и сътрудничеството между двете държави продължава. Процесът вече е необратим. Нищо не би могло да попречи на бързината и силата, с които се развиват отношенията между двете държави. Разбира се, ще има удари отстрани, ще има опити за саботаж. Но според мен, ако се придържаме към основната линия – да се свържем инфраструктурно и икономически да работим заедно като две съседни държави, мисля че тази логика, тази философия и стратегия, която създадоха  Борисов и Заев, трудно ще може да бъде разбита. Разбира се, остават всички нерешени въпроси, остават историческите въпроси, остава въпросът за македонското малцинство в България, остава най-новият въпрос, от 9 ноември, с писмото на църквата – искането до Българската православна църква да стане духовна майка на македонската. Всичко това ще остане като въпроси, които тепърва ще трябва да се решават. Но, ако тази линия се следва и не се измества, мисля че всичките тези странични нерешени въпроси, които съществуват с години, с течение на времето бързо ще бъдат решени“, коментира Александър Дамовски.\r\nТой допълни, че за първи път сътрудничеството между властите на двете държави е с някакво предимство пред обществеността, пред интелектуалната общност и пред общественото мислене. Защото, според него, сега предразсъдъците са много повече в общественото мнение, в интелектуалците, в свещениците, в историците, отколкото в политиците. „Политиците се отвориха, дадоха тласък на държавния апарат и държавната политика, а сега ние, обществеността, сме заварени в положение, където не ни е много ясно накъде води всичко това и тепърва ще трябва да се подготвим и да отговорим на това действие, което извършиха Заев и Борисов“, каза още Александър Дамовски.", "date": "2017.11.22", "title": "Александър Дамовски, МКД: Положителни са реакциите в Македония по повод предстоящото първо съвместно заседание на македонското правителство с българското"}
{"url": "http://www.focus-news.net/news/2017/11/22/2459817/kyustendil-za-vtora-poredna-godina-v-grada-se-organizira-detski-muzikalen-konkurs-za-balgarska-koledna-pesen-koledna-izpoved.html", "text": "За втора поредна година в Кюстендил се организира детски музикален конкурс за българска коледна песен – „Коледна изповед”. Това каза пред Радио „Фокус” – Кюстендил Иван Стойнев, председател на читалище „Добрина” и организатор на конкурса. Музикалната проява ще се състои на 25 ноември в залата на Възрожденското училище. Началото ще бъде поставено в 11.00 часа. Коледният конкурс е за деца от 7 до 10 години, които трябва да представят пред журито български коледни песни. Регламентът предвижда, класираните на първите 4 места при вокалните групи и индивидуалните изпълнители да пеят повторно своите песни на Гала концерт, след което журито ще определи, трета, втора, първа и голямата награда на конкурса „Коледна изповед“- Кюстендил.\r\nВенцеслав ИЛЧЕВ", "date": "2017.11.22", "title": "Кюстендил: За втора поредна година в града се организира детски музикален конкурс за българска коледна песен – „Коледна изповед”"}
{"url": "http://www.focus-news.net/news/2017/11/22/2459466/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Във вторник, 21 ноември, съдът в Истанбул издаде присъда за три години и един месец лишаване от свобода на главния редактор на онлайн изданието на опозиционния вестник „Джумхуриет“ Огуз Гювен, съобщава турският вестник Hurriyet.\r\nЖурналистът бе признат за виновен по две отделни обвинения за връзки с гюленистката мрежа (ФЕТО) и „Работническата партия на Кюрдистан“ (ПКК). \r\n„Всичко, за което имам вина, е една дума, написана по погрешка. Тя бе изтрита 52 секунди след публикуването й. Те не можеха да ме затворят, опитвайки се да отгатнат намеренията ми, затова повдигнаха обвинения, свързани с ПКК, и се опитват да ме вкарат в затвора заради новините, които публикувам на интернет страницата (на „Джумхуриет“)“, заяви Гювен, настоявайки за освобождаването си. \r\nАдвокатът му Тора Пекин също настоя за освобождаването на журналиста, твърдейки, че е нарушена свободата му на изразяване.\r\n***Робърт Мугабе подаде оставка като президент на Зимбабве. Оставката бе обявена в писмо до парламента, с което слага край на 37-годишното му управление, пише The Washington Post. \r\nПарламентът избухна в аплодисменти и одобрителни викове, след като председателят на парламента прекъсна процедурите за импийчмънт срещу 93-годишния държавен глава, за да прочете писмото. „Аз, Робърт Мугабе, официално връчвам оставката си и тя ще влезе в сила веднага“, заявява Мугабе в посланието до депутатите. Това слага край на десетилетията на все по-репресивно и изменчиво управление на най-възрастния държавен глава в света. По-рано натискът над Мугабе ескалира на два фронта. Бившият му вицепрезидент отправи призив към президента да се вслуша в гласа на хората и да се оттегли, като в същото време парламентът започна процедура по импийчмънт. Призивът на влиятелния вицепрезидент Емерсън Мнангагва е първото му публично изявление след военния преврат от миналата седмица. Именно той се очаква да заеме поста на държавен глава след оттеглянето на Мугабе.  \r\n***Русия най-накрая потвърди, че е засякла завишени нива на радиация в Урал, няколко седмици след като френските власти изразиха подозрения, че е имало авария в руски или казахстански завод, пише The Independent. \r\nРуските служби действително са измерили високи нива на  рутений-106 в Урал. Няма обаче повод за безпокойство, каза ръководителят на руската метеорологическа служба, Максим Яковенко. Да, нивата може да са няколкостотин пъти над нормата, но те остават безопасни за обществеността. \r\nЧиновникът каза впоследствие пред Интерфакс, че „няма идея“ откъде е дошла радиацията: „Защо да търсим източника, когато опасност всъщност няма?“\r\nПреди изказването на Яковенко руските институции отричаха данните за радиационно замърсяване. На 11 октомври Росатом разпространи изявление, в което отхвърля твърденията на Франция и Германия, че през септември в Урал е имало изтичане на радиация. Тези изводи са „неоснователни“, обяви корпорацията. „Радиационните нива на всички ядрени съоръжения в Русия са в нормите“, заяви Росатом. \r\nМетеорологическата служба очевидно тогава е пропуснала да уведоми властите за увеличените нива на радиация. Министърът за обществената сигурност в Челябинска област Евгений Савченко потвърди, че в кабинета му не са постъпвали такива данни. „Едва когато започна медийната истерия поискахме обяснения от Росатом и метеорологическата служба“, каза той. \r\nИ двете служби са длъжни да оповестят за „опасни“ увеличения в радиационния фон. \r\nНай-високи концентрации, според министъра, са измерени около завода за производство на компоненти за ядрени оръжия „Маяк“. Той се намира близо до Озьорск, на около 100 км северно от Челябинск. \r\nСпоред „Грийнпийс“, именно заводът е източник на радиацията. Организацията заяви, че властите се опитват да прикрият авария в „Маяк“, във връзка с което ще настоява пред генералната прокуратура на Русия да започне разследване. \r\nОт „Маяк“ обаче отричат да имат нещо общо със завишените нива на радиация.\r\n***Един човек е загинал, а 125 души са пострадали в резултат на експлозиите в завод за козметика в американския щат Ню Йорк, съобщава Times Herald-Record. Взривовете се случиха в понеделник през деня в завод на Verla International в Ню Уиндзор. Последвалият пожар създаде опасения за замърсяване на въздуха и водите при евентуален разлив на химикалите, които заводът използва в производството на козметика. В гасенето на пожара са били мобилизирани 120 пожарникари, двама от които са пострадали.\r\n***Вулканът Агунг на индонезийския остров Бали изригна за пръв път за последните 50 години, пише The Sidney Morning Herald. Властите призоваха гражданите и туристите на острова да запазят спокойствие, след като вулканът започна да изхвърля пепел и дим на 700 метра във въздуха. Над 140 000 души напуснаха домовете си през последните месеци, когато вулканолози засякоха активизиране на Агунг. \r\nЗасега няма промени в работата на международното летище в Бали. \r\nПри последното изригване на вулкана през 1963 г. загинаха близо 1600 души.\r\n***Испания и Португалия са обхванати от опустошителна суша, довела до почти пълното пресъхване на реките, предизвикала смъртоносни пожари и унищожила посевите, пише The Straits Times. В същото време експерти предупреждават, че подобни засушавания в бъдеще ще стават все по-чести. Почти цялата територия на Португалия за последните шест месеца е обхваната от изключителна суша, каквато не се е случвала от 2005 г. Валежите в Испания пък са далеч под нормата. Ситуацията е пагубна, жалват се селскостопанските производители. По официални данни около 1.38 млн. хектара слънчогледови и житни посеви и маслинови гори са засегнати от сушата. Ситуацията е подобна и в съседна Португалия, пише изданието.", "date": "2017.11.22", "title": "Преглед на някои от основните теми в световния печат ( Агенция „Фокус“ )"}
{"url": "http://www.focus-news.net/news/2017/11/22/2459467/predstoyashti-sabitiya-v-stranata-za-22-noemvri-agentsiya-fokus.html", "text": "***\r\nОт 09.00 часа ще се проведе заседание на Народното събрание. \r\n***\r\nОт 10.00 часа ще се проведе седмичното заседание на Министерския съвет. \r\n***\r\nОт 09.30 часа в хотел „Балкан“ ще се проведе Националната конференция „Дуалното образование – път на възможностите“. Конференцията  ще бъде открита от вицепремиера Томислав Дончев, министъра на образованието и науката Красимир Вълчев, посланиците на Швейцария, Австрия и Германия Денис Кнобел, Роланд Хаузер и Херберт Салбер, както и от Огнян Златев, ръководител на Представителството на ЕК в София.\r\n***\r\nОт 11.30 часа в сградата на Народното събрание, ръководството на КНСБ ще се срещне с парламентарната група на „Обединени патриоти“.\r\n***\r\nОт 13.00 часа на мобилна автоматична станция, разположена пред сградата на Министерство на околната среда и водите на бул. „Мария Луиза“ – 22, министърът на околната среда и водите Нено Димов ще представи резултатите от сравнително измерване на качеството на атмосферния въздух в София.\r\n***\r\nОт 11.00 часа в Регионален исторически музей – Плевен Заместник-министърът на транспорта, информационните технологии и съобщенията Димитър Геновски ще валидира две пощенско-филателни издания, посветени на 140 години от Плевенската епопея и създаването на Военноисторическия музей в Плевен.\r\n***\r\nОт 09.30 часа 28 състав на Софийския градски съд ще заседава по делото срещу Евгени И. и Петър Сп. (бивши агенти от ДАНС, чл. 357 НК).\r\n***\r\nОт 10.00 часа 6 състав на Специализирания наказателен съд ще се гледа делото срещу Даниел Б., Христо П., Цветан К. и др. за организиране и ръководене на организирана престъпна група. \r\n***\r\nОт 10.00 часа 3 състав на Специализирания наказателен съд ще се гледа делото срещу Владимир Т., Пламен Н., Тодор С. и др. за образуване и ръководене на организирана престъпна група. \r\n***\r\nОт 10.45 часа 18 състав на Софийския градски съд ще проведе съдебно заседание по молба за условно предсрочно освобождаване от Любомир Д. – Гребеца.\r\n***\r\nОт 11.00 часа в сградата на ВАС (бул. Стамболийски № 18) ще се състои церемонията по встъпването в длъжност на председателя на Върховен административен съд.\r\n***\r\nОт 11.00 часа 4 състав на Специализирания наказателен съд ще гледа делото срещи Дандинсон Д., Маркс Б. и Принс Б. за организиране и ръководене на организирана престъпна група. \r\n***\r\nОт 11.00 часа 7 състав на Специализирания наказателен съд ще гледа делото срещу Пламен М., Анета Г. и Женя Г. за образуване и ръководене на организирана престъпна група.\r\n***\r\nОт 12.00 часа зам.-кметът на Столична община Дончо Барбалов ще участва в награждаването на най-активните първокласници от 138 СУ „Проф. Васил Златарски”, които взеха участие в инициативата „Искам пеша”, разработена от екипа на проект „Зелена София”.\r\n***\r\nОт 12.30 часа в къща музей “Димитър Димов”  ще се проведе дискусия за Френската лексика в романа “Тютюн”. \r\n***\r\nОт 14.00 часа в Дом на науката и техниката, ул. Г. С. Раковски 108, зала 4, гр. София ще се проведе публично обсъждане на идеен проект на „Стратегия за развитие на енергетиката в България. Визия в хоризонт до 2030 година“.\r\n***\r\nОт 14.00 часа в пресклуба на БТА „Българска асоциация за изолации в строителството“ (БАИС) организира кръгла маса на тема „Пожаробезопасност при изпълнението на фасадни изолации“.\r\n***\r\nОт 18.30 часа в кафе-книжарница Orange (ул. Граф Игнатиев 18, ет. 4) ще бъде представена новата книга на политолога и писателя Евгени Дайнов „Записки по революцията“ (1997-2017). Книгата ще бъде представена от Константин Павлов-Комитата.\r\n***\r\nОт 18.30 часа на ъгъла на ул. „Златен рог“ и „Джеймс Баучер“ жители от квартал „Лозенец“ организират трети протест срещу изграждането на 120-метров небостъргач в квартала.\r\n***\r\nОт 19.00 часа в Български културен център на ул.\"Веслец\" 13 ще се състои премиерата на книгата \"Номерология на успеха\"*** на топ нумеролога Милена Иванова- ЕА.\r\n***\r\nОт 14.00 часа на Професионална гимназия по компютърни системи и технологии в град Правец ще гостуват лектори от благотворителна инициатива „Бъдители“.\r\n***\r\nВ Банско ще се състои официалното откриване на Банско Филм Фест 2017.\r\n***\r\nОт 13.00 часа в сградата на Областната администрация ще се състои официална церемония, на която ще бъдат наградени отличени в конкурса „Най-усмихнатият клас“. \r\n*** \r\nОт 10.30 часа в Заседателната зала на МУ-Варна ще се проведе пресконференция, на която ще бъдат представени новите възможностите за ранно откриване по време на бременността на тежки генетични заболявания като Синдром на Даун, Синдром на Патау, Синдром на Едуардс и някои от дефектите, свързани с половите хромозоми чрез използването на съвременни неинвазивни ДНК тестове. \r\n***\r\nОт 12.00 часа в пункт за базиране Варна ще се проведе ритуал по изпращане на минен ловец „Цибър” от състава на дивизион миночистачни кораби, който заминава на задгранично плаване.\r\n***\r\nОт 14.00 часа в офиса на ГЕРБ на ул. „Георги Бенковски” №1 общинският съветник Даниела Димова ще проведе среща с граждани. \r\n***  \r\nОт 9.30 часа в пресклуба на БТА ще се състои пресконференция на Студентския съвет на Великотърновския университет. Ще бъде представен новият председател на съвета, както и резултати от студентска анкета. Ще бъдат коментирани актуални проблеми на студентската общност. \r\n***  \r\nОт  10.30 часа в пресклуба на БТА ще се състои пресконференция на Бюрото по труда. \r\n***  \r\nОт 14.00 часа в музей „Възраждане и Учредително събрание“ ще се проведе Информационно събитие по повод Българското председателство на Съвета на Европейския съюз – гостува министър Лиляна Павлова.\r\n***  \r\nОт 17.30 часа в Изложбени зали „Рафаел Михайлов ще се проведе Среща – разговор с журналиста и писател Румен Стоичков и представяне на новата му книга „Сърце на длан“. \r\n***  \r\nОт 21.00 часа в клуб „Мелон“ ще се проведе Благотворителен концерт „Да помогнем на Божидар“- Ивелина Романова, Мартин Лалев, група „КОВУ“, jam-session. \r\n***\r\nОт 10.30 часа във филиал \"Незабравка\" на детска градина \"Арабела\" заместник-кметът на Община Видин Венци Пасков ще присъства на събитие - инсценирана ситуация за прилагане правилата на движение на улицата на тема: \"Вече знаем правилата!\", с деца от предучилищна възраст.\r\n***\r\nОт 17.30 часа в синя зала на Младежки дом ще бъде представена фотоизложба на Ивелина Берова. \r\n***\r\nОт 10.30 часа в ритуалната зала на Община Габрово ще се проведе Начална пресконференция по проект „Развитие на устойчив градски транспорт на град Габрово“.\r\n***\r\nОт 14.00 часа в Държавен куклен театър „Дора Габе“ ще се играе кукления спектакъл „Тримата братя и златната ябълка“. \r\n***\r\nОт 17.30 часа в Дом-паметник „Йордан Йовков“ ще бъде представена книгата „Не проваляй живота си“ от Йовка Атанасова. \r\n***\r\nОт 10.30 часа в Гората на Апостола ще се състои тържествен ритуал по засаждане на дръвчета. По късно, от 13:30 часа, в Националния музей „Васил Левски“, студенти и докторанти ще представят свои разработки за Апостола на Свободата, актуални оценки за делото на Васил Левски в социалните мрежи и средствата за масово осведомяване, задействане на елементи от националната културна памет по време на юбилеите и др.\r\n***\r\nОт 11.00 часа в заседателна зала № 305, в сградата на община Карлово, ще се състои пресконференция на тема:  „Снегопочистване и зимно поддържане на общинската пътна мрежа, разположена на територията на община Карлово за оперативен сезон 2017/2018 г.“\r\n***\r\nОт 10.00 часа в Окръжен съд – Кюстендил ще се разгледа дело по обжалване на мярката „Задържане под стража” спрямо Г. Динев, обвинен в действия по обир на банкомат в Сапарева баня. \r\n***\r\nОт 10.00 часа в Многопрофилна болница за активно лечение ще се проведе заседание на Управителния съвет. \r\n*** \r\nОт 10.00 часа в заседателната зала на Общината ще се проведе информационни срещи на тема „Възможности за финансиране от Европейските структурни и инвестиционни фондове (ЕСИФ)“.  \r\n***\r\nОт 09.00 часа пред затвора в Пазарджик, надзиратели ще проведат символичен протест с три основни искания – увеличение на заплатите с 20%, повишаване щата за надзиратели и уеднаквяване на сумите за специфични условия на труд с тези на служителите на МВР.\r\n***\r\nКметът на Община Перник Вяра Церовска ще открие Форум на тема „Заедно с любов към децата” по повод 135 години от създаването на първата детска градина в България.\r\n***\r\nОт 10.30 часа в зала „Империал“ хотел „Империал“, бизнесът, местната и изпълнителната власт ще дискутират на кръгла маса възможностите на европредседателството за допълнително привличане на инвестиции, както и засилващата се роля на иновациите. \r\n***\r\nОт 14.00 часа пред Централна поща ще бъде открита изложбата „50 години от провеждането на експеримента с първата българска подводна къща „Хеброс“.\r\n***\r\nОбщинските съветници от  ГЕРБ в град Пловдив ще проведат приемни с гражданите, както следва: Радослава Ташкова, председател на Групата на  ГЕРБ и заместник-председател на Общински съвет  - Пловдив и Георги Василев ще се срещат с граждани от 16.00 до 18.00 часа в офиса на  ГЕРБ в район „Южен” на ул. „Академик Петър Динеков”№1А;  в същия офис д-р Аргир Аргиров ще приема граждани от 17.30  до 18:30 часа; Ани Лафчиева, ще се среща с граждани 17.00 до 18:30 часа в офиса на  ГЕРБ в район „Източен” на ул. „Коста Паница”№5, в същия офис от 17.30 до 19.00 часа ще приема граждани и Емил Русинов. \r\n***\r\nОт 11.00 часа в Дирекцията на НУИ – Русе ще се проведе пресконференцията по повод провеждането на XI международен конкурс \"Франц Шуберт\" - Русе, 2017.\r\n***\r\nОт 13.00 часа в кафенето на хотел „Ломбарди” /до Гимназията по дървообработване/, където ще се проведе среща с жени с онкологични заболявания.\r\n***\r\nОт 18.00 часа в Галерия 8 ще бъде открита самостоятелна изложба живопис „Другият живот“ на художника Даниел Дянков. \r\n***\r\nОт 10.00 ч. пред сградата на Районния съд в Смолян служителите на затворническото общежитие „Герзовица“ и колегите им от Главна дирекция „Охрана“ организират протестно събрание на открито \r\n***\r\nОт 10.30 часа в Драматичния театър ще се играе спектакъла за малки и големи „Жива вода“ от Мариета Ангелова. \r\n***\r\nОт 11.00 часа в конферентната зала на Синдикален дом ще се състои пресконференция на тема „Нарушенията в ТрУ, Стара Загора“, организирана от част от академичната общност на Тракийски университет. \r\n***\r\nОт 16.00 часа в залите  на НЧ „Св. Климент Охридски 1858“ се проведе Конкурс  „Христо  Кацаров”  за  детска  и  юношеска  поезия - двадесет  и  второ  издание.\r\n***\r\nОт 16.00 часа вв РБ „Захарий Княжески“ ще се проведе Концерт на ученици от НУМСИ „Христина Морфова“.\r\n***\r\nОт 19.00 часа в Драматичен театър ще се проведе постановката „Укротяване на опърничавата“ от Уилям Шекспир, Постановка: Ивалин Димитров.", "date": "2017.11.22", "title": "Предстоящи събития в страната за 22 ноември (Агенция „Фокус“)"}
{"url": "http://www.focus-news.net/news/2017/11/22/2459468/veliko-tarnovo-v-spetsialna-kashtichka-na-koledniya-bazar-shte-se-nabirat-sredstva-za-obshtinskiya-priyut-za-bezdomni-kucheta.html", "text": "В специална къщичка на Коледния базар във Велико Търново ще се набират средства за Общинския приют за бездомни кучета. В нея ще продават доброволци, които помагат с грижите за животните в институцията. Основната част от тях са ученици от СУ „Вела Благоева“. Това обясни за Радио „Фокус“ – Велико Търново управителят на приюта д-р Глория Христова. В павилиона ще се продават коледни кучешки картички, календари, магнитчета и други дребни неща. „Искам да поясня, че къщичката не е на приюта, а е на доброволците от Велико Търново, които даряват част от средствата на нас. Основно ги използваме за храна, ваксини, лекарства, както и за лекуването на по-специфични проблеми на някое куче, които ние няма как да си позволим. Доброволците винаги са насреща да ни съдействат“, разказа д-р Христова. Тя поясни, че другите дарения, които приютът получава, са под формата на одеала и храна. Д-р Христова отбеляза, че през тази година са закупени и 30 нови къщички и сега броят им е 70. „Те са с различен размер и кучетата влизат в тях в зависимост от това колко е студено. Като е по-студено времето влизат по 2-3, за да се топлят“, обясни управителят. Храната и медикаментите се купуват със средства от общинския бюджет и от доброволците. Приютът е отворен всеки работен ден от 9.00 до 15.00 часа и всяка неделя по същото време.\r\nЛуиза ТРАНЧЕВА", "date": "2017.11.22", "title": "Велико Търново: В специална къщичка на Коледния базар ще се набират средства за Общинския приют за бездомни кучета"}
{"url": "http://www.focus-news.net/news/2017/11/22/2459469/afp-visokopostaven-deets-na-frenskata-sotsialisticheska-partiya-e-izhvarlen-ot-neya-zaradi-antisemitski-tuiyt.html", "text": "Високопоставен деец на Френската социалистическа партия бе изгонен от нея във вторник, само няколко дни след като пусна съобщение срещу президента на Франция Еманюел Макрон в социалната мрежа „Туийтър“ с антисемитски привкус, предава AFP.\r\nЖерар Филош, член на Националното бюро на социалистическата партия, твърди, че е написал съобщението от „небрежност“, но Националният кабинет на партията гласува единодушно за изключването му, докато той отсъстваше.\r\n„Националният кабинет гласува изключването на Жерар Филош. Той вече не може да говори от името на Социалистическата партия, нито може да е неин член“, заяви партийният координатор Рашид Темал по време на пресконференция. Той добави, че „не е възможно социалистически лидер да пуска антисемитски „туитове““.\r\nФилош пусна съобщение в петък, на което Макрон беше изобразен с униформа наподобяваща на нацистката, но вместо свастика, символ бе знакът на американската валута, а ръцете на френския президент обгръщат земното кълбо. В текста на картинката, пише: „Напред към глобален хаос“, визирайки политическото движение на Макрон „Напред“. Освен това, самият Филош е написал следният текст към изображението: „Мръсното копеле, французите ще разберат“, което представлява добре известна антисемитска фраза на френски.\r\nПревод и редакция:", "date": "2017.11.22", "title": "AFP: Високопоставен деец на Френската социалистическа партия е изхвърлен от нея заради антисемитски „туийт“"}
{"url": "http://www.focus-news.net/news/2017/11/22/2459470/tass-liderat-na-germanskite-svobodni-demokrati-ne-vizhda-smisal-ot-vazobnovyavaneto-na-pregovorite-za-koalitsiya-yamayka.html", "text": "Председателят на германската „Свободна демократическа партия“(СвДП) Кристиан Линднер не вижда смисъл от възобновяването на преговорите за формиране на управляваща коалиция в Германия с участието на либералите, Съюза (ХДС/ХСС) и „Зелените“. Той заяви това в интервю пред германското издание Frankfurter Allgemeine Zeitung, цитирано от ТАСС.\r\n„В такава политическа формация и с такова политическо съдържание е безсмислено да бъдат възобновявани преговорите“, заяви Линднер.\r\nТой смята, че лидерът на Християндемократичния съюз (ХДС) Ангела Меркел „практически не е оказала никаква поддръжка за компромисните предложения“ на свободните демократи, по време на предварителните консултации за формиране на управляваща коалиция. Според думите му, се е появило усещане, че СвДП „трябва да стане доставчик на мнозинството за „черно-зеления“ алианс (блокът ХДС/ХСС и „Зелените – бел. ред.)“. „Съществуват граници на готовността ни за компромиси“, посочи политикът.\r\nАгенция „Фокус“ припомня, че в нощта на 20 ноември в Берлин завършиха безрезултатно продължилите повече от месец предварителни консултации за формиране на коалиция, наречена „Ямайка“ заради цветовете на евентуалните участници в нея. Страните не успяха да достигнат до компромис по основните въпроси от дневния ред и СвДП обявиха излизането си от преговорите. „Ямайка“ беше единственият реален вариант за формиране на правителство на мнозинството, след септемврийските избори за Бундестаг и отказът на Германската социалдемократическа партия да продължи сътрудничеството си със Съюза (ХДС/ХСС) под ръководството на Меркел. Сега основните варианти за развитие на политическата ситуация са назначаването на предсрочни избори или създаването на правителство на малцинството.\r\nПревод и редакция:", "date": "2017.11.22", "title": "ТАСС: Лидерът на германските „свободни демократи“ не вижда смисъл от възобновяването на преговорите за коалиция „Ямайка“"}
{"url": "http://www.focus-news.net/news/2017/11/22/2459471/reuters-livanskiyat-premier-saad-hariri-se-zavarna-v-rodinata-si.html", "text": "Министър-председателят на Ливан Саад Харири се завърна в Бейрут късно във вторник, за първи път, след като анонсира оставката си чрез видеообръщение от столицата на Саудитска Арабия – Рияд. Действието му предизвика тежка политическа криза в Ливан, предава Reuters.\r\nВнезапната оставка на Харири от 4 ноември хвърли Ливан по средата на бойното поле на регионалните сили Саудитска Арабия и Иран, чието прокси „Хизбулла“ е част от правителството на източносредиземноморската страна.\r\nХарири беше приветстван от служители на службите за сигурност, докато излизаше от самолета, кацнал на летището в Бейрут.\r\nТой спомена за страх от заговор за убийството му от страна на Иран и „Хизбулла“, в речта си, с която анонсира оставката. \r\nПревод и редакция:", "date": "2017.11.22", "title": "Reuters: Ливанският премиер Саад Харири се завърна в родината си"}
{"url": "http://www.focus-news.net/news/2017/11/22/2459472/ria-novosti-v-tbilisi-zapochna-provezhdaneto-na-kontrateroristichna-operatsiya.html", "text": "Грузинската служба за държавна сигурност провежда контратерористична операция в Тбилиси, където блокираните заподозрени лица са открили огън по спецназа на Грузия, предава РИА Новости, като се позовава на информация от местните власти.\r\nОперацията се провежда в района Исани-Самгорск, в околностите на грузинската столица.\r\n„Лица, заради които се провежда операцията, са открили огън по посока на отряда за специално назначение. Към момента те се намират в апартамент на жилищна сграда. Сигурността на жителите, които живеят в района, е защитена“, заяви представител на пресслужбата на Специалните служби.\r\nГрузински телеканал съобщи, че целта на операцията е задържането на двама чужденци, заподозрени във връзки с терористични организации.\r\nПревод и редакция:", "date": "2017.11.22", "title": "РИА Новости: В Тбилиси започна провеждането на контратерористична операция"}
{"url": "http://www.focus-news.net/news/2017/11/22/2459473/tass-vladimir-zhirinovski-otnovo-e-kandidat-za-prezident-ot-reditsite-na-ldpr.html", "text": "„Либералнодемократичната партия на Русия“ издига за шести път Владимир Жириновски за кандидат за президент на страната. Това заяви във вторник на заседание на фракцията заместник-председателят на Държавната дума Игор Лебедев, предава ТАСС.\r\n„На състоялото се на 20 ноември 2017 година съвместно заседание на Висшия съвет на политическата партия ЛДПР и президиума на фракцията на ЛДПР в Държавната дума, беше взето единодушно решение за издигането на поста кандидат за президент на Русия от политическата партия ЛДПР, председателят на партията, ръководителят на фракцията в Държавната дума Владимир Волфович Жириновски“, заяви той.\r\nСамият Жириновски обяви ЛДПР за най-опитната партия в Русия и заяви, че един ден той ще се откаже, но ЛДПР ще продължи да осъществява политическа дейност. Той подчерта, че партията няма нищо общо с олигарсите и чиновниците. „Ние сме партия на цяла Русия, на средната класа“, заяви известният лидер.\r\nАгенция „Фокус“ припомня, че президентските избори в Русия трябва да се проведат на 18 март 2018 година, като избирателната кампания официално ще започне в периода между 7 и 17 декември. Настоящият президент Владимир Путин все още не е обявил официално дали ще се кандидатира за четвърти мандат на поста. Към момента желание за участие в изборите изявиха, освен лидера ЛДПР Владимир Жириновски, основателят на партията „Яблоко“ Григорий Явлински, лидерът на „Комунистите на Русия“ Максим Сурайкин, бизнесменът Сергей Полонски, певицата и журналист Екатерина Гордон и блогерът Алексей Навални, за който ръководителят на ЦИК Елла Памфилова нееднократно разясни, че не може да бъде кандидат за президент, заради няколкото присъди, които има. Лидерът на Комунистическата партия на Руската Федерация заяви, че тя първо ще избере кандидат на вътрешнопартиен конгрес и в края на декември ще обяви кандидата си за изборите.\r\nПревод и редакция:", "date": "2017.11.22", "title": "ТАСС: Владимир Жириновски отново е кандидат за президент от редиците на ЛДПР"}
{"url": "http://www.focus-news.net/news/2017/11/22/2459474/balgariya-komentari-v-svetovnite-medii-agentsiya-fokus.html", "text": "Европейският съюз подкрепя натиска на България в рамките на предстоящото си председателство на Съвета на ЕС за по-тесни връзки със страните от Западните Балкани, които искат да се присъединят към структурите на Общността. Това заяви във вторник председателят на Европейския парламент Антонио Таяни, който е на посещение в София, предава AFP.\r\n„Ние сме силно ангажирани с укрепването на връзките за поддържане на процеса на присъединяване (към ЕС) на редица страни в региона\", подчерта Таяни след разговор с българския премиер Бойко Борисов в София.\r\n„Българското председателство (на Европейския съюз през първата половина на 2018 г.) и българският премиер могат да ни помогнат да постигнем важни цели в тази стратегия\", увери италианският политик, като същевременно допълни: „Това е регион, който трябва да бъде приоритет\".\r\nНа свой ред министър-председателят на България Бойко Борисов заяви, че вижда „огромен шанс за реален напредък“ в това отношение. \r\nБългария, Румъния, Словения и Хърватия са единствените страни от региона, които до момента са се присъединили към ЕС. Усилията на техните съседи Албания, Босна и Херцеговина, Черна гора, Македония, Косово и Сърбия до този момент са засенчени от двустранни спорове и проблеми с организираната престъпност.\r\nВ очевидно позоваване на влиянието на Москва в региона, Борисов подчерта в понеделник значението на запазването на региона в орбитата на Брюксел.„Ако Балканите не влязат в ЕС, това ще предизвика огромно напрежение в бъдеще и нови сфери на влияние на други световни сили, които не крият интереса си към Балканите\", предупреди Борисов.\r\nБорисов също призова за „нормализиране\" на отношенията между ЕС и Турция, с която България има 260-километрова граница.\r\n***Турция повдигна обвинения срещу трима българи за незаконен трафик на хора и подпомагане на криминална организация, предаде Reuters, като се позова на Министерството на вътрешните работи на България. Тримата са били задържани в петък. Те се намират в затвор в Одрин и ще останат там докато трае разследването. \r\nМиналата седмица българските власти разбиха престъпна мрежа за трафик на мигранти към Западна Европа. Обвинения са повдигнати срещу осем души, включително двама пакистанци. Те са обвинени, че са организирали трафика на мигранти, основно от Пакистан, Афганистан и Ирак, през Румъния и Унгария до Австрия.", "date": "2017.11.22", "title": "България – коментари в световните медии ( Агенция „Фокус“ )"}
{"url": "http://www.focus-news.net/news/2017/11/22/2459475/afp-vtori-amerikanski-sadiya-otsadi-protiv-zabranata-za-priemane-na-transseksualni-v-amerikanskata-armiya-na-donald-tramp.html", "text": "Втори федерален съдия отсъди против забраната за приемането на транссексуални в американската армия, наложена от президента на САЩ Доналд Тръмп, като постанови, че финансираните от Пентагона операции за смяна на пола могат да продължат, предава AFP.\r\nТръмп взе решението си през месец юли, като се позова на „огромните“ разходи за операциите. Предшественикът му Барак Обама взе историческото решение да разреши приемането на откровени транссексуални лица на служба в американската армия.\r\nВъв вторник федералният съдия Марвин Гарбис отмени решението и заяви, че „няма повод за рязката промяна на политиката“, както и че това ще има „дискриминационен ефект“ върху въпросните военнослужещи.\r\nПревод и редакция:", "date": "2017.11.22", "title": "AFP: Втори американски съдия отсъди против забраната за приемане на транссексуални в американската армия на Доналд Тръмп"}
{"url": "http://www.focus-news.net/news/2017/11/22/2459476/the-telegraph-kolapsat-na-koalitsiyata-na-angela-merkel-pokazva-che-neynata-mechta-za-obedinena-evropa-se-sgromolyasva.html", "text": "Британското консервативно издание The Telegraph публикува аналитичен материал на един от основните си автори - Жизела Стюарт - в който се твърди, че популяризирането на евроскептицизма е неизбежна последица от провала на ЕС да осигури съгласието на гражданите си за проекта за обединена Европа и посочва провала на коалиционните преговори в Германия за очевидна последица от този процес, за който основна вина, според изданието, носи Ангела Меркел.\r\nНово чувство шества по тялото на германския политически живот – паниката. Тя подсказа за себе си веднага след излизането на официалните резултати от драматичните септемврийски парламентарни избори в Германия, които разкриха мащаба на поражението на Съюза (ХДС/ХСС) начело с Ангела Меркел и съкрушителните резултати на евроскептичната „Алтернатива за Германия“, която вкара 94 депутати в Бундестага. Естествено, канцлерът Меркел направи това, което винаги прави, когато ситуацията стане тежка – увери нейните хора, че “das schaffen wir” – можем да се справим с това.\r\nНе и този път, коментира авторът на материала. Опитите й да формира коалиция се провалиха неочаквано и хвърлиха Германия в хаос. Нямам съмнение, че Федералната република ще намери краткосрочно решение. Тя има функциониращо правителство и независимо, че това е недостатъчно за сделка по Брекзит, то все пак може да управлява всекидневните процеси в Германия. Ситуацията поставя по-широки въпроси за консенсуса, демократичната легитимност и бъдещето на ЕС.\r\nПревод и редакция:", "date": "2017.11.22", "title": "The Telegraph: Колапсът на коалицията на Ангела Меркел показва, че нейната мечта за обединена Европа се сгромолясва"}
{"url": "http://www.focus-news.net/news/2017/11/22/2459477/the-daily-express-krayat-na-angela-merkel-padaneto-na-kantslera-ot-varha-shte-bade-barzo-predupredi-veteran-ot-zelenite.html", "text": "Дългото властване на Ангела Меркел над германската политика е много близо до края си, според съоснователя на партията, която през 80-те години на XX век се превръща в „Зелените“  Ханс-Кристиян Щрьобеле, който продължава да е сред лидерите на природозащитниците и смята, че канцлерът не може да се задържи на командната си позиция още много време, пише британското евроскептично издание The Daily Express.\r\nВъпреки усилията на Меркел да си осигури четвърти мандат като Канцлер, нейната партия Християндемократичен съюз(ХДС) понесе тежка загуба на изборите през септември, а тя се провали в опитите си да събере т.нар. съюз „Ямайка“, със „Зелените“ и „Свободната демократическа партия“ (СвДП).\r\nВ зависимост от това какво ще реши президентът на Германия Франк-Валтер Щайнмайер, на милиони избиратели може да им се наложи да отидат отново до избирателните секции, за да гласуват на предсрочни избори, или да гледат как най-могъщият европейски лидер Меркел търси основа за нови коалиционни преговори, след 12 години на власт. Съществува и опцията за формиране на правителство на малцинството, нещо, което се струва малко вероятно на самия германски лидер.\r\nСпоред мнението на Щрьобеле, каквото и да се случи, той не вижда как Ангела Меркел ще продължи да оглавява Бундестага за дълго време. В интервю пред швейцарско издание, той заяви, че „краят на канцлерството на Ангела Меркел вече е анонсирано чрез резултатите от парламентарните избори. Сега политическият край на Меркел може да дойде много бързо. Според мен, Меркел няма да успее да се задържи начело на правителството още дълго време“.\r\nВетеранът споделя, че лично за него най-доброто решение на настоящата криза е формирането на правителство на малцинството на Съюза (ХДС/ХСС), определяйки този ход като „добър за демокрацията“. „Това ще отвори възможност за засилване на значението на парламента и на отделните му членове – заедно с това и на демокрацията. В основата си това е добре за демокрацията. Имам предвид търсенето на мнозинство в парламента, чрез силата на убеждението“.\r\nТой отхвърля твърдението, че този вариант може да засили влиянието на „Алтернатива за Германия“. „Например, бойният план е следният: Съюза (ХДС/ХСС) ще намира гласове от ГСДП и СвДП. Когато стане въпрос за решения по климата, правителството ще търси съдействието на „Зелените“. Във всеки случай, това ще е правилният начин за противодействие на „Алтернатива за Германия“, а именно провеждането на прозрачна и честна политика“.\r\nЩрьобеле „не съжалява“ за провала на коалиционните преговори с ХДС/ХСС и СвДП, като определи „Ямайка“ като „проблематичен съюз“. \r\nПревод и редакция:", "date": "2017.11.22", "title": "The Daily Express: Краят на Ангела Меркел: Падането на канцлера от върха „ще бъде бързо“, предупреди ветеран от „Зелените“"}
{"url": "http://www.focus-news.net/news/2017/11/22/2459478/the-independent-germanskata-politicheska-sistema-do-golyama-stepen-e-kaput-eto-zashto-detronatsiyata-na-angela-merkel-mozhe-da-e-i-mnogo-dobra-i-mnogo-losha-za-brekzit.html", "text": "Напускането на „мути“, или „мамчето“, както германците обичат да наричат канцлера си, както можете да си представите, ще е лошо за Европа и за самата Германия. В крайна сметка ние всички започнахме да оценяваме стойността на спокойствието на Ангела Меркел, както и рационалното й, почти майчинско присъствие, което изведе страната й и континента от няколко травматични периода – поредни евро кризи, пристигането на милиони бежанци в Европа и най-пресният – Брекзит, пише британското проевропейско издание The Independent.\r\nИ все пак нейното детрониране може да се окаже добро за Великобритания, поне в тесния смисъл на отварящата се възможност за по-добра и по-щедра сделка за Брекзит, или, чисто предположително, провеждането на реформи в ЕС, които ще направят Брекзит ненужен (т.е. отмяната му). Все пак се появява и риск от влошаването на условията по споразумението между Лондон и Брюксел.\r\nПърво оптимистичното развитие. Ако, както изглежда все по-вероятно, Ангела Меркел отстъпи лидерското си място в случай на нови избори, нейният наследник може да има по-различно виждане за Брекзит от нея. Към момента, тя остава вярна на вярата си в Европа и позволи на Мишел Барние и Европейската комисия да водят разговорите; надеждите на Великобритания за топло разбирателство между Мей и Меркел, гарнирано с кафе и петифури, бяха разбити от респекта на германския лидер към европейските институции и нейната безкритична вяра в „четирите свободи“ на ЕС – на капитала, услугите, стоките и труда. За нея те са като Светата Троица – безплътни.\r\nНо какво би станало, ако новият лидер на нейния Християндемократичен съюз е с по-скептично мнение относно стойността на свободата на труда – някой, който би искал да види промени в тази насока из целия ЕС? В края на краищата това е в основата на кампанията на новата германска бизнес организация, която иска задържането на Обединеното кралство в ЕС и е нещо, за което Тони Блеър подсказа мистериозно, когато се срещна с европейските лидери преди няколко месеца. Ако това се случи някога, то принципната причина за Брекзит ще бъде отстранена, а то не е невъзможно, защото идеята се радва на широка принципна подкрепа и в двата лагера.\r\nАко има нови избори в Германия, то различните партии и групи, които споделят скептична позиция по отношение на миграцията и може би са по-склонни да разберат британската позиция, могат да спечелят достатъчно места в Бундестага и да издигнат по-високо гласа си в евентуалния нов парламент. „Свободните демократи“(СвДП) са насочена към бизнеса центристка либерална партия, която може да се окаже в позицията на „уважавана“ (различаваща се от „Алтернатива за Германия“ и „отговорна“ (не, както Германската социалдемократическа партия (ГСДП) и „Зелените“) опозиция на Християндемократите. Те могат да съберат достатъчно гласове и за да управляват заедно с ХДС и без ексцентричните „Зелени“.\r\nВътре в Християндемократичното движение, баварската партия – Християнсоциалният съюз (ХСС)– може също да спечели по-голяма подкрепа в собствената си провинция и да стане по-решаващ компонент в германската политика, ако ХДС продължи да губи гласове в другите провинции. Ако това се случи, то може да станем свидетели на промяна в баланса на силите в самия блок (ХДС/ХСС), в полза на дясното, което отново да доведе до натиск за реформа на европейското правило за свобода на движението. Това, от своя страна, може да направи германските власти по-склонни да разберат британския случай, или, доста по-вероятно, да осъзнаят ефекта от загубата на толкова голям пазар за автопроизводителите си, като Великобритания. Мюнхен, а не Берлин, може да стане динамото на германската политика.\r\nАнгела Меркел, това трябва да се помни винаги, е политическа дъщеря на Хелмут Кол, най-големият еврофил от германските канцлери, символизиран от решението си от 1990 година да пожертва любимата твърда валута на Германия – марката – на олтара на европейската интеграция и проекта за единна европейска валута. Наследникът на Меркел, предполагаемо от по-младата генерация, или от възкръсналите партньори на ХДС – СвДП – може да даде по-голяма гъвкавост на германската позиция по Брекзит и по-голямо желание за поставяне на германските икономически интереси над тези на европейското цяло.\r\nПо-лошият вариант ще е ново увеличение на депутатите от „Алтернатива за Германия“: това може и да бъде добре за Брекзит, в контекста на постигането на сделка, но може да е лошо за цивилизацията. Те няма да са част от евентуално правителство, такъв е статутът им на остракизирана партия, но техният евроскептицизъм ще бъде труден за игнориране или политическо заобикаляне. \r\nИ все пак има и друга възможност, също доста вероятна: следващите германски парламентарни избори да бъдат в голяма степен повторение на тези и да се проявят същите аритметични проблеми. Малки разлики в подкрепата за различните партии няма да даде фундаментална промяна на дневния ред и германската пропорционална изборна система ще възпроизведе същия хаос в Бунестага.\r\nВече е очевидно, че избирателната система, която служи на Германия прекрасно в първите седем десетилетия от съществуването на Федералната Република, в която две големи партии се сменят начело за дълги управленски периоди, обикновено в коалиция с някоя от малките центристки партии, не може да отговори на съвременната фрагментаризация на политическата сцена. Днес германците имат цял калейдоскоп от възможности – бившите комунисти, „Зелените“, Социалдемократите, два бранда Християндемократи, Свободни демократи и неофашистите „Алтернатива за Германия“. Ново забиване в задънена улица е прекалено предвидимо, а сега дори варианта за нова „голяма коалиция“ между социалдемократите и християндемократите може да не дава необходимото мнозинство. Германската политическа система до голяма степен вече е „капут“.\r\nСлед провеждането на предсрочни избори, ситуацията може да е още по-закучена и да доведе до още по-голямо забавяне на реалното разрешаване на преговорите за Брекзит, което със сигурност няма да е в полза на Великобритания. Нито ще е от полза издигането на Еманюел Макрон, който може да възвърне традиционната роля на френско политическо лидерство в Европа, по време на необичайна германска слабост – това (и реалното отсъствие на Италия и Испания, които имат своите собствени политически вакууми за запълване) само би отворило повече пространство за Макрон, Барние, Юнкер и техните съюзници да настояват на исканията си и да поддържат определена незаинтересованост за възможността от твърд Брекзит.\r\nВ случай, че Меркел успее да оцелее, а дори да осъществи определено възвръщане на позициите в предсрочни избори, тогава Брекзит просто ще бъде съществено забавен, но не и с променена посока. Ако падне, тогава несигурността, от която бизнесът се оплаква толкова много и която създава толкова проблеми тук и в ЕС, само ще се интензифицира, поне в краткосрочен план, но и ще даде лъч на надежда за по-светло бъдеще на Обединеното кралство. В крайна сметка, може би капризите на германската политика ще бъдат със също толкова голямо значение за британската икономика и нация, колкото и това, което се случва в Уестминстър.\r\nПревод и редакция:", "date": "2017.11.22", "title": "The Independent: Германската политическа система до голяма степен е „капут“. Ето защо детронацията на Ангела Меркел може да е и много добра и много лоша за Брекзит"}
{"url": "http://www.focus-news.net/news/2017/11/22/2459479/afp-severnokoreyski-voynik-e-presyakal-granitsata-s-yuzhna-koreya-v-presledvane-na-dezertyor.html", "text": "Севернокорейски войник е пресякъл границата с Южна Корея нарушавайки споразумението за примирие от 1953 година, в преследването на дезертьора, който беше прострелян миналата седмица, предава AFP, като се позовава на съобщение от оглавяваното от САЩ Командване на Обединените нации.\r\nЗапис от охранителна камера, разпространен от Командването, показва как войникът тича през военната демаркационна линия по посока на Южна Корея, докато преследва дезертьора, преди да се озърне, двоумейки се и да се върне обратно на север.\r\nПревод и редакция:", "date": "2017.11.22", "title": "AFP: Севернокорейски войник е пресякъл границата с Южна Корея в преследване на дезертьор"}
{"url": "http://www.focus-news.net/news/2017/11/22/2459480/tass-zasedanie-na-saveta-po-otrechenieto-na-yaponskiya-imperator-shte-se-provede-na-1-dekemvri.html", "text": "Заседание на Специалния съвет по въпроса за отречението на императора на Япония Акихито е официално назначено за 1 декември тази година. Това заяви в сряда на пресконференция в Токио генералният секретар на японския министерски съвет Йосихиде Суга, предава ТАСС.\r\n„Заседанието ще бъде открито на 1 декември. След завършването му ние, а също и представителите на управлението на делата на императорския двор, ще обявим резултатите“, заяви той. Според неговите думи, датата на отречението на японския монарх ще бъде определена на основата на мнението на участниците в съвета, в който ще влязат председателите на двете палати на парламента, както и председателят на Върховния съд на япония.\r\nСпоред данни от японската преса, Акихито ще се отрече от престола и ще го предаде на своя син и наследник принц Нарухито на 31 март или 30 април 2019 година. В полза на избора на дата в края на март говори и факта, че именно на 31 март в Япония завършва финансовата година. Това би позволило облекчаването на необходимите бюрократични процедури.\r\nПревод и редакция:", "date": "2017.11.22", "title": "ТАСС: Заседание на Съвета по отречението на японския император ще се проведе на 1 декември"}
{"url": "http://www.focus-news.net/news/2017/11/22/2459481/the-times-germanski-biznes-lideri-nastoyavat-za-sdelka-koyato-bi-zadarzhala-velikobritaniya-v-es.html", "text": "Група от видни германски бизнес фигури даде началото на кампания за задържане на Великобритания в ЕС, като за целта те ще се опитат да убедят Брюксел да направи компромиси в политиката си за свободата на придвижване в Европейския съюз, пише авторитетното британско издание The Times.\r\nОрганизацията е оглавявана от трима бивши ръководители на Федерацията на германската индустрия (ФГИ) и тя настоява и за осъществяването на натиск над германските политици, които са сред най-убедените защитници на европейските миграционни правила.\r\nСпоред организацията, германският канцлер Ангела Меркел вече е помогнала за достигането на компромиси, по времето на предоговарянето на правилата при управлението на Дейвид Камерън, което доведе до намаляването на нивото на придобивките на пристигащите в ЕС мигранти. Кампанията цели и да убеди Обединеното кралство да промени позицията си за излизане от Съюза.\r\n„Искаме ЕС да предложи сделката, за която се бореше Дейвид Камерън“, заяви Ханс-Олаф Хенкел, германски евродепутат от малката партия „Либерално-консервативни реформатори“ и бивш председател на ФГИ, който предположи също, че ЕС е отказал на Камерън всичко, което той е поискал и по този начин е допринесъл за изхода от референдума за Брекзит. „Ние искаме да предложим на Великобритания правото да спира хора, които нямат работа в страната и целят да се възползват от социалната й система“.\r\nРъководителите на кампанията са добре известни в Германия и демонстрира, че някои важни фигури са готови да мислят извън общоприетите рамки, за да помогнат на Обединеното кралство. Те са пред трудна битка за убеждаването на германския канцлер да промени мнението си и европейските правила.\r\nХанс-Вернер Син, един от водещите германски икономисти, се включи към кампанията на групата. Той заяви, че социалните помощи може да бъдат плащани от родните държави на мигрантите, ако те решат да се преместят да живеят в друга европейска страна.\r\nПревод и редакция:", "date": "2017.11.22", "title": "The Times: Германски бизнес лидери настояват за сделка, която би задържала Великобритания в ЕС"}
{"url": "http://www.focus-news.net/news/2017/11/22/2459482/britanskiyat-pechat-za-germanskata-politicheska-kriza-agentsiya-fokus.html", "text": "Напускането на „мути“, или „мамчето“, както германците обичат да наричат канцлера си, както можете да си представите, ще е лошо за Европа и за самата Германия. В крайна сметка ние всички започнахме да оценяваме стойността на спокойствието на Ангела Меркел, както и рационалното й, почти майчинско присъствие, което изведе страната й и континента от няколко травматични периода – поредни евро кризи, пристигането на милиони бежанци в Европа и най-пресният – Брекзит, пише британското проевропейско издание The Independent.\r\nИ все пак нейното детрониране може да се окаже добро за Великобритания, поне в тесния смисъл на отварящата се възможност за по-добра и по-щедра сделка за Брекзит, или, чисто предположително, провеждането на реформи в ЕС, които ще направят Брекзит ненужен (т.е. отмяната му). Все пак се появява и риск от влошаването на условията по споразумението между Лондон и Брюксел.\r\nПърво оптимистичното развитие. Ако, както изглежда все по-вероятно, Ангела Меркел отстъпи лидерското си място в случай на нови избори, нейният наследник може да има по-различно виждане за Брекзит от нея. Към момента, тя остава вярна на вярата си в Европа и позволи на Мишел Барние и Европейската комисия да водят разговорите; надеждите на Великобритания за топло разбирателство между Мей и Меркел, гарнирано с кафе и петифури, бяха разбити от респекта на германския лидер към европейските институции и нейната безкритична вяра в „четирите свободи“ на ЕС – на капитала, услугите, стоките и труда. За нея те са като Светата Троица – безплътни.\r\nНо какво би станало, ако новият лидер на нейния Християндемократичен съюз е с по-скептично мнение относно стойността на свободата на труда – някой, който би искал да види промени в тази насока из целия ЕС? В края на краищата това е в основата на кампанията на новата германска бизнес организация, която иска задържането на Обединеното кралство в ЕС и е нещо, за което Тони Блеър подсказа мистериозно, когато се срещна с европейските лидери преди няколко месеца. Ако това се случи някога, то принципната причина за Брекзит ще бъде отстранена, а то не е невъзможно, защото идеята се радва на широка принципна подкрепа и в двата лагера.\r\nАко има нови избори в Германия, то различните партии и групи, които споделят скептична позиция по отношение на миграцията и може би са по-склонни да разберат британската позиция, могат да спечелят достатъчно места в Бундестага и да издигнат по-високо гласа си в евентуалния нов парламент. „Свободните демократи“(СвДП) са насочена към бизнеса центристка либерална партия, която може да се окаже в позицията на „уважавана“ (различаваща се от „Алтернатива за Германия“ и „отговорна“ (не, както Германската социалдемократическа партия (ГСДП) и „Зелените“) опозиция на Християндемократите. Те могат да съберат достатъчно гласове и за да управляват заедно с ХДС и без ексцентричните „Зелени“.\r\nВътре в Християндемократичното движение, баварската партия – Християнсоциалният съюз (ХСС)– може също да спечели по-голяма подкрепа в собствената си провинция и да стане по-решаващ компонент в германската политика, ако ХДС продължи да губи гласове в другите провинции. Ако това се случи, то може да станем свидетели на промяна в баланса на силите в самия блок (ХДС/ХСС), в полза на дясното, което отново да доведе до натиск за реформа на европейското правило за свобода на движението. Това, от своя страна, може да направи германските власти по-склонни да разберат британския случай, или, доста по-вероятно, да осъзнаят ефекта от загубата на толкова голям пазар за автопроизводителите си, като Великобритания. Мюнхен, а не Берлин, може да стане динамото на германската политика.\r\nАнгела Меркел, това трябва да се помни винаги, е политическа дъщеря на Хелмут Кол, най-големият еврофил от германските канцлери, символизиран от решението си от 1990 година да пожертва любимата твърда валута на Германия – марката – на олтара на европейската интеграция и проекта за единна европейска валута. Наследникът на Меркел, предполагаемо от по-младата генерация, или от възкръсналите партньори на ХДС – СвДП – може да даде по-голяма гъвкавост на германската позиция по Брекзит и по-голямо желание за поставяне на германските икономически интереси над тези на европейското цяло.\r\nПо-лошият вариант ще е ново увеличение на депутатите от „Алтернатива за Германия“: това може и да бъде добре за Брекзит, в контекста на постигането на сделка, но може да е лошо за цивилизацията. Те няма да са част от евентуално правителство, такъв е статутът им на остракизирана партия, но техният евроскептицизъм ще бъде труден за игнориране или политическо заобикаляне. \r\nИ все пак има и друга възможност, също доста вероятна: следващите германски парламентарни избори да бъдат в голяма степен повторение на тези и да се проявят същите аритметични проблеми. Малки разлики в подкрепата за различните партии няма да даде фундаментална промяна на дневния ред и германската пропорционална изборна система ще възпроизведе същия хаос в Бунестага.\r\nВече е очевидно, че избирателната система, която служи на Германия прекрасно в първите седем десетилетия от съществуването на Федералната Република, в която две големи партии се сменят начело за дълги управленски периоди, обикновено в коалиция с някоя от малките центристки партии, не може да отговори на съвременната фрагментаризация на политическата сцена. Днес германците имат цял калейдоскоп от възможности – бившите комунисти, „Зелените“, Социалдемократите, два бранда Християндемократи, Свободни демократи и неофашистите „Алтернатива за Германия“. Ново забиване в задънена улица е прекалено предвидимо, а сега дори варианта за нова „голяма коалиция“ между социалдемократите и християндемократите може да не дава необходимото мнозинство. Германската политическа система до голяма степен вече е „капут“.\r\nСлед провеждането на предсрочни избори, ситуацията може да е още по-закучена и да доведе до още по-голямо забавяне на реалното разрешаване на преговорите за Брекзит, което със сигурност няма да е в полза на Великобритания. Нито ще е от полза издигането на Еманюел Макрон, който може да възвърне традиционната роля на френско политическо лидерство в Европа, по време на необичайна германска слабост – това (и реалното отсъствие на Италия и Испания, които имат своите собствени политически вакууми за запълване) само би отворило повече пространство за Макрон, Барние, Юнкер и техните съюзници да настояват на исканията си и да поддържат определена незаинтересованост за възможността от твърд Брекзит.\r\nВ случай, че Меркел успее да оцелее, а дори да осъществи определено възвръщане на позициите в предсрочни избори, тогава Брекзит просто ще бъде съществено забавен, но не и с променена посока. Ако падне, тогава несигурността, от която бизнесът се оплаква толкова много и която създава толкова проблеми тук и в ЕС, само ще се интензифицира, поне в краткосрочен план, но и ще даде лъч на надежда за по-светло бъдеще на Обединеното кралство. В крайна сметка, може би капризите на германската политика ще бъдат със също толкова голямо значение за британската икономика и нация, колкото и това, което се случва в Уестминстър.\r\n*** Британското консервативно издание The Telegraph публикува аналитичен материал на един от основните си автори - Жизела Стюарт - в който се твърди, че популяризирането на евроскептицизма е неизбежна последица от провала на ЕС да осигури съгласието на гражданите си за проекта за обединена Европа и посочва провала на коалиционните преговори в Германия за очевидна последица от този процес, за който основна вина, според изданието, носи Ангела Меркел.\r\nНово чувство шества по тялото на германския политически живот – паниката. Тя подсказа за себе си веднага след излизането на официалните резултати от драматичните септемврийски парламентарни избори в Германия, които разкриха мащаба на поражението на Съюза (ХДС/ХСС) начело с Ангела Меркел и съкрушителните резултати на евроскептичната „Алтернатива за Германия“, която вкара 94 депутати в Бундестага. Естествено, канцлерът Меркел направи това, което винаги прави, когато ситуацията стане тежка – увери нейните хора, че “das schaffen wir” – можем да се справим с това.\r\nНе и този път, коментира авторът на материала. Опитите й да формира коалиция се провалиха неочаквано и хвърлиха Германия в хаос. Нямам съмнение, че Федералната република ще намери краткосрочно решение. Тя има функциониращо правителство и независимо, че това е недостатъчно за сделка по Брекзит, то все пак може да управлява всекидневните процеси в Германия. Ситуацията поставя по-широки въпроси за консенсуса, демократичната легитимност и бъдещето на ЕС.\r\n*** Дългото властване на Ангела Меркел над германската политика е много близо до края си, според съоснователя на партията, която през 80-те години на XX век се превръща в „Зелените“  Ханс-Кристиян Щрьобеле, който продължава да е сред лидерите на природозащитниците и смята, че канцлерът не може да се задържи на командната си позиция още много време, пише британското евроскептично издание The Daily Express.\r\nВъпреки усилията на Меркел да си осигури четвърти мандат като Канцлер, нейната партия Християндемократичен съюз(ХДС) понесе тежка загуба на изборите през септември, а тя се провали в опитите си да събере т.нар. съюз „Ямайка“, със „Зелените“ и „Свободната демократическа партия“ (СвДП).\r\nВ зависимост от това какво ще реши президентът на Германия Франк-Валтер Щайнмайер, на милиони избиратели може да им се наложи да отидат отново до избирателните секции, за да гласуват на предсрочни избори, или да гледат как най-могъщият европейски лидер Меркел търси основа за нови коалиционни преговори, след 12 години на власт. Съществува и опцията за формиране на правителство на малцинството, нещо, което се струва малко вероятно на самия германски лидер.\r\nСпоред мнението на Щрьобеле, каквото и да се случи, той не вижда как Ангела Меркел ще продължи да оглавява Бундестага за дълго време. В интервю пред швейцарско издание, той заяви, че „краят на канцлерството на Ангела Меркел вече е анонсирано чрез резултатите от парламентарните избори. Сега политическият край на Меркел може да дойде много бързо. Според мен, Меркел няма да успее да се задържи начело на правителството още дълго време“.\r\nВетеранът споделя, че лично за него най-доброто решение на настоящата криза е формирането на правителство на малцинството на Съюза (ХДС/ХСС), определяйки този ход като „добър за демокрацията“. „Това ще отвори възможност за засилване на значението на парламента и на отделните му членове – заедно с това и на демокрацията. В основата си това е добре за демокрацията. Имам предвид търсенето на мнозинство в парламента, чрез силата на убеждението“.\r\nТой отхвърля твърдението, че този вариант може да засили влиянието на „Алтернатива за Германия“. „Например, бойният план е следният: Съюза (ХДС/ХСС) ще намира гласове от ГСДП и СвДП. Когато стане въпрос за решения по климата, правителството ще търси съдействието на „Зелените“. Във всеки случай, това ще е правилният начин за противодействие на „Алтернатива за Германия“, а именно провеждането на прозрачна и честна политика“.\r\nЩрьобеле „не съжалява“ за провала на коалиционните преговори с ХДС/ХСС и СвДП, като определи „Ямайка“ като „проблематичен съюз“.\r\n*** Група от видни германски бизнес фигури даде началото на кампания за задържане на Великобритания в ЕС, като за целта те ще се опитат да убедят Брюксел да направи компромиси в политиката си за свободата на придвижване в Европейския съюз, пише авторитетното британско издание The Times.\r\nОрганизацията е оглавявана от трима бивши ръководители на Федерацията на германската индустрия (ФГИ) и тя настоява и за осъществяването на натиск над германските политици, които са сред най-убедените защитници на европейските миграционни правила.\r\nСпоред организацията, германският канцлер Ангела Меркел вече е помогнала за достигането на компромиси, по времето на предоговарянето на правилата при управлението на Дейвид Камерън, което доведе до намаляването на нивото на придобивките на пристигащите в ЕС мигранти. Кампанията цели и да убеди Обединеното кралство да промени позицията си за излизане от Съюза.\r\n„Искаме ЕС да предложи сделката, за която се бореше Дейвид Камерън“, заяви Ханс-Олаф Хенкел, германски евродепутат от малката партия „Либерално-консервативни реформатори“ и бивш председател на ФГИ, който предположи също, че ЕС е отказал на Камерън всичко, което той е поискал и по този начин е допринесъл за изхода от референдума за Брекзит. „Ние искаме да предложим на Великобритания правото да спира хора, които нямат работа в страната и целят да се възползват от социалната й система“.\r\nРъководителите на кампанията са добре известни в Германия и демонстрира, че някои важни фигури са готови да мислят извън общоприетите рамки, за да помогнат на Обединеното кралство. Те са пред трудна битка за убеждаването на германския канцлер да промени мнението си и европейските правила.\r\nХанс-Вернер Син, един от водещите германски икономисти, се включи към кампанията на групата. Той заяви, че социалните помощи може да бъдат плащани от родните държави на мигрантите, ако те решат да се преместят да живеят в друга европейска страна.", "date": "2017.11.22", "title": "Британският печат за германската политическа криза ( Агенция „Фокус“ )"}
{"url": "http://www.focus-news.net/news/2017/11/22/2459483/vzglyad-vladimir-putin-i-bashar-asad-pristapiha-kam-nov-etap-ot-razreshavaneto-na-siriyskata-kriza.html", "text": "Четиричасовата лична среща между руският президент Владимир Путин и сирийския му колега Башар Асад в Сочи придобива допълнително значение, отчитайки предстоящата в сряда среща, отново в Сочи, между лидерите на Русия, Турция и Иран. По-рано, включително и от страна на Дамаск, акцентът беше върху военната победа, а сега става дума за политическо разрешение – избори с участието на Башар Асад, според думите на сенатора Олег Морозов, изказани пред руското издание “Взгляд“.\r\nКакто Агенция „Фокус“ вече информира, в понеделник Путин проведе среща с Асад, като преговорите между лидерите продължиха около четири часа, според съобщението на прессекретаря на руския президент Дмитрий Песков.\r\nНа първо място, двамата президенти са подчертали, че военната операция в арабската република върви към своя край и сега следва преминаването към политическите процеси. „От пълната победа над тероризма, разбира се, сме много далеч. Но що се касае до нашата съвместна работа по борбата с терористите на територията на Сирия, то тази военна операция действително е в своя край“, подчерта Путин. От своя страна Асад заяви, че именно руската операция е „позволила да се търси политическо разрешение в Сирия“.\r\nСпоред члена на комитета на Съвета на Федерацията по международните работи Олег Морозов, срещата между Путин и Асад „още един път е потвърдила договорките и е получено съгласието на сирийския президент за политическия процес“. Той напомни, че по-рано нерядко се е чувала идеята, включително и от сирийска страна, да се достигне до военна победа и да бъде унищожена опозицията и терористите, като след това всичко ще бъде наред.\r\nТой твърди, че е много естествено, че за Путин е важно да чуе позицията на Асад по всички ключови въпроси и да добие представа за неговите идеи за мира и как той вижда бъдещото политическо разрешение, за да съпостави тази картина с тази, която ще чуе от лидерите на Турция и Иран Реджеп Таийп Ердоган и Хасан Роухани.\r\nВ навечерието на срещата Путин е провел телефонен разговор и с емира на Катар Тамим бен Хамад ал Тани, с който също е обсъдил сирийската криза и перспективите за политическото й разрешение. \r\nСпоред Морозов, всичко това говори за важността от взаимодействието на всички заинтересовани страни в сирийския конфликт. Той напомня, че въпросът за разрешението на сирийската криза е многостранен процес. Ето защо срещата с Асад в навечерието на визитата в  Сочи на Ердоган и Роухани никак не е случайна. Сенаторът подчертава, че Русия „изначално е изхождала от това, че без да се съобрази с позицията на Турция и Иран е невъзможно да реши проблемите“.\r\nВ заключение сенаторът констатира, че Иран е съюзник на Русия още от самото начало на борбата с „Ислямска държава“, а турският фактор също играе ключова роля. „Турция от начало демонстрираше крайно негативно отношение към Асад. Освен това и Турция има кюрдски проблем, който така или иначе е свързан с въпроса за териториалната цялост на Сирия“, подчерта Морозов. „Затова всяко изключване от бъдещата конструкция на някой от тези играчи ще усложни решението на задачата и политическото урегулиране, както и териториалната цялост на Сирия“, резюмира руският политик.\r\nПревод и редакция:", "date": "2017.11.22", "title": "„Взгляд“: Владимир Путин и Башар Асад пристъпиха към нов етап от разрешаването на сирийската криза"}
{"url": "http://www.focus-news.net/news/2017/11/22/2459484/pravda-ruskite-radari-otnovo-sa-zasekli-nevidimkite-na-nato.html", "text": "Френската фрегата La Fayette навлезе в акваторията на Черно море, където беше засечена от руските радари. Фрегатата е построена по технологията „стелт“ и е въоръжена с противокорабни ракети, пише руското издание „Правда“.\r\nРадарите съпровождат La Fayette. Освен това към нея е „прикрепен“ кораб за набкюдение. Събеседник на изданието от силовите структури на Крим разказа, че технологията „стелт“ губи значението си при стълкновение с руската радиоелектронна промишленост. „Фрегатата La Fayette „засвети“ на мониторите на радиотехническите служби на Черноморския флот още при влизането си през Босфора“, заключи събеседникът.\r\nВ друг подобен случай, край границите на Калининградската област на Русия за пореден път е „осветен“ американски разузнавателен самолет. Той е кръжил три часа край сухопътните и морските граници на страната. \r\nВ друг случай, самолет с бордов номер 62-4132 и позивна AMANI52 се е вдигнал във въздуха от авиобазата Милденхолл във Великобритания. Полетът на военния самолет е продължил шест часа и той се е намирал основно във въздушното пространство на Полша. От изданието пишат, че през изминалата седмица са засечени доста полети на разузнавателни самолети край границите на Ленинградската, Псковската и Калининградската области.\r\nПревод и редакция:", "date": "2017.11.22", "title": "„Правда“: Руските радари отново са засекли „невидимките“ на НАТО"}
{"url": "http://www.focus-news.net/news/2017/11/22/2459485/moskovskiy-komsomolets-opitat-za-prevrat-v-luganskata-narodna-republika-ekspert-predvizhda-razvitieto-na-sabitiyata.html", "text": "Въоръжените мъже и танковете по улиците на Луганск повдигнаха множество въпроси. Кой против кого противостои в столицата на ЛНР? Ръководителят на републиката Игор Плотницки уверява, че истината е на негова страна, а отправеният в оставка ръководител на местното МВР Игор Корнет се е опитал да разклати ситуацията в ЛНР. Уволненият министър, напротив, уверен е, че правият е той: в администрацията на ръководителят на републиката са се притаили изменници. И сътрудниците на Плотницки го заблуждават, всъщност те работят за Украйна. За това как може да завърши това противостояние, руското издание „Московский комсомолец“ попита експерта Борис Рожин от Центъра за военно-политическа журналистика.\r\n„Ситуацията е свързана с борбата за властови пълномощия и контрола над икономическите потоци. Конфликтът се развива още от октомври, а е свързан с това, че МВР е препятствало редица схеми на украинския олигарх Курченко, който още има влияние в ЛНР. Всичко това напомня на събития с двугодишна давност, когато бившият ръководител на Министерството на отоплението, енергетиката и въглищната промишленост Дмитрий Лямин влезе в конфликт с властите на републиката. Тогава ситуацията беше разрешена чрез Москва“.\r\n„Според мен, събитията в ЛНР могат да завършат по два начина – или Корнет ще бъде смачкан, или ще бъде намерен компромис. Не е изключено и този път да се наложи намеса на Москва, тъй като тя не е заинтересована във вътрешни конфликти в републиката. Вероятността да бъде махнат Плотницки е доста по-малка. Той има сериозен гарант – подписът под Минските съглашения, на които Москва възлага големи надежди“.\r\nПревод и редакция:", "date": "2017.11.22", "title": "„Московский комсомолец“: Опитът за преврат в Луганската народна република: Експерт предвижда развитието на събитията"}
{"url": "http://www.focus-news.net/news/2017/11/22/2459486/times-of-israel-palestintsite-zamraziha-vsichkite-si-kontakti-sas-sasht-zaradi-zaplaha-za-zatvaryaneto-na-ofisa-na-oop-vav-vashington.html", "text": "Палестинците замразиха всичките си контакти със САЩ, след като те решиха да затворят представителният офис на „Организацията за освобождение на Палестина“ във Вашингтон, пише The Times of Israel, като се позовава на информация от палестинските власти.\r\n„На практика, след като затвориха офиса ни, те замразиха всичките ни срещи и ние просто го правим официално“, заяви външният министър на Палестинаската автономия Рияд ал Малки.\r\nГоворител на ООП потвърди, че е получил инструкции от президента на Палестинската автономия Махмуд Абас „за затварянето на всички линии на комуникация с американците“.\r\nПревод и редакция:", "date": "2017.11.22", "title": "Times of Israel: Палестинците замразиха всичките си контакти със САЩ заради заплаха за затварянето на офиса на ООП във Вашингтон"}
{"url": "http://www.focus-news.net/news/2017/11/22/2459487/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Четиричасовата лична среща между руският президент Владимир Путин и сирийския му колега Башар Асад в Сочи придобива допълнително значение, отчитайки предстоящата в сряда среща, отново в Сочи, между лидерите на Русия, Турция и Иран. По-рано, включително и от страна на Дамаск, акцентът беше върху военната победа, а сега става дума за политическо разрешение – избори с участието на Башар Асад, според думите на сенатора Олег Морозов, изказани пред руското издание “Взгляд“.\r\nКакто Агенция „Фокус“ вече информира, в понеделник Путин проведе среща с Асад, като преговорите между лидерите продължиха около четири часа, според съобщението на прессекретаря на руския президент Дмитрий Песков.\r\nНа първо място, двамата президенти са подчертали, че военната операция в арабската република върви към своя край и сега следва преминаването към политическите процеси. „От пълната победа над тероризма, разбира се, сме много далеч. Но що се касае до нашата съвместна работа по борбата с терористите на територията на Сирия, то тази военна операция действително е в своя край“, подчерта Путин. От своя страна Асад заяви, че именно руската операция е „позволила да се търси политическо разрешение в Сирия“.\r\nСпоред члена на комитета на Съвета на Федерацията по международните работи Олег Морозов, срещата между Путин и Асад „още един път е потвърдила договорките и е получено съгласието на сирийския президент за политическия процес“. Той напомни, че по-рано нерядко се е чувала идеята, включително и от сирийска страна, да се достигне до военна победа и да бъде унищожена опозицията и терористите, като след това всичко ще бъде наред.\r\nТой твърди, че е много естествено, че за Путин е важно да чуе позицията на Асад по всички ключови въпроси и да добие представа за неговите идеи за мира и как той вижда бъдещото политическо разрешение, за да съпостави тази картина с тази, която ще чуе от лидерите на Турция и Иран Реджеп Таийп Ердоган и Хасан Роухани.\r\nВ навечерието на срещата Путин е провел телефонен разговор и с емира на Катар Тамим бен Хамад ал Тани, с който също е обсъдил сирийската криза и перспективите за политическото й разрешение. \r\nСпоред Морозов, всичко това говори за важността от взаимодействието на всички заинтересовани страни в сирийския конфликт. Той напомня, че въпросът за разрешението на сирийската криза е многостранен процес. Ето защо срещата с Асад в навечерието на визитата в  Сочи на Ердоган и Роухани никак не е случайна. Сенаторът подчертава, че Русия „изначално е изхождала от това, че без да се съобрази с позицията на Турция и Иран е невъзможно да реши проблемите“.\r\nВ заключение сенаторът констатира, че Иран е съюзник на Русия още от самото начало на борбата с „Ислямска държава“, а турският фактор също играе ключова роля. „Турция от начало демонстрираше крайно негативно отношение към Асад. Освен това и Турция има кюрдски проблем, който така или иначе е свързан с въпроса за териториалната цялост на Сирия“, подчерта Морозов. „Затова всяко изключване от бъдещата конструкция на някой от тези играчи ще усложни решението на задачата и политическото урегулиране, както и териториалната цялост на Сирия“, резюмира руският политик.\r\n***Въоръжените мъже и танковете по улиците на Луганск повдигнаха множество въпроси. Кой против кого противостои в столицата на ЛНР? Ръководителят на републиката Игор Плотницки уверява, че истината е на негова страна, а отправеният в оставка ръководител на местното МВР Игор Корнет се е опитал да разклати ситуацията в ЛНР. Уволненият министър, напротив, уверен е, че правият е той: в администрацията на ръководителят на републиката са се притаили изменници. И сътрудниците на Плотницки го заблуждават, всъщност те работят за Украйна. За това как може да завърши това противостояние, руското издание „Московский комсомолец“ попита експерта Борис Рожин от Центъра за военно-политическа журналистика.\r\n„Ситуацията е свързана с борбата за властови пълномощия и контрола над икономическите потоци. Конфликтът се развива още от октомври, а е свързан с това, че МВР е препятствало редица схеми на украинския олигарх Курченко, който още има влияние в ЛНР. Всичко това напомня на събития с двугодишна давност, когато бившият ръководител на Министерството на отоплението, енергетиката и въглищната промишленост Дмитрий Лямин влезе в конфликт с властите на републиката. Тогава ситуацията беше разрешена чрез Москва“.\r\n„Според мен, събитията в ЛНР могат да завършат по два начина – или Корнет ще бъде смачкан, или ще бъде намерен компромис. Не е изключено и този път да се наложи намеса на Москва, тъй като тя не е заинтересована във вътрешни конфликти в републиката. Вероятността да бъде махнат Плотницки е доста по-малка. Той има сериозен гарант – подписът под Минските съглашения, на които Москва възлага големи надежди“.\r\n*** Френската фрегата La Fayette навлезе в акваторията на Черно море, където беше засечена от руските радари. Фрегатата е построена по технологията „стелт“ и е въоръжена с противокорабни ракети, пише руското издание „Правда“.\r\nРадарите съпровождат La Fayette. Освен това към нея е „прикрепен“ кораб за набкюдение. Събеседник на изданието от силовите структури на Крим разказа, че технологията „стелт“ губи значението си при стълкновение с руската радиоелектронна промишленост. „Фрегатата La Fayette „засвети“ на мониторите на радиотехническите служби на Черноморския флот още при влизането си през Босфора“, заключи събеседникът.\r\nВ друг подобен случай, край границите на Калининградската област на Русия за пореден път е „осветен“ американски разузнавателен самолет. Той е кръжил три часа край сухопътните и морските граници на страната. \r\nВ друг случай, самолет с бордов номер 62-4132 и позивна AMANI52 се е вдигнал във въздуха от авиобазата Милденхолл във Великобритания. Полетът на военния самолет е продължил шест часа и той се е намирал основно във въздушното пространство на Полша. От изданието пишат, че през изминалата седмица са засечени доста полети на разузнавателни самолети край границите на Ленинградската, Псковската и Калининградската области.", "date": "2017.11.22", "title": "Преглед на някои от основните теми в руския печат ( Агенция „Фокус“ )"}
{"url": "http://www.focus-news.net/news/2017/11/22/2459488/mladezhi-ot-berkovitsa-organizirat-blagotvoritelni-proyavi-predi-kolednite-praznitsi.html", "text": "Младежи от Берковица организират благотворителни прояви преди Коледните празници,  съобщиха за Радио „Фокус“ – Видин от местния Младежкия общински съвет. Местни ученици от горните класове изработват коледни картички, сувенири и сурвачки, които ще продават на благотворителния базар.  Със събраните средства от продажбите на базара ще бъдат подпомогнати деца в неравностойно положение. Преди Коледните празници младежите ще организират и благотворителен концерт за подпомагане на социално слаби хора от Берковица. Средствата от концерта ще бъдат за закупуване на хранителни продукти.\r\nАнна ЛОЗАНОВА", "date": "2017.11.22", "title": "Младежи от Берковица организират благотворителни прояви преди Коледните празници"}
{"url": "http://www.focus-news.net/news/2017/11/22/2459489/ivan-kaburov-zemedelets-vse-poveche-zemedelski-stopani-v-pazardzhishko-se-orientirat-kam-otglezhdaneto-na-tsarevitsa-za-proizvodstvo-na-biogaz.html", "text": "Все повече местни земеделски стопани в Пазарджишко се ориентират към отглеждането на тритикале и царевица за зелена маса, с която да захранват централите за биогаз в региона, съобщи за Радио „Фокус” – Пазарджик Иван Кабуров, земеделски производител от Пазарджик. По думите му  акцентът е върху производството на царевица за получаването на този вид продукт, защото тя е най-евтината култура като източник на суровина за него. „Среден добив от 4-5 тона силажна маса от декар е нормален резултат. Пет тона добив е икономически изгоден за влагане в конвейера за производство на биогаз и е реално постижимо”, уточни Кабуров. Той обясни също, че добивите от царевица се съхраняват в халета, тя ферментира и се получава силаж, след това се предава на централите, които произвеждат биогаз, благодарение на налични там бактерии. Получава се електричество, от което се получава зелена енергия. Този биогаз се произвежда в Пещера и около Пловдив. Това са скъпи съоръжения, чиито изграждане струва над 6 млн. евро и трябва да има постоянна налична суровина.\r\nАлбена ЖИЛЕКОВА", "date": "2017.11.22", "title": "Иван Кабуров, земеделец: Все повече земеделски стопани в Пазарджишко се ориентират към отглеждането на царевица за производство на биогаз"}
{"url": "http://www.focus-news.net/news/2017/11/22/2459490/balgariya-stava-most-mezhdu-es-i-zapadnite-balkani-obzor.html", "text": "Председателят на Европейския парламент Антонио Таяни пристигна на посещение в България. Той се срещна с премиера Бойко Борисов, президента Румен Радев, председателя на Народното събрание Цвета Караянчева и направи обръщение към българските депутати в парламента. Таяни и Борисов обсъдиха задачите и отговорностите по време на Българското председателство на Съвета на ЕС, ключови теми за бъдещето на Европа, както и европейската перспектива и свързаността на държавите от Западните Балкани. След разговора между министър-председателя и председателя на ЕП се проведе среща между членовете на правителството и делегацията, водена от Антонио Таяни, който бе придружен от генералния секретар на ЕП Клаус Веле, председателите на политическите групи в ЕП и други делегати. \r\nВ началото на пленарното заседание между членовете на българското правителство и делегацията, водена от председателя на ЕП Антонио Таяни, премиерът Борисов заяви, че България е една от държавите, в която има най-малко евроскептицизъм и българският народ продължава да вярва в ЕС. \r\nМинистърът на българското председателство Лиляна Павлова посочи, че България ще бъде председател на Съвета на ЕС, който търси диалог и консенсус. Тя допълни, че отчитат ролята на Европейския парламент и се надява с помощта на президента Антонио Таяни и лидерите на политическите партии в ЕП по време на Българското председателство да вземат важни решения. \r\nПредседателят на Европейския парламент Антонио Таяни заяви на съвместна пресконференция с премиера Бойко Борисов, че благодарение на гостоприемството му, днес е изграден мост за по-добро сътрудничество, което ще бъде от полза за всички европейски граждани. Според него Европа трябва да играе по-сериозна роля в света, като ролята й не може да бъде маргинална. По думите му големите решения не могат да се взимат само от САЩ, Русия, Китай или Индия, а през следващите години Европа трябва да работи за стабилността и мира в Близкия Изток, в района на Средиземноморието и на източните си граници. Таяни допълни, че големите политически споразумения се постигат само ако има лични и близки взаимоотношения. Председателят на Европейския парламент подчерта, че общата им цел е да дадат конкретни отговори на половин милиард европейски граждани.\r\nОт своя страна премиерът Бойко Борисов заяви, че е оптимист за българското председателство и с подкрепата на ЕП е убеден, че ще е полезно за всички. По думите му за присъединяване на Турция към ЕС не е ставало и въпрос към момента, но апелира за нормални отношения, за да се спазва споразумението за мигрантите. Борисов допълни, че Европа вече от няколко години се тресе от темата за миграцията и не се дава възможност да се определят други приоритети освен това, как Европейският съюз да се справи с този процес. Премиерът подчерта, че страната ни не си поставя огромни цели като председател на Съвета на Европейския съюз, но иска да даде перспектива не на политическите елити на Балканите, а на младите хора в този регион. Според него това, което не носи никакъв риск, е инфраструктурата – не само пътища, пристанища и ЖП линии, но и образование и дигитализация.\r\nСлед съвместната пресконференция, председателят на Европейския парламент проведе среща и с президента Румен Радев. Държавният глава заяви, че българските институции в лицето на парламента, правителството и президента обединяват усилията си за успешното провеждане на Председателството на Съвета на Европейския съюз. Според Радев гражданите на България са едни от най-силните привърженици и защитници на единството на ЕС. Той бе категоричен, че като председател на Съвета, България няма да преследва свои тесни национални интереси, а ще бъде партньор и посредник при разрешаването на наболелите предизвикателства пред общността. Като едно от големите предизвикателства пред Европейския съюз, българският президент открои миграционната криза и призова политиката на „отворени врати“ на ЕС за мигрантите да бъде заменена с подкрепа за усилията на държавите от Африка и Близкия Изток да подобрят условията за живот и развитие на своите граждани. \r\nВ българския парламент Антонио Таяни бе посрещнат от председателя на Народното събрание Цвета Караянчева, която заяви, че посещението му е ясен знак за отличното сътрудничество между двете институции. По думите й в навечерието на първото българско председателство девизът „Съединението прави силата“ е по-актуален от всякога и именно за това е бил възприет за официално мото на европредседателството. Тя посочи, че това, което ги събира днес е общата отговорност към европейските граждани. \r\nВ обръщението си към българските депутати, Антонио Таяни заяви, че в последния доклад за сътрудничество и проверка, България е показала нов напредък. Той окуражи страната ни да продължи по този път. По думите му в сравнение с Франция и Германия, България представлява една малка държава, но има огромен потенциал. Таяни поясни, че е тук не само заради традиционната среща във връзка с предстоящото Българско европредседателство, а защото искат да засвидетелстват със своето присъствие близостта на европейските институции. По думите му ЕП поддържа убедено влизането на България в Шенген. Според него държавите, които са по границата на Европа като България, Италия и Гърция, не могат и не трябва да бъдат оставени сами. „Системата за убежище се оказа неефикасна и съвсем неадекватна да отговори на миграционната криза. Това е нечестно и трябва да бъде незабавно сменено. Трябва да подчертая, че България заслужава оценката на европейските държави за това как упражнява контрола на своите външни граници“, каза Таяни. По думите му със своите външни морски и сухопътни граници с Турция, България е ключова за европейската политика на сближаването както за безопасност, така и за управление на миграционните процеси. „Миграцията е един епохален и глобален феномен. Можем да го посрещнем само с една обща, силна, структурирана и ефикасна политика“, добави още Антонио Таяни..\r\nЛюба АЛЕКСИЕВА", "date": "2017.11.22", "title": "България става мост между ЕС и Западните Балкани (ОБЗОР)"}
{"url": "http://www.focus-news.net/news/2017/11/22/2459491/sport-izigraha-se-machovete-ot-grupa-e-na-shampionskata-liga.html", "text": "Изиграха се мачовете от 5-ия кръг на група „Е“ от Шампионската лига. Спартак Москва завърши наравно при домакинството си на Марибор, като головете паднаха в самия край на мача. В другата среща Севиля и Ливърпул завършиха също наравно, при резултат 3:3. Англичаните поведоха с три гола през първото полувреме, а домакините успяха да стигнат до равенството с три гола през второто. Във временното класиране води Ливърпул с 9 точки, пред Севиля с 8 точки, Спартак (Москва) с 6 точки и Марибор с 2 точки.", "date": "2017.11.22", "title": "Спорт: Изиграха се мачовете от група „E” на Шампионската лига"}
{"url": "http://www.focus-news.net/news/2017/11/22/2459492/pregled-na-mezhdunarodnite-novini-do-6-chasa-agentsiya-fokus.html", "text": "Президентите на Русия и САЩ Владимир Путин и Доналд Тръмп, в съответствие с предварителните договорки, са обсъдили обстойно актуалната сирийска проблематика в контекста на завършващата военна операция за унищожението на терористите в Сирия. Това се е случило в хода на планиран телефонен разговор между двамата във вторник.\r\n„Путин е подчертал готовността си да съдейства активно за дългосрочното политическо разрешение на ситуацията в тази страна – на основата на резолюцията на Съвета за сигурност на ООН 2254 – и в съответствие с договорките, постигнати в астанинския формат и положенията на Съвместното заявление, одобрено от президентите на Русия и САЩ на 11 ноември, по време на срещата на върха на страните от Азиатско-тихоокеанското икономическо сътрудничество във Виетнам. Констатирано е, че това заявление е предизвикало положителна реакция в близкоизточния регион“, информира Кремъл.\r\nОсвен това, разговорът се е въртял около идеите за съхраняване на суверенитета, независимостта и териториалната цялост на Сирия, както и достигането до политическо разрешение на принципите, които трябва да бъдат доработени в хода на максимално широк вътрешносирийски преговорен процес. Именно това е и целта на руската инициатива за провеждането в близко време на Конгрес за национален диалог в Сочи.\r\nКакто Агенция „Фокус“ вече информира, Путин е съобщил на Тръмп основните теми на състоялата се на 20 ноември среща с президента на Сирия Башар Асад, на която сирийския лидер е потвърдил свързаността на политическия процес, провеждането на конституционни реформи и президентски и парламентарни избори. Освен това е бил сложен акцент върху предстоящите на 22 ноември в Сочи тристранни преговори, с участието на президентите на Русия, Иран и Турция, в хода на които трябва да бъдат съгласувани действията по бъдещата нормализация на обстановката и различни аспекти от политическото разрешение в Сирия, съобщават още от пресслужбата.\r\nВ по-широк контекст руският президент отново се е изказал в полза на задълбочаването на съвместната работа със САЩ по антитерористическото направление, като той е отбелязал практическата важност на координацията на усилията между спецслужбите на двете страни. Тази теза е срещнала подкрепа от страна на американския президент, съобщават от Кремъл.\r\n*** Румънската антикорупционна агенция замрази повече от 27 милиона долара, притежание на Ливиу Драгнеа, лидер на управляващата Социалдемократическа партия на Румъния, който е под разследване за злоупотреба с власт и присвояване на европейски средства.\r\nЛидерът на социалистите е обвинен в присвояването на европейски пари, предназначени за инфраструктурни проекти, докато е бил председател на съвета на южния окръг Телеорман, в периода 2000-2012 година.\r\nСтойността на запорираното имущество е повече от 27,4 милиона евро, в които са включени строителни обекти, банкови сметки и земи. По същото дело са наложени запори и на авоарите на още четирима души.\r\nДреагнеа, който в момента е председател на Долната камара на румънския парламент, отрече да извършил престъпление.\r\nАгенция „Фокус“ припомня, че 55-годишният социалистически лидер бе осъден за изборна измама през 2016 година, като за това получи 2-годишна условна присъда и ако бъде обявен за виновен по настоящите обвинения ще му се наложи да излежи и условния срок.\r\n*** Президентите на САЩ и Русия Доналд Тръмп и Владимир Путин са провели дълъг телефонен разговор във вторник, по време на който са подчертали нуждата от осигуряване на „стабилност за обединена Сирия.\r\nДвамата президенти са подчертали важността на прилагането на резолюция 2254 на Съвета за сигурност на ООН, която призовава са постигане на примирие и осигуряването на достъп за хуманитарната помощ в страната, като това трябва да е само част от усилията за разрешаване на конфликта чрез женевската площадка под шапката на ООН, съобщават от Белия Дом.\r\nЦелта е „мирното разрешаване на сирийската гражданска война, преодоляването на хуманитарната криза, допускането на завръщането на избягалите сирийци и осигуряването на стабилност за обединена Сирия, свободна от зла интервенция и убежища на терористите“, пише в съобщението.\r\n*** Министър-председателят на Русия Дмитрий Медведев ще се срещне с президента на Чешката република Милош Земан в сряда, в Москва. В центъра на вниманието ще бъдат съвместните проекти в енергетиката и промишлеността.\r\n„Председателят на правителството на Русия и президентът на Чехия ще обсъдят състоянието и перспективите пред руско-чешките отношения, включително практически въпроси от двустранното търговско-икономическо сътрудничество, реализацията на съвместни проекти в енергетиката и промишлеността и активизирането на културно-хуманитарните връзки“, съобщиха от пресслужбата на руския Министерски съвет.\r\nЗеман пристигна в Русия на 20 ноември на официална четиридневна визита. На 21 ноември в Сочи той проведе разговори с руския си колега Владимир Путин. След срещата чешкия лидер съобщи, че Русия и Чехия ще подпишат 13 документа за сътрудничеството в сферата на икономиката, за обща сума около 20 милиарда долара. Заедно със Земан в Русия пристигна делегация от 140 чешки предприемачи.\r\n„Въпреки санкциите, икономическото сътрудничество (между Чехия и Русия) се развива. Но това не означава, че съм се примирил със санкциите. Вие прекрасно знаете, че от дълго време аз съм техен противник. И това се касае не само до санкциите, приети от ЕС по отношение на Русия, но и санкциите, приети от Русия по отношение на ЕС. В един прекрасен момент трябва да приключим с това“, заяви пред журналистите Земан, след края на разговора с Путин.\r\nОт своя страна руският лидер констатира, че двустранните отношения се развиват, независимо от всички сложности, а обемът на товарооборота, за деветте месеца на текущата година, е нараснал с 40%.\r\nЩо се касае до енергетиката, то ръководителят на „Газпром“ Алексей Милер съобщи, че от началото на годината компанията е увеличила доставките на руски газ в Чехия с 25,2% - до 5,14 млрд. куб. м. Според неговите думи, заедно с доставките на газ, „Газпром“ си сътрудничи с чешките си колеги в областта на съхраняването му и транзита.\r\nРъководителят на „Росатом“ Алексей Лихачов също е доволен от сътрудничеството с Чехия и разчита, че в скоро време ще бъде обявен конкурс  за строителството на нови блокове на местната АЕЦ, в които Русия ще вземе участие.\r\n*** Председателят на германската „Свободна демократическа партия“(СвДП) Кристиан Линднер не вижда смисъл от възобновяването на преговорите за формиране на управляваща коалиция в Германия с участието на либералите, Съюза (ХДС/ХСС) и „Зелените“. \r\n„В такава политическа формация и с такова политическо съдържание е безсмислено да бъдат възобновявани преговорите“, заяви Линднер.\r\nТой смята, че лидерът на Християндемократичния съюз (ХДС) Ангела Меркел „практически не е оказала никаква поддръжка за компромисните предложения“ на свободните демократи, по време на предварителните консултации за формиране на управляваща коалиция. Според думите му, се е появило усещане, че СвДП „трябва да стане доставчик на мнозинството за „черно-зеления“ алианс (блокът ХДС/ХСС и „Зелените – бел. ред.)“. „Съществуват граници на готовността ни за компромиси“, посочи политикът.\r\nАгенция „Фокус“ припомня, че в нощта на 20 ноември в Берлин завършиха безрезултатно продължилите повече от месец предварителни консултации за формиране на коалиция, наречена „Ямайка“ заради цветовете на евентуалните участници в нея. Страните не успяха да достигнат до компромис по основните въпроси от дневния ред и СвДП обявиха излизането си от преговорите. „Ямайка“ беше единственият реален вариант за формиране на правителство на мнозинството, след септемврийските избори за Бундестаг и отказът на Германската социалдемократическа партия да продължи сътрудничеството си със Съюза (ХДС/ХСС) под ръководството на Меркел. Сега основните варианти за развитие на политическата ситуация са назначаването на предсрочни избори или създаването на правителство на малцинството.\r\n*** Министър-председателят на Ливан Саад Харири се завърна в Бейрут късно във вторник, за първи път, след като анонсира оставката си чрез видеообръщение от столицата на Саудитска Арабия – Рияд. Действието му предизвика тежка политическа криза в Ливан.\r\nВнезапната оставка на Харири от 4 ноември хвърли Ливан по средата на бойното поле на регионалните сили Саудитска Арабия и Иран, чието прокси „Хизбулла“ е част от правителството на източносредиземноморската страна.\r\nХарири беше приветстван от служители на службите за сигурност, докато излизаше от самолета, кацнал на летището в Бейрут.\r\nТой спомена за страх от заговор за убийството му от страна на Иран и „Хизбулла“, в речта си, с която анонсира оставката.\r\n*** „Либералнодемократичната партия на Русия“ издига за шести път Владимир Жириновски за кандидат за президент на страната. Това заяви във вторник на заседание на фракцията заместник-председателят на Държавната дума Игор Лебедев.\r\n„На състоялото се на 20 ноември 2017 година съвместно заседание на Висшия съвет на политическата партия ЛДПР и президиума на фракцията на ЛДПР в Държавната дума, беше взето единодушно решение за издигането на поста кандидат за президент на Русия от политическата партия ЛДПР, председателят на партията, ръководителят на фракцията в Държавната дума Владимир Волфович Жириновски“, заяви той.\r\nСамият Жириновски обяви ЛДПР за най-опитната партия в Русия и заяви, че един ден той ще се откаже, но ЛДПР ще продължи да осъществява политическа дейност. Той подчерта, че партията няма нищо общо с олигарсите и чиновниците. „Ние сме партия на цяла Русия, на средната класа“, заяви известният лидер.\r\nАгенция „Фокус“ припомня, че президентските избори в Русия трябва да се проведат на 18 март 2018 година, като избирателната кампания официално ще започне в периода между 7 и 17 декември. Настоящият президент Владимир Путин все още не е обявил официално дали ще се кандидатира за четвърти мандат на поста. Към момента желание за участие в изборите изявиха, освен лидера ЛДПР Владимир Жириновски, основателят на партията „Яблоко“ Григорий Явлински, лидерът на „Комунистите на Русия“ Максим Сурайкин, бизнесменът Сергей Полонски, певицата и журналист Екатерина Гордон и блогерът Алексей Навални, за който ръководителят на ЦИК Елла Памфилова нееднократно разясни, че не може да бъде кандидат за президент, заради няколкото присъди, които има. Лидерът на Комунистическата партия на Руската Федерация заяви, че тя първо ще избере кандидат на вътрешнопартиен конгрес и в края на декември ще обяви кандидата си за изборите.\r\n*** Група от видни германски бизнес фигури даде началото на кампания за задържане на Великобритания в ЕС, като за целта те ще се опитат да убедят Брюксел да направи компромиси в политиката си за свободата на придвижване в Европейския съюз.\r\nОрганизацията е оглавявана от трима бивши ръководители на Федерацията на германската индустрия (ФГИ) и тя настоява и за осъществяването на натиск над германските политици, които са сред най-убедените защитници на европейските миграционни правила.\r\nСпоред организацията, германският канцлер Ангела Меркел вече е помогнала за достигането на компромиси, по времето на предоговарянето на правилата при управлението на Дейвид Камерън, което доведе до намаляването на нивото на придобивките на пристигащите в ЕС мигранти. Кампанията цели и да убеди Обединеното кралство да промени позицията си за излизане от Съюза.\r\n„Искаме ЕС да предложи сделката, за която се бореше Дейвид Камерън“, заяви Ханс-Олаф Хенкел, германски евродепутат от малката партия „Либерално-консервативни реформатори“ и бивш председател на ФГИ, който предположи също, че ЕС е отказал на Камерън всичко, което той е поискал и по този начин е допринесъл за изхода от референдума за Брекзит. „Ние искаме да предложим на Великобритания правото да спира хора, които нямат работа в страната и целят да се възползват от социалната й система“.\r\nРъководителите на кампанията са добре известни в Германия и демонстрира, че някои важни фигури са готови да мислят извън общоприетите рамки, за да помогнат на Обединеното кралство. Те са пред трудна битка за убеждаването на германския канцлер да промени мнението си и европейските правила.\r\nХанс-Вернер Син, един от водещите германски икономисти, се включи към кампанията на групата. Той заяви, че социалните помощи може да бъдат плащани от родните държави на мигрантите, ако те решат да се преместят да живеят в друга европейска страна.\r\n***Четиричасовата лична среща между руският президент Владимир Путин и сирийския му колега Башар Асад в Сочи придобива допълнително значение, отчитайки предстоящата в сряда среща, отново в Сочи, между лидерите на Русия, Турция и Иран. По-рано, включително и от страна на Дамаск, акцентът беше върху военната победа, а сега става дума за политическо разрешение – избори с участието на Башар Асад, според думите на сенатора Олег Морозов.\r\nКакто Агенция „Фокус“ вече информира, в понеделник Путин проведе среща с Асад, като преговорите между лидерите продължиха около четири часа, според съобщението на прессекретаря на руския президент Дмитрий Песков.\r\nНа първо място, двамата президенти са подчертали, че военната операция в арабската република върви към своя край и сега следва преминаването към политическите процеси. „От пълната победа над тероризма, разбира се, сме много далеч. Но що се касае до нашата съвместна работа по борбата с терористите на територията на Сирия, то тази военна операция действително е в своя край“, подчерта Путин. От своя страна Асад заяви, че именно руската операция е „позволила да се търси политическо разрешение в Сирия“.\r\nСпоред члена на комитета на Съвета на Федерацията по международните работи Олег Морозов, срещата между Путин и Асад „още един път е потвърдила договорките и е получено съгласието на сирийския президент за политическия процес“. Той напомни, че по-рано нерядко се е чувала идеята, включително и от сирийска страна, да се достигне до военна победа и да бъде унищожена опозицията и терористите, като след това всичко ще бъде наред.\r\nТой твърди, че е много естествено, че за Путин е важно да чуе позицията на Асад по всички ключови въпроси и да добие представа за неговите идеи за мира и как той вижда бъдещото политическо разрешение, за да съпостави тази картина с тази, която ще чуе от лидерите на Турция и Иран Реджеп Таийп Ердоган и Хасан Роухани.\r\nВ навечерието на срещата Путин е провел телефонен разговор и с емира на Катар Тамим бен Хамад ал Тани, с който също е обсъдил сирийската криза и перспективите за политическото й разрешение. \r\nСпоред Морозов, всичко това говори за важността от взаимодействието на всички заинтересовани страни в сирийския конфликт. Той напомня, че въпросът за разрешението на сирийската криза е многостранен процес. Ето защо срещата с Асад в навечерието на визитата в  Сочи на Ердоган и Роухани никак не е случайна. Сенаторът подчертава, че Русия „изначално е изхождала от това, че без да се съобрази с позицията на Турция и Иран е невъзможно да реши проблемите“.\r\nВ заключение сенаторът констатира, че Иран е съюзник на Русия още от самото начало на борбата с „Ислямска държава“, а турският фактор също играе ключова роля. „Турция от начало демонстрираше крайно негативно отношение към Асад. Освен това и Турция има кюрдски проблем, който така или иначе е свързан с въпроса за териториалната цялост на Сирия“, подчерта Морозов. „Затова всяко изключване от бъдещата конструкция на някой от тези играчи ще усложни решението на задачата и политическото урегулиране, както и териториалната цялост на Сирия“, резюмира руският политик.\r\n***Въоръжените мъже и танковете по улиците на Луганск повдигнаха множество въпроси. Кой против кого противостои в столицата на ЛНР? Ръководителят на републиката Игор Плотницки уверява, че истината е на негова страна, а отправеният в оставка ръководител на местното МВР Игор Корнет се е опитал да разклати ситуацията в ЛНР. Уволненият министър, напротив, уверен е, че правият е той: в администрацията на ръководителят на републиката са се притаили изменници. И сътрудниците на Плотницки го заблуждават, всъщност те работят за Украйна. За това как може да завърши това противостояние, попита експерта Борис Рожин от Центъра за военно-политическа журналистика.\r\n„Ситуацията е свързана с борбата за властови пълномощия и контрола над икономическите потоци. Конфликтът се развива още от октомври, а е свързан с това, че МВР е препятствало редица схеми на украинския олигарх Курченко, който още има влияние в ЛНР. Всичко това напомня на събития с двугодишна давност, когато бившият ръководител на Министерството на отоплението, енергетиката и въглищната промишленост Дмитрий Лямин влезе в конфликт с властите на републиката. Тогава ситуацията беше разрешена чрез Москва“.\r\n„Според мен, събитията в ЛНР могат да завършат по два начина – или Корнет ще бъде смачкан, или ще бъде намерен компромис. Не е изключено и този път да се наложи намеса на Москва, тъй като тя не е заинтересована във вътрешни конфликти в републиката. Вероятността да бъде махнат Плотницки е доста по-малка. Той има сериозен гарант – подписът под Минските съглашения, на които Москва възлага големи надежди“.\r\n*** Палестинците замразиха всичките си контакти със САЩ, след като те решиха да затворят представителният офис на „Организацията за освобождение на Палестина“ във Вашингтон.\r\n„На практика, след като затвориха офиса ни, те замразиха всичките ни срещи и ние просто го правим официално“, заяви външният министър на Палестинаската автономия Рияд ал Малки.\r\nГоворител на ООП потвърди, че е получил инструкции от президента на Палестинската автономия Махмуд Абас „за затварянето на всички линии на комуникация с американците“.", "date": "2017.11.22", "title": "Преглед на международните новини до 6 часа ( Агенция „Фокус“ )"}
{"url": "http://www.focus-news.net/news/2017/11/22/2459493/sport-izigraha-se-machovete-ot-grupa-f-na-shampionskata-liga.html", "text": "Изиграха се мачовете от 5-ия кръг на група „F” на Шампионската лига. Манчестър Сити спечели домакинството си на Фейенорд с 1:0, с гол на Рахим Стърлинг в 88-ата минута. В другата среща от групата Наполи спечели класически с 3:0 домакинството си на украинския Шахтьор, с голове на Лоренцо Инсиние, Пьотр Зиелински и Дрис Мартенс през второто полувреме. Във временното класиране води Манчестър Сити с пълен актив от 15 точки, пред Шахтьор с 9 точки, Наполи с 6 точки и Фейенорд без спечелена точка.", "date": "2017.11.22", "title": "Спорт: Изиграха се мачовете от група „F” на Шампионската лига"}
{"url": "http://www.focus-news.net/news/2017/11/22/2459494/sport-izigraha-se-machovete-ot-grupa-g-na-shampionskata-liga.html", "text": "Изиграха се срещите от 5-ия кръг на група “G” на Шампионската лига. Бешикташ и Порто завършиха наравно 1:1 на стадион „Исмет Иньоню“, след като си размениха по едно попадение в първото полувреме на двубоя. В другия мач Монако загуби домакинството си на Ред Бул Лайпциг с 1:4, като всички попадения в срещата паднаха през първото полувреме. Във временното класиране начело е Бешикташ с 11 точки, пред Порто със 7 точки, колкото има и Ред Бул Лайпциг, но с по-лоша голова разлика, а последен е Монако с 2 точки.", "date": "2017.11.22", "title": "Спорт: Изиграха се мачовете от група „G” на Шампионската лига"}
{"url": "http://www.focus-news.net/news/2017/11/22/2459495/sport-izigraha-se-sreshtite-ot-grupa-h-na-shampionskata-liga.html", "text": "Изиграха се срещите от 5-ия кръг на група „H” на Шампионската лига. Апоел Никозия загуби домакинството си на европейския шампион Реал Мадрид с 0:6, като за гостите се разписаха по два пъти Карим Бензема и Кристиано Роналдо, а по един гол добавиха Лука Модрич и Начо Фернандес. В другата среща Борусия Дортмунд загуби в Германия от Тотнъм с 1:2, след като поведе с гол на Пиер-Емерик Обамеянг в 31-ата минута, но допусна обрат след попаденията на Хари Кейн и Хюнг-Мюн Сон през второто полувреме. Във временното класиране води Тотнъм с 13 точки, пред Реал Мадрид с 10 точки, Борусия Дортмунд с 2 точки, колкото има последния Апоел Никозия, но с по-лоша голова разлика.", "date": "2017.11.22", "title": "Спорт: Изиграха се срещите от група „H” на Шампионската лига"}
{"url": "http://www.focus-news.net/news/2017/11/22/2459496/the-washington-post-trima-satrudnitsi-na-beliya-dom-sa-uvolneni-za-tova-che-sa-imali-nereglamentirani-kontakti-s-zheni-vav-vietnam.html", "text": "Трима офицери – специалисти по свръзка – са лишени от работата си в Белия Дом заради подозрения, че са имали „нерегламентирани контакти“ с виетнамски проститутки по време на азиатското турне на американския президент Доналд Тръмп през този месец, пише американското издание The Washington Post.\r\nСпоред данни от източници на вестника, в момента се провежда проверка по отношение на тези военнослужещи, тъй като има сведения, че те са нарушили комендантския час. „Ние знаем за този инцидент и в момента изясняваме въпроса“, заяви представителят на американското военно ведомство Марк Райт.\r\nВсичките трима са приписани към структурите на Белия Дом и се занимават с осигуряването на защитена връзка за президента, вицепрезидента, сътрудниците на секретните служби и други длъжностни лица.\r\nТова не е първият подобен случай. През август още четирима военнослужещи от същото подразделения бяха обвинени, че по време на подготовката за пристигането на вицепрезидента Майк Пенс в Панама са довели чужденки в забранената зона, което се е случило в неработно време. Всичките четирима са били принудени да се върнат в САЩ преди пристигането на Пенс. Те са освободени от задълженията си до завършването на разследването.\r\nПревод и редакция:", "date": "2017.11.22", "title": "The Washington Post: Трима сътрудници на Белия Дом са уволнени за това, че са имали „нерегламентирани контакти“ с жени във Виетнам"}
{"url": "http://www.focus-news.net/news/2017/11/22/2459497/aktualna-patna-obstanovka.html", "text": "Температурите са в интервала от – 7° до 10°. Времето над цялата страна е предимно облачно. Слаб до умерен вятър духа в областите Бургас, Видин, Враца, Пазарджик, Пловдив, Разград, Силистра, Смолян и Търговище. Дъжд вали в проход „Ришки“ /обл. Бургас/, с. Кърнаре /обл. Пловдив/, гр. Котел /обл. Сливен/ и в област Търговище. Слаб сняг вали в прохода „Шипка“ и прохода на „Републиката“. \r\nПътните настилки са предимно сухи, на места частично заледени и обработени. Това съобщиха от пресцентъра на Агенция „Пътна инфраструктура“ (АПИ).\r\nОГРАНИЧЕНИЯ ЗА ТОВАРНИ АВТОМОБИЛИ:\r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n•Автомагистралите; \r\n•път I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•път I-1 Благоевград-ГКПП „Кулата“;\r\n•път I-4 п. в. „Коритна“-Велико Търново-Шумен;\r\n•път I-5 Русе-Велико Търново;\r\n•път I-8 ГКПП „Калотина“-София;\r\n•път I-9 Варна-Бургас;\r\n•път II-18 Околовръстен път София;\r\n•път II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим.\r\nІІ. СЪСТОЯНИЕ НА АВТОМАГИСТРАЛИТЕ:\r\nАМ „Тракия“: \r\nОбласт София: до 12.01.2018 г. шофьорите да се движат с повишено внимание при Мухово посока Бургас поради ремонтни дейности в аварийната лента от км 45+200 до км 46+266. Движението се осъществява регулярно в активна и изпреварваща ленти. \r\nОбласт Бургас: до 30.11.2017 г. от км 325 до км 359 в участъка Карнобат - Ветрен се извършва почистване на окопи и водостоци. Движението се регулира от пътни знаци; от км 329 до км 330 в участъка Драганци – Вратица се извършва засаждане на зелен пояс в посока Бургас – София до 30.11.2017 г. Водачите да се движат с повишено внимание, спазвайки пътната сигнализация. Движението при надлеза на км 344+387 се осъществява с повишено внимание, поради изграждане на вход-изходи за снегопочистваща техника при пътни връзки при км 344 до 31.03.2018 г.\r\nАМ „Хемус“: \r\nОбласт Варна: до 15.12.2017 г. движението в участъка Девня – Повеляново от км 400+800 до км 407+100 се осъществява двупосочно в платното в посока Варна поради ремонтни дейности. Затворено за движение е платното в посока София. Движението е двупосочно в платното в посока Варна при км 407+500 като се връща обратно в платното в посока София при км 400+800. \r\nОграничено е включването на пътен възел \"Девня\" при км 402+100 и на пътен възел \"Повеляново\" при км 407+100, като движението е пренасочено по път I-2 Девня – Варна на пътен възел \"Слънчево\" при км 412+500. Ограничено е качването на пътен възел \"Девня\" при км 402+100, като движението е пренасочено по път I-2 Девня – Варна и се включва в АМ Хемус на  пътен възел \"Неофит Рилски\" при км 392+300. \r\nОбласт София: до 12.01.2018 г. при виадукта над с. Потоп посока Варна от км 16+760 до км 19+690 – движение с повишено внимание, поради ремонтно-възстановителни дейности в аварийната лента на виадукт при км 19+250. \r\nЗа тежкотоварни МПС с технически допустима максимална маса над 10 тона:\r\nОграничено е движението на МПС над 10 т в посока Варна от км 30+260 до км 47+060, поради ремонтни дейности по виадуктите при км 35+760 и км 37+520. \r\nОбходен маршрут: Движението се отклонява по път I-1 и път II-17 от п.в. \"Витинска река\" при км 30+260 до п.в. Ботевград при км 47+060 до 30.11.2017 г.\r\nОграничено е движението на МПС над 10 т в посока София от км 35+450 до км 30+260, поради ремонтни дейности по виадукти при км 33+600 и тунел „Витиня“. \r\nОбходен маршрут: Движението се отклонява при км 35+450 /временна пътна връзка/ по път I-1, след което се връща по АМ \"Хемус\" на км 30+260 при п.в. \"Витинска река\" до 30.11.2017 г.\r\nЗа МПС над 10 тона, се предвижда следният обходен маршрут: Път I-1 – път II-16 при с. Ребърково - гр. Своге - гр. София и обратно. \r\nДвижението се осъществява двупосочно в платното посока Варна от км 49+000 до км 53+880, поради ремонтни дейности по виадукт на км 51+360 до 08.12.2017 г.;   движението от км 31+950 до км 33+820 при Витиня в посока Варна се осъществява в едно платно поради ремонтни дейности в дясното платно. Движението се извършва двупосочно в лявото платно до 22.11.2017 г.; \r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: \r\nОбласт Варна: В участъка от км 0 до км 8+669 движението се осъществява в едно платно поради ремонтни дейности на асфалтовата настилка до 15.12.2017 г.\r\nАМ „Люлин“: няма ограничения.\r\nІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ:\r\n1. Проходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Троянски” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т;\r\n- „Петрохан” - забранен за МПС над 12 т;\r\n- „Републиката“ - забранен за МПС над 12 т;\r\n- „Твърдишки” - забранен за МПС над 10 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.\r\nІV. СЪСТОЯНИЕ НА РЕПУБЛИКАНСКАТА ПЪТНА МРЕЖА:\r\nОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; Ботевград – София от км 196+700 /с. Врачеш/ до км 229+700 /с. Елешница/ движението да се осъществява с повишено внимание, поради намален габарит на пътното тяло. Срок 30.09.2018 г.; от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок до 13.09.2018 г. \r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъка с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г. \r\nОбласт Кюстендил: км 355+564, пътен възел Кочериново движение с повишено внимание поради превоз и преминаване на влекачи с ремаркета с греди с дължина 32 м. Превозът ще бъде само през делнични дни, през светлата част на денонощието от 9,00 до 16,00 часа и няма да се извършва при намалена видимост и лоши атмосферни условия. Влекачите преминават по временен бетонов път, като след преминаването постоянната организация се възстановява. Движението ще е сигнализирано с пътни знаци съгласно одобрен проект за ВОБД. Срок до 30.11.2017 г.\r\n- път І-2 Граница Румъния-Русе-Цар Калоян-Разград-Шумен-Девня-Варна:\r\nОбласт Варна: Движението по път Нови пазар – Варна в района на с. Неофит Рилски от км 167+964 до км 167+536 се осъществява с повишено внимание поради изграждане на кабелна линия. Движението е в свободната лента, съобразно създадената организация за движение. Срок до 22.11.2017 г.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт Ловеч: Движението по път Плевен – София в района на гр. Луковит от км 137+830 до км 139+800 се осъществява двупосочно в свободната лента, съобразно създадената организация на движение, поради частичен ремонт на асфалтовата настилка. Срок до 30.11.2017г.\r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: \r\nОбласт Велико Търново: Севлиево-Велико Търново в участъка от км 126+500 до км 126+542, /преди начало гр. В.Търново/ – изгражда се крайпътен обслужващ обект. МПС да се движат в свободната лента. Скоростта е ограничена до 40 км/ч. Срок до 30.11.2017 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Русе: разклон Борово-кръгово кръстовище Бяла от км 44+660 до км 54+270 –  ремонтни дейности по асфалтовата настилка. Ограничение на скоростта 40 км/ч. Движението се регулира от сигналисти. Срок до 30.11.2017 г. \r\nОбласт Габрово: движение с повишено внимание по път Габрово-вр. Шипка от км 164+120 до км 164+180, поради пропаднал участък. Поставена е необходимата сигнализация. Срок до 31.03.2018 г.; \r\nОбласт Хасково: Димитровград – Хасково в работен участък 2 от 284+400 до км 288+505 – движение в едно платно, поради ремонтни дейности на асфалтовата настилка. Срок до 18.12.2017 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:\r\nОбласт Бургас: от км 451+000 до км 454+000 в участъка Глумче-Соколово се извършват ремонтни дейности по асфалтовата настилка. Движението се регулира от пътни знаци. Срок до 30.11.2017 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; движение в една лента при Сливница посока Калотина от км 25+000 до км 27+000, поради ремонтни дейности в активната лента на км 26+040. Движението се осъществява в изпреварващата лента. Срок 31.10.2018 г.; \r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево”-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 01.12.2017 г.; при км 83+300 и от км 84+500 до км 85+000 – ограничение на скоростта – 30 и 60 км/ч, поради свлачищни процеси. Срок до 01.12.2017 г.; движението по път I-9 ,Кранево – Златни пясъци – Варна от км 90+764 до км 95+403 се осъществява с повишено внимание поради ремонтни  дейности на асфалтовата настилка. Движение в свободната лента съобразно създадената организация за движение. Срок до 30.11.2017 г.\r\nОбласт Бургас: движението в участъка Ахелой – Поморие от км 212+000 до км 217+000 се осъществява с повишено внимание поради извършване на основен ремонт „Реконструкция на път I-9 „Варна-Сл.бряг-Бургас” с изграждане на второ платно от км 210+862 до км 215+629. Движението е регулирано с пътни знаци. Срок до 31.03.2018 г. \r\nІV. СЪСТОЯНИЕ НА РЕПУБЛИКАНСКАТА ПЪТНА МРЕЖА:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности: \r\nПът III-198: Движението по път III-198 Гоце Делчев – Катунци – Петрич в с. Горно Спанчово при км 38+380 се извършва в едната лента за движение. Поради разрушена подпорна стена с дължина 15 метра дясното платно за движение е компрометирано. Движението е урегулирано с необходимите пътни знаци. Предстои изготвяне на инвестиционен проект за укрепване на пътя. Срок до 15.04.2018 г.; \r\nПът ІІІ-1972: Движението по път ІІІ-1972 Сатовча – Доспат при км 7+700, в участъка от с. Блатска до с. Абланица, се извършва в една лента за движение поради активизирало се свлачище. Движението е урегулирано с пътни знаци. Предстои изготвяне на инвестиционен проект за укрепване на пътя. Срок до 15.04.2018 г.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 20.12.2017 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 20.12.2017 г; \r\nПът III-992: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 20.12.2017 г.\r\nРемонтни дейности: \r\nПът II-79: Движението по път Константиново – Бургас от км 77+700 до км 80+000 се осъществява с повишено внимание поради частични ремонтни дейности на асфалтовата настилка. Срок до 30.11.2017 г.\r\nПът III-795 Движението по път Детелина – Карнобат от км 49+000 до км 53+000 се осъществява с повишено внимание поради ремонтни дейности на асфалтовата настилка. Срок до 30.11.2017 г.; \r\nПът III-7306: Движенението по път III-7306 Чубра – Мараш от км 19+100 до км 19+300 се осъществява с повишено внимание поради ремонтни дейности на асфалтовата настилка. Срок до 30.11.2017 г.\r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29: Движението по път II-29 Варна-Добрич от разклон Любен Каравелово до разклон Новаково от км 20+394 до км 23+199 се осъществява в една лента поради частични ремонтни дейности на асфалтовата настилка. Движението на МПС се осъществява в свободната лента. Срок до 16.04.2018 г.; \r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности. Срок до 17.12.2018 г.;\r\nПът III-904: Движението по път III-904 Старо Оряхово – Гроздьово от км 23+403 до км 41+705 се осъществява в една лента поради частични ремонтни дейности. Движението на МПС се осъществява в свободната лента. Срок до 17.12.2018 г.\r\nОПУ-В. Търново:\r\nВременно са въведени следните ограничения за движение на МПС: \r\nПът II-55 прохода на Републиката – затворен за МПС над 12 т. Разрешено е преминаването на автобуси.\r\nОбходен маршрут: Котленски проход. Срок до 25.11.2017 г.\r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 20.12.2017 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът ІІІ-504: Движението по път ІІІ-504 Самоводене – Ресен в участъка от км 1+845 до км 5+925 е ограничено поради изпълнение на ремонтни работи. \r\nОбходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница - с. Ресен и обратно. Срок до 10.12.2017 г.;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок целогодишно.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 20.12.2017 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nРемонтни дейности: няма.\r\nОПУ-Видин:\t\r\nВременно са въведени следните ограничения за движение на МПС: \r\nПът III-114: Ограничено е движението за МПС над 12 т. по път III-114 с. Динково – с. Ружинци от км 22+000 до км 43+066 поради частичен ремонт на асфалтова настилка.\r\nОбходен маршрут: Посока Видин – Монтана: по път Е-79, път II-11, при п.к. Добри дол с път III-112-движението продължава по път II-11 през гр. Лом до кръстовище с път II-81 /Лом – Монтана/- по път II-81 посока Монтана.\r\nЗа движещите се по път II-81 в посока Монтана – Видин: при кръгово кръстовище с път II-11 движението продължава по път II-11 през гр. Лом до кръстовище с път III-112, по път II-11 посока Видин.\r\nЗа движещите се по път III-114 от км 0+000 до км 43+066 /п.к. Ружинци/ с път Е-79 се забранява движението на МПС над 12 т.\r\nЗа МПС до 12 т. не важат обходните маршрути и ограничението. Срок до 20.12.2017 г.;\r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради аварийно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 29.12.2017 г.\r\nРемонтни дейности: няма.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът III-101: Движението път III-101 Враца – Криводол в участъка от край гр. Враца до път Обход Враца от км 0+948 до км 3+415 е ограничено за МПС поради ремонт. Участъка е сигнализиран с пътни знаци и табели.\r\nОбходен Маршрут: път III-101 – път Обход Враца – път II-15 – бул. „България“ – път III-101. Срок до 05.12.2017 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2017 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 20.12.2017 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.\r\nПът III-1002: Движението по по път III-1002 Враца-Леденика от км 2+324 до км 3+200 е ограничено поради ремонтни дейности на асфалтовата настилка.\r\nОбходен маршрут: по ул. „река Лева“. Срок до 25.11.2017 г.; \r\nПът III-1306: Движението по път ІІІ-1306 Вировско – Върбица – Горно Пещене - /път ІІ-15/ от км 62+000 до км 62+300 се осъществява с повишено внимание поради стесняване на дясното платно за движение и ограничаване на скоростта до 50 км/ч, поради възникнали свлачищни процеси. Срок 20.12.2017 г.\r\nРемонтни дейности:\r\nПът II-11: Движението по път II-11 Козлодуй-Гложене км 115+000 до км 151+000 се осъществява при стесняване на една от лентите за движение поради частични ремонтни дейности на асфалтовата настилка. Срок до 27.11.2017 г.\r\nПът III-101: Движението по път III-101 Михайлово – Хайредин – Гложене от км 37+000 до км 65+000 се осъществява с повишено внимание поради частични ремонтни дейности на асфалтовата настилка. Една от лентите за движението е стеснена. Срок до 25.11.2017 г.;\r\nПът III-1002: Движението по път ІІІ-1002 Враца – Леденика от км 5+150 до км 5+200 се осъществява с повишено внимание поради стесняване на една от лентите за движение, поради деформация на пътната настилка. Срок до 30.11.2017 г.; \r\nПът III-1002: Движението по път ІІІ-1002 Враца – Леденика от км 12+150 до км 12+200 се осъществява с повишено внимание, поради стесняване на една от лентите за движение, поради възникнали свлачищни процеси. Срок до 30.11.2017 г.;\r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nРемонтни дейности: \r\nПът II-44: Движението по път II-44 Драгановци – Габрово от км 14+600 до км 23+978,36 и от км 25+731 до км 28+972.75 се осъществява в една лента поради ремонти дейности и ограничение на скоростта 30 км/ч. Движението се регулира от сигналисти. Срок до 25.12.2017 г.; \r\nПът III-5004: Движението по път III-5004 Чехлевци – Велчевци от км 11+770 до км 11+829 се осъществява в една лента поради ремонти дейности на асфалтовата настилка. Срок до 31.08.2018 г.; \r\nПът III-5006: Движението по път III-5006 Палаузово – Стомонеците при км 7+060 се осъществява с повишено внимание поради пропаднал участък до ръб асфалтова настилка. Една от лентите за движение е стеснена, като е поставена необходимата сигнализация. Срок до 31.03.2018 г.\r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности:\r\nПът II-29: Движението по път II-29 разклон Дебрене – Добрич от км 25+830 до км 43+315 се осъществява с повишено внимание поради частични ремонтни дейности на асфалтовата настилка. Срок 30.03.2018 г. \r\nПът II-29: Движението по път II-29 Варна – Добрич от км 25+830 до км 43+415 се осъществява с повишено внимание поради частични ремонтни дейности на асфалтовата настилка. Срок до 30.11.2017  г.\r\nПът II-97: Движението по път II-97 Околовръстен път на гр. Добрич от км 0+898 до км 16+539 се осъществява с повишено внимание поради частични ремонтни дейности на асфалтовата настилка. Срок 30.03.2018 г.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 30.11.2017 г.\r\nРемонтни дейности: \r\nПът III-107: Движенето по път III-107 след Рилския манастир от км 31+350 до км 31+450 се осъществява двупосочно в една лента поради пропадане на част от дясната пътна лента и банкета. В участъка скоростта на движение е ограничена до 30 км/час и е сигнализирано с пътни знаци. Срок до 15.12.2017 г.; \r\nПът III-602: Движението по път III-602 Горна Козница – Мала Фуча от км 12+900 до 22+400 се осъществява в една лента поради частични ремонтни дейности на асфалтовата настилка, почистване на окопи и попълване на банкети. Сигнализирано е с пътни знаци. Срок до 15.12.2017 г.; \r\nПът ІІІ-6202: Движение по път ІІІ-6202 хижа Студен кладенец – хижа Осогово от км 16+000 до км 19+600 да се осъществява с повишено внимание поради подравняване на банкети и почистване на окопи. Сигнализирано е с пътни знаци. Срок до 24.11.2017 г.\r\nПът III-623: Движението по път III-623 Бобов дол – Жедна при км 14+900 се осъществява в една лента поради активизирало се свлачище. Сигнализирано е с пътни знаци. Срок до 30.11.2017 г.\r\nОПУ-Кърджали:\r\nВременно са въведени следните ограничения за движение на МПС: \r\nПът II-59: Движението по път II-59 Момчилград – Крумовград в участъка от км 17+880 до км 21+400 се извършва по новоизграден обходен път. Срок до 20.12.2017 г.\r\nПът IIII-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 20.12.2017 г.\r\nРемонтни дейности: \r\nПът III-5904: Движението по път III-5904 Крумовград – Ивайловград от км 11+530 до км 11+760 се осъществява в една лента поради извършване на частични ремонтни дейности на асфалтовата настилка. Срок до 31.12.2017 г. \r\nОПУ-Ловеч: \r\nВременно са въведени следните ограничения за движение на МПС: \r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.11.2017 г.\r\nРемонтни дейности:\r\nПът II-35: Движението по път II-35 вход град Троян от км от км 70+915 до км 73+180 се осъществява в едно платно посока (Троян – Ловеч) поради ремонтни дейности на асфалтовата настилка. Движението се осъществява двупосочно в платното посока Ловеч. Срок до 30.11.2017 г.; \r\nПът III-358: Движението по път III-358 Гложене – Ябланица от км 71+000 до км 76+000 се осъществява с повишено внимание поради изсичане на храсти и земни работи. Срок до 31.11.2017 г.; \r\nПът III-402: Движението по път ІІІ-402 Български извор – Старо село от км 0+000 до км 6+300 се осъществява в една лента в работните участъци поради ремонтни дейности по пътното платно. Срок до 25.11.2017 г.\r\nОПУ-Монтана:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г.;\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 05.01.2018 г.; \r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 05.12.2017 г.\r\nРемонтни дейности: \r\nПът ІІІ-102: Движението по път III-102 Бели Мел – Монтана от км 74+000 до км 80+500 се осъществява с повишено внимание поради частични ремонти дейности на асфалтовата настилка. Ограничението на скоростта в посочения участък е до 40 км/ч и е обозначено с пътни знаци.\r\nАлтернативен маршрут: в гр. Монтана по ул. Извора, ул. Веренишка, местност Парта, местност Палековото, път III-102 и обратно.Срок до 30.11.2017 г.; \r\nПът III-102: Движението по път ІІІ-102 с. Горна Ковачица – с. Г. Дамяново от км 63+420 до км 67+000 се осъществява двупосочно в една лента поради почистване на банкети, окопи и ремонт на мантинели. Водачите да се движат с повишено внимание и съобразена скорост. Срок до 30.11.2017 г.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nРемонтни дейности: няма.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 09.01.2018 г.\r\nРемонтни дейности: няма.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 01.12.2017 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 – в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nРемонтни дейности:\r\nПът III-303: Движението по път ІІІ-303, Малчика – Градище в участък от км 0+000 до км 2+525 и от км 11++478 до км 19+206 се осъществява в едната лента поради ремонтни дейности на асфалтовата настилка, СМР по банкети и смяна на бордюри. Срок: до 01.12.2017 г.\r\nОПУ-Пловдив: \r\nВременно са въведени следните ограничения за движение на МПС:\r\nПът II-64: Движението по път II-64 Карлово – Баня е ограничено поради ремонтни дейности на асфалтовата настилка. \r\nОбходен маршрут: гр. Баня – с. Марино поле – гр. Карлово и обратно. Срок до 15.12.2017 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 20.12.2017 г. \r\nПът III-5802: Движението по път III-5802 Тополово – Леново – Поройна в участъка от край с. Поройна до кръстовище с път III-667 от км 19+287 до км 19+495 е ограничено за всички МПС. Срок до 20.12.2017 г. \r\nПът III-8611: Движението по път III-8611 Белица-Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 20.12.2017 г.\r\nРемонтни дейности: \r\nПът II-86: Движението по път II-86 Пловдив – Асеновград се осъществява с повишено внимание съгласно поставените знаци поради частични ремонтни дейности в банкета. Извършва се уширяване на пътните платна. Срок до 20.12.2017 г. \r\nПът III-565: Движението по път III-565 Шишманци – Белозем се извършва в една лента поради ремонтни дейности на асфалтовата настилка. Срок до 08.12.2017 г.\r\nПът ІІІ-667: Движението по път III-667 Първомай – Дълбок извор в с. Поройна при км 19+435 (мост над р. Чинар дере) се осъществява в една лента съгласно поставена вертикална сигнализация и светофарна уредба поради ремонтни дейности. \r\nОбходен маршрут: през временно изграден път в с. Поройна. Срок до 27.01.2018 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nРемонтни дейности: \r\nПът II-49: Движението по път II-49 Търговище-Разград в участъка от граница с област Търговище до началото на гр. Разград от км 9+800 до км 30+658 се осъществява с повишено внимание  поради извършване на ремонтни работи. Срок до 15.09.2018 г.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради аварийно-възстановителни работи на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.12.2017 г.\r\nРемонтни дейности: \r\nПът ІІІ-501: Движението по път III-501 Русе – Басарбово при км 5+976 се осъществява в една лента с пропускателен режим поради авариен ремонт на лява тротоарна конзола на мостово съоръжение. Въведено е ограничение на скоростта 40 км/ч. Срок до 01.12.2017 г. \r\nОПУ-Силистра:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-49: Движението по път II-49 Тутракан – Старо село – Кубрат от км 89+100 до км 98+876 се осъществява в една лента с повишено внимание, спрямо поставената временна сигнализация поради частични ремонтни дейности на асфалтовата настилка. Срок до 21.05.2018 г. \r\nПът III-216: Движение по път III-216 Ситово – Дулово в градската част на гр. Дулово от км 29+070 до 30+400 се осъществява с повишено внимание поради ремонтни дейности на асфалтова настилка. Срок до 30.11.2017 г. \r\nПът III-235: Движението по път III-235 Окорш – Паисиево – Главиница – Зафирово – М. Преславец в участъка от км 0+000 до км 12+000 се осъществява в една лента като поетапно се затваря лява и дясна лента за движение поради частичен ремонт на асфалтовата настилка и профилиране на банкети. Срок до 30.11.2017 г.\r\nПът III-235: Движението по път ІІІ-235 Зафирово – Малък Преславец от км 39+117 до км 52+970 се осъществява двупосочно в една лента поради частични ремонтни дейности на асфалтовата настилка. Срок до 05.12.2017 г.\r\nОПУ-Сливен:\r\nВременно са въведени следните ограничения за движение на МПС: \r\nПът ІІ-53: Движението по път II-53 с. Бяла – гр. Сливен при км 107+200 е ограничено за МПС над 3.5 т. Движението се осъществява в едната лента поради намален габарит на пътното тяло. Срок до 30.11.2017 г.\r\nРемонтни дейности: няма ремонтни дейности.\r\nОПУ-Смолян:\r\nВременно са въведени следните ограничения за движение на МПС: \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 03.01.2018 г.\r\nРемонтни дейности: \r\nПът ІІ-86: Движението по път ІІ-86 Смолян – Средногорци в участъка от с. Влахово до с. Подвис от км 109+450 до км 109+600 се осъществява с повишено внимание поради старо свлачище и неравности в посока Смолян. Движението в района се регулира с пътни знаци. Срок до 03.01.2018 г. \r\nПът ІІІ-197: Движението по път ІІІ-197 с. Тешел – с. Грохотно от км 78+100 до км 78+300 се осъществява с повишено внимание поради пропадане на подпорна стена. Движението в района се регулира с пътни знаци. Срок до 03.01.2018 г.\r\nПът ІІІ-866: Движението по път ІІІ-866 с. Стойките – с. Широка лъка от км 29+300 до км 29+310 се осъществява с повишено внимание поради разрушаване на част от каменна подпорна стена. Движението в района се регулира с пътни знаци. Срок до 03.01.2018 г.\r\nПът ІІІ-865: Движението по път ІІІ-865 с. Леска – с. Вехтино в района на мост над\r\n река „Арда“ при км 7+200 се осъществява в една лента поради обрушване на скат. Движението в района се регулира от сигналисти. Срок до 22.11.2017 г.\r\nПът ІІІ-8611: Движението по път ІІІ-8611 с. Давитково – Оряховец при км 59+250 се осъществява с повишено внимание поради старо свлачище и пропаднала пътна лента. Движението в района се регулира с пътни знаци. Срок до 03.01.2018 г. \r\nПът ІІІ-8632: Движението по път III-8632 Баните – пътно кръстовище Стоянов мост при км 6+700 се осъществява в една лента поради разрушена подпорна стена от каменна зидария и тръбен водосток. Участъкът е сигнализиран с пътни знаци. Срок до 03.01.2018 г.\r\nПът ІІІ-8652: Движението по път ІІІ-8652 с. Изгрев – гр. Неделино при км 15+780 се осъществява в една лента поради пропадане на пътен банкет и част от пътното платно. Движението в района се регулира с пътни знаци. Срок до 03.01.2018 г.\r\nПът ІІІ-8683: Движението по път ІІІ-8683 Смолян – Рудозем в района на с. Чокманово при км 2+030 се осъществява с повишено внимание поради старо свлачище и частично пропаднала пътна лента. Движението в района се регулира с пътни знаци. Срок за изпълнение до 03.01.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът III-802: Движението по път III-802 София – Банкя от км 5+160 до км 6+431 е ограничено, поради ремонтни дейности на асфалтовата настилка. Срок 15.12.2017 г.\r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. \r\nРемонтни дейности: \r\nПът II-18: до 01.12.2017 г. движението по Софийски околовръстен път /СОП/ в участъка от Казичене – до АМ „Тракия“ от км 31+850 до км 35+092 се осъществява двупосочно в платното от Казичене към АМ „Тракия“. Ограничено е платното в посока от АМ „Тракия“ към Казичене и АМ „Хемус“. \r\nПът III-813: Движението по път III-813 Годеч – Драгоман от км 6+900 до км 27+720 се осъществява в една лента поради частични ремонтни дейности на асфалтовата настилка. Движението се осъществява поетапно в лява или дясна лента до 30.06.2018 г.\r\nОПУ-Стара Загора:\r\nВременно са въведени следните ограничения за движение на МПС: \r\nПът II-55: Движението през проход на Републиката е ограничено за МПС над 12 т. Разрешено е преминаването на автобуси.\r\nОбходен маршрут: През Котленски проход. Срок до 25.11.2017 г.\r\nПът II-55: Движението по път II-55 Гурково – В. Търново е ограничено в гр. Гурково. \r\nОбходен маршрут: \r\nДвижението на МПС до 12 т в посока север-юг преминава по път II-55 през Проход на Републиката до км 55+800, където се отклонява през четвъртокласен път IV-53438 Димовци – Николаево до кръстовище с подбалкански път I-6.\r\nДвижението на МПС до 12 т в посока юг-север се пренасочва по градската улична мрежа на гр. Гурково. Срок до 25.11.2017 г.\r\nПът ІІІ-807: Движението по път III-807 в с. Скобелево е ограничено поради ремонт на мост над р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.\r\nРемонтни дейности: \r\nПът ІІ-57: Движението по път II-57 Стара Загора – Раднево в участъците от км 0+250 до км 11+075 в посока с. Сърнево и от км 12+460 до км 31+881 в посока гр. Раднево се осъществява с повишено внимание поради частични ремонтни дейности на асфалтовата настилка. Срок до 01.01.2018 г.\r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради ремонтни дейности на мостово съоръжение. Срок до 30.04.2018 г.\r\nРемонтни дейности: \r\nПът II-51: Движението по път II-51 Попово – Дралфа от км 64+368 до км 71+418 се осъществява с повишено внимание поради ремонтни дейности. Срок до 31.12.2017 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 20.12.2017 г.\r\nРемонтни дейности:\r\nПът III-806: Движението по път III-806 Хасково – Минерални Бани от км 0+000 до км 0+877 се осъществява в едно платно поради ремонтни дейности. Срок до 18.12.2017 г.\r\nОПУ-Шумен:\r\nВременно са въведени следните ограничения за движение на МПС: \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.\r\nРемонтни дейности: няма.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2017 г.\r\nПът III-7008: Движението по път III-7008 Елхово – Изгрев от км 2+440 до км 2+560 е ограничено поради лошо експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2017 г.\r\nРемонтни дейности:\r\nПът III-536: Движението по път III-536 Ямбол – Роза от км 3+100 до км 9+700 се осъществява в една лента поради ремонтни дейности на асфалтовата настилка. Срок до 31.12.2017 г.\r\nПът ІІІ-7008: Движението по път III-7008 с. Малък Манастир – с. Голям Манастир от км 18+059 до км 18+127 се осъществява в една лента поради пропаднала настилка и пропаднал насип. Срок до 31.12.2017 г.\r\n2. Опасност от падащи камъни: Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път II-16 Ребърково-Своге-Нови Искър; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2017.11.22", "title": "Актуална пътна обстановка"}
{"url": "http://www.focus-news.net/news/2017/11/22/2459498/predstoyashti-sabitiya-v-stranata-za-22-noemvri-agentsiya-fokus.html", "text": "***\r\nОт 09.00 часа ще се проведе заседание на Народното събрание. \r\n***\r\nОт 10.00 часа ще се проведе седмичното заседание на Министерския съвет. \r\n***\r\nОт 09.30 часа в хотел „Балкан“ ще се проведе Националната конференция „Дуалното образование – път на възможностите“. Конференцията  ще бъде открита от вицепремиера Томислав Дончев, министъра на образованието и науката Красимир Вълчев, посланиците на Швейцария, Австрия и Германия Денис Кнобел, Роланд Хаузер и Херберт Салбер, както и от Огнян Златев, ръководител на Представителството на ЕК в София.\r\n***\r\nОт 11.30 часа в сградата на Народното събрание, ръководството на КНСБ ще се срещне с парламентарната група на „Обединени патриоти“.\r\n***\r\nОт 13.00 часа на мобилна автоматична станция, разположена пред сградата на Министерство на околната среда и водите на бул. „Мария Луиза“ – 22, министърът на околната среда и водите Нено Димов ще представи резултатите от сравнително измерване на качеството на атмосферния въздух в София.\r\n***\r\nОт 11.00 часа в Регионален исторически музей – Плевен Заместник-министърът на транспорта, информационните технологии и съобщенията Димитър Геновски ще валидира две пощенско-филателни издания, посветени на 140 години от Плевенската епопея и създаването на Военноисторическия музей в Плевен.\r\n***\r\nОт 09.30 часа 28 състав на Софийския градски съд ще заседава по делото срещу Евгени И. и Петър Сп. (бивши агенти от ДАНС, чл. 357 НК).\r\n***\r\nОт 10.00 часа 6 състав на Специализирания наказателен съд ще се гледа делото срещу Даниел Б., Христо П., Цветан К. и др. за организиране и ръководене на организирана престъпна група. \r\n***\r\nОт 10.00 часа 3 състав на Специализирания наказателен съд ще се гледа делото срещу Владимир Т., Пламен Н., Тодор С. и др. за образуване и ръководене на организирана престъпна група. \r\n***\r\nОт 10.45 часа 18 състав на Софийския градски съд ще проведе съдебно заседание по молба за условно предсрочно освобождаване от Любомир Д. – Гребеца.\r\n***\r\nОт 11.00 часа в сградата на ВАС (бул. Стамболийски № 18) ще се състои церемонията по встъпването в длъжност на председателя на Върховен административен съд.\r\n***\r\nОт 11.00 часа 4 състав на Специализирания наказателен съд ще гледа делото срещи Дандинсон Д., Маркс Б. и Принс Б. за организиране и ръководене на организирана престъпна група. \r\n***\r\nОт 11.00 часа 7 състав на Специализирания наказателен съд ще гледа делото срещу Пламен М., Анета Г. и Женя Г. за образуване и ръководене на организирана престъпна група.\r\n***\r\nОт 12.00 часа зам.-кметът на Столична община Дончо Барбалов ще участва в награждаването на най-активните първокласници от 138 СУ „Проф. Васил Златарски”, които взеха участие в инициативата „Искам пеша”, разработена от екипа на проект „Зелена София”.\r\n***\r\nОт 12.30 часа в къща музей “Димитър Димов”  ще се проведе дискусия за Френската лексика в романа “Тютюн”. \r\n***\r\nОт 14.00 часа в Дом на науката и техниката, ул. Г. С. Раковски 108, зала 4, гр. София ще се проведе публично обсъждане на идеен проект на „Стратегия за развитие на енергетиката в България. Визия в хоризонт до 2030 година“.\r\n***\r\nОт 14.00 часа в пресклуба на БТА „Българска асоциация за изолации в строителството“ (БАИС) организира кръгла маса на тема „Пожаробезопасност при изпълнението на фасадни изолации“.\r\n***\r\nОт 18.30 часа в кафе-книжарница Orange (ул. Граф Игнатиев 18, ет. 4) ще бъде представена новата книга на политолога и писателя Евгени Дайнов „Записки по революцията“ (1997-2017). Книгата ще бъде представена от Константин Павлов-Комитата.\r\n***\r\nОт 18.30 часа на ъгъла на ул. „Златен рог“ и „Джеймс Баучер“ жители от квартал „Лозенец“ организират трети протест срещу изграждането на 120-метров небостъргач в квартала.\r\n***\r\nОт 19.00 часа в Български културен център на ул.\"Веслец\" 13 ще се състои премиерата на книгата \"Номерология на успеха\"*** на топ нумеролога Милена Иванова- ЕА.\r\n***\r\nОт 14.00 часа на Професионална гимназия по компютърни системи и технологии в град Правец ще гостуват лектори от благотворителна инициатива „Бъдители“.\r\n***\r\nВ Банско ще се състои официалното откриване на Банско Филм Фест 2017.\r\n***\r\nОт 13.00 часа в сградата на Областната администрация ще се състои официална церемония, на която ще бъдат наградени отличени в конкурса „Най-усмихнатият клас“. \r\n*** \r\nОт 10.30 часа в Заседателната зала на МУ-Варна ще се проведе пресконференция, на която ще бъдат представени новите възможностите за ранно откриване по време на бременността на тежки генетични заболявания като Синдром на Даун, Синдром на Патау, Синдром на Едуардс и някои от дефектите, свързани с половите хромозоми чрез използването на съвременни неинвазивни ДНК тестове. \r\n***\r\nОт 12.00 часа в пункт за базиране Варна ще се проведе ритуал по изпращане на минен ловец „Цибър” от състава на дивизион миночистачни кораби, който заминава на задгранично плаване.\r\n***\r\nОт 14.00 часа в офиса на ГЕРБ на ул. „Георги Бенковски” №1 общинският съветник Даниела Димова ще проведе среща с граждани. \r\n***  \r\nОт 9.30 часа в пресклуба на БТА ще се състои пресконференция на Студентския съвет на Великотърновския университет. Ще бъде представен новият председател на съвета, както и резултати от студентска анкета. Ще бъдат коментирани актуални проблеми на студентската общност. \r\n***  \r\nОт  10.30 часа в пресклуба на БТА ще се състои пресконференция на Бюрото по труда. \r\n***  \r\nОт 14.00 часа в музей „Възраждане и Учредително събрание“ ще се проведе Информационно събитие по повод Българското председателство на Съвета на Европейския съюз – гостува министър Лиляна Павлова.\r\n***  \r\nОт 17.30 часа в Изложбени зали „Рафаел Михайлов ще се проведе Среща – разговор с журналиста и писател Румен Стоичков и представяне на новата му книга „Сърце на длан“. \r\n***  \r\nОт 21.00 часа в клуб „Мелон“ ще се проведе Благотворителен концерт „Да помогнем на Божидар“- Ивелина Романова, Мартин Лалев, група „КОВУ“, jam-session. \r\n***\r\nОт 10.30 часа във филиал \"Незабравка\" на детска градина \"Арабела\" заместник-кметът на Община Видин Венци Пасков ще присъства на събитие - инсценирана ситуация за прилагане правилата на движение на улицата на тема: \"Вече знаем правилата!\", с деца от предучилищна възраст.\r\n***\r\nОт 17.30 часа в синя зала на Младежки дом ще бъде представена фотоизложба на Ивелина Берова. \r\n***\r\nОт 10.30 часа в ритуалната зала на Община Габрово ще се проведе Начална пресконференция по проект „Развитие на устойчив градски транспорт на град Габрово“.\r\n***\r\nОт 14.00 часа в Държавен куклен театър „Дора Габе“ ще се играе кукления спектакъл „Тримата братя и златната ябълка“. \r\n***\r\nОт 17.30 часа в Дом-паметник „Йордан Йовков“ ще бъде представена книгата „Не проваляй живота си“ от Йовка Атанасова. \r\n***\r\nОт 10.30 часа в Гората на Апостола ще се състои тържествен ритуал по засаждане на дръвчета. По късно, от 13:30 часа, в Националния музей „Васил Левски“, студенти и докторанти ще представят свои разработки за Апостола на Свободата, актуални оценки за делото на Васил Левски в социалните мрежи и средствата за масово осведомяване, задействане на елементи от националната културна памет по време на юбилеите и др.\r\n***\r\nОт 11.00 часа в заседателна зала № 305, в сградата на община Карлово, ще се състои пресконференция на тема:  „Снегопочистване и зимно поддържане на общинската пътна мрежа, разположена на територията на община Карлово за оперативен сезон 2017/2018 г.“\r\n***\r\nОт 10.00 часа в Окръжен съд – Кюстендил ще се разгледа дело по обжалване на мярката „Задържане под стража” спрямо Г. Динев, обвинен в действия по обир на банкомат в Сапарева баня. \r\n ***\r\nОт 10.00 часа в Многопрофилна болница за активно лечение ще се проведе заседание на Управителния съвет. \r\n*** \r\nОт 10.00 часа в заседателната зала на Общината ще се проведе информационни срещи на тема „Възможности за финансиране от Европейските структурни и инвестиционни фондове (ЕСИФ)“.  \r\n***\r\nОт 09.00 часа пред затвора в Пазарджик, надзиратели ще проведат символичен протест с три основни искания – увеличение на заплатите с 20%, повишаване щата за надзиратели и уеднаквяване на сумите за специфични условия на труд с тези на служителите на МВР.\r\n***\r\nКметът на Община Перник Вяра Церовска ще открие Форум на тема „Заедно с любов към децата” по повод 135 години от създаването на първата детска градина в България.\r\n***\r\nОт 10.30 часа в зала „Империал“ хотел „Империал“, бизнесът, местната и изпълнителната власт ще дискутират на кръгла маса възможностите на европредседателството за допълнително привличане на инвестиции, както и засилващата се роля на иновациите. \r\n***\r\nОт 14.00 часа пред Централна поща ще бъде открита изложбата „50 години от провеждането на експеримента с първата българска подводна къща „Хеброс“.\r\n***\r\nОбщинските съветници от  ГЕРБ в град Пловдив ще проведат приемни с гражданите, както следва: Радослава Ташкова, председател на Групата на  ГЕРБ и заместник-председател на Общински съвет  - Пловдив и Георги Василев ще се срещат с граждани от 16.00 до 18.00 часа в офиса на  ГЕРБ в район „Южен” на ул. „Академик Петър Динеков”№1А;  в същия офис д-р Аргир Аргиров ще приема граждани от 17.30  до 18:30 часа; Ани Лафчиева, ще се среща с граждани 17.00 до 18:30 часа в офиса на  ГЕРБ в район „Източен” на ул. „Коста Паница”№5, в същия офис от 17.30 до 19.00 часа ще приема граждани и Емил Русинов. \r\n***\r\nОт 11.00 часа в Дирекцията на НУИ – Русе ще се проведе пресконференцията по повод провеждането на XI международен конкурс \"Франц Шуберт\" - Русе, 2017.\r\n***\r\nОт 13.00 часа в кафенето на хотел „Ломбарди” /до Гимназията по дървообработване/, където ще се проведе среща с жени с онкологични заболявания.\r\n***\r\nОт 18.00 часа в Галерия 8 ще бъде открита самостоятелна изложба живопис „Другият живот“ на художника Даниел Дянков. \r\n***\r\nОт 10.00 ч. пред сградата на Районния съд в Смолян служителите на затворническото общежитие „Герзовица“ и колегите им от Главна дирекция „Охрана“ организират протестно събрание на открито \r\n***\r\nОт 10.30 часа в Драматичния театър ще се играе спектакъла за малки и големи „Жива вода“ от Мариета Ангелова. \r\n***\r\nОт 11.00 часа в конферентната зала на Синдикален дом ще се състои пресконференция на тема „Нарушенията в ТрУ, Стара Загора“, организирана от част от академичната общност на Тракийски университет. \r\n***\r\nОт 16.00 часа в залите  на НЧ „Св. Климент Охридски 1858“ се проведе Конкурс  „Христо  Кацаров”  за  детска  и  юношеска  поезия - двадесет  и  второ  издание.\r\n***\r\nОт 16.00 часа вв РБ „Захарий Княжески“ ще се проведе Концерт на ученици от НУМСИ „Христина Морфова“.\r\n***\r\nОт 19.00 часа в Драматичен театър ще се проведе постановката „Укротяване на опърничавата“ от Уилям Шекспир, Постановка: Ивалин Димитров.", "date": "2017.11.22", "title": "Предстоящи събития в страната за 22 ноември (Агенция „Фокус“)"}
{"url": "http://www.focus-news.net/news/2017/11/22/2459499/sofiya-dve-detsa-sa-zaginali-pri-pozhar-vav-furgon-v-selo-shuma.html", "text": "Две деца са загинали при пожар във фургон в село Шума, община Годеч. Това съобщиха за Агенция \"Фокус\" от пресцентъра на МВР.\r\nСигналът за пожар във фургон е подаден около 20.30 часа във вторник. След погасяването са открити телата на момченце на 1 година и момиченце на 2 години. Все още не е ясно къде са били родителите на децата.\r\nОчаквайте подробности", "date": "2017.11.22", "title": "София: Две деца са загинали при пожар във фургон в село Шума"}
{"url": "http://www.focus-news.net/news/2017/11/22/2459500/reuters-polovinata-ot-germantsite-iskat-novi-izbori-sled-kato-koalitsionnite-pregovori-se-provaliha.html", "text": "Половината от германците искат провеждането на нови избори, след като канцлерът Ангела Меркел се провали в опита си да формира нова управляваща коалиция, а една пета от запитаните искат формирането на правителство на малцинството, предава Reuters, като се позовава на данните от социологическо проучване публикувано в сряда.\r\nАнкетата е проведена от INSA, по поръчка на Bild и показва, че 49,9% от запитаните искат предсрочни парламентарни избори.\r\nДанните сочат също, че 48,5% смятат, че Германската социалдемократическа партия (ГСДП) е в пълното си право да не иска да влезе в нова „голяма коалиция“ с блока на Меркел (ХДС/ХСС), като в полза на подобно обединение са само 18,5% от участниците в запитването. ГСДП регистрира най-слабия си резултат за целия период на около 100-годишното си съществуване, след като прекара два мандата в коалиция със Съюза (ХДС/ХСС).\r\nРазпадът на преговорите между блока на Меркел, „Свободната демократическа партия“(СвДП) и „Зелените“ хвърли Германия в политическа неопределеност и повиши вероятността от предсрочни парламентарни избори.\r\nАнкетата показва, че 28% винят лидера на СвДП Кристиян Линднер за провала на преговорите, а с 1% по-малко са тези, които смятат, че виновната е Меркел, докато само 13% са на мнение, че за това е отговорен Джем Йоздемир от „Зелените“.\r\nЧетирима от десет запитани заявяват, че Меркел трябва да е канцлер за четвърти път, дори и при провеждането на нови избори, докато 24% предпочитат друг кандидат от Християндемократичния съюз(ХДС), въпреки че все още няма консенсус кой точно да е той.\r\nСоциологическото проучване сочи, че повечето избиратели предпочитат коалиция между ХДС и СвДП след евентуални нови избори, следван от варианта за коалиция между ГСДП, „Зелените“ и „Левицата“.\r\nДруг извод, който може да бъде направен от получените данни е, че предсрочните избори биха донесли много малка разлика спрямо резултатите от септемврийския вот, като ХДС ще претърпи леки загуби и ще спечели 30% от гласовете, ГСДП би останал на нивата на подкрепа от предишните избори – 21%, „Зелените“ биха спечелили гласовете на 10% от избирателите, а СвДП – 11%.\r\nАко данните от анкетата се окажат верни, то това би означавало, че сегашното разпределение на силите ще се запази и единствените възможни коалиционни варианти ще са ХДС+ГСДП или ХДС+СвДП+“Зелените“.\r\nПревод и редакция:", "date": "2017.11.22", "title": "Reuters: Половината от германците искат нови избори, след като коалиционните преговори се провалиха"}
{"url": "http://www.focus-news.net/news/2017/11/22/2459501/predstoyashti-mezhdunarodni-sabitiya-za-22-noemvri-agentsiya-fokus.html", "text": "Международният наказателен трибунал за бивша Югославия ще произнесе присъдата на Ратко Младич. В Германия продължават усилията на Ангела Меркел да формира коалиционно правителство, с което да избегне провеждането на предсрочни избори.  Руският президент Владимир Путин ще се срещне с колегите си от Турция и Иран, Реджеп Тайип Ердоган и Хасан Роухани, за да обсъдят възможностите за постигане на мир в Сирия.  Европейският съд по правата на човека ще проведе заседание, на което бившият премиер на Италия Силвио Берлускони се надява да бъде отменена наложената му забрана да заема държавни длъжности.", "date": "2017.11.22", "title": "Предстоящи международни събития за 22 ноември ( Агенция \"Фокус\" )"}
{"url": "http://www.focus-news.net/news/2017/11/22/2459502/nimh-nad-stranata-shte-preobladava-oblachno-vreme-no-shte-e-pochti-bez-valezhi-shte-se-zatopli-i-maksimalnite-temperaturi-shte-sa-mezhdu-10-i-15.html", "text": "Днес над страната ще преобладава облачно време, но ще е почти без валежи. Това съобщи за Агенция \"Фокус\" Мартин Славчев, дежурен синоптик в Националния институт по метеорология и хидрология (НИМХ) към Българската академия на науките (БАН). След обяд от запад облачността ще започне да се разкъсва и намалява. Ще продължи да духа до умерен вятър от запад-северозапад, но с него вече ще прониква по-топъл въздух. Ще се затопли, максималните температури в повечето места ще са между 10° и 15°, в София – около 11°.\r\nНад Черноморието ще преобладава облачно време, почти без валежи. Ще духа до умерен запад-северозападен вятър. Максималните температури на въздуха ще са 10°-13°. Температурата на морската вода е около 13°. Вълнението на морето ще е 2 бала.\r\nНад планините ще преобладава облачно, мъгливо и ветровито време, почти без валежи. След обяд над масивите от Западна България облачността ще започне да намалява. Със силен, по високите и открити части временно и бурен северозападен вятър, ще нахлува по-топъл въздух. Максималната температура на височина 1200 метра ще е около 6°, на 2000 метра – около 0°.\r\nАтмосферното налягане слабо ще се понижи, ще е малко по-ниско от средното за месеца.", "date": "2017.11.22", "title": "НИМХ: Над страната ще преобладава облачно време, но ще е почти без валежи, ще се затопли и максималните температури ще са между 10° и 15°"}
{"url": "http://www.focus-news.net/news/2017/11/22/2459503/ministar-neno-dimov-shte-predstavi-rezultati-ot-sravnitelno-izmervane-na-kachestvoto-na-vazduha-v-sofiya.html", "text": "Министърът на околната среда и водите Нено Димов ще представи резултатите от сравнително измерване на качеството на атмосферния въздух в София, съобщиха от пресцентъра на министерството. Измерването е извършено с мобилни станции на Изпълнителна агенция по околна среда (ИАОС) в периода 13-20 ноември в четири столични района с различни видове отопление и различен автомобилен трафик. \r\nРезултатите ще бъдат представени от 13.00 часа на мобилна автоматична станция, разположена пред сградата на Министерство на околната среда и водите на бул. „Мария Луиза“ - 22.", "date": "2017.11.22", "title": "Министър Нено Димов ще представи резултати от сравнително измерване на качеството на въздуха в София"}
{"url": "http://www.focus-news.net/news/2017/11/22/2459504/pravitelstvoto-shte-obsadi-namalyavaneto-na-tarifite-za-rouming-mezhdu-balgariya-i-makedoniya.html", "text": "Правителството ще обсъди меморандум за разбирателство между България и Македония за намаляване на международните тарифи за роуминг за телекомуникационни услуги. Това предвижда точка от дневния ред на министрите за днешното редовно правителствено заседание. Кабинетът ще разгледа и допълнителни трансфери за 2017 г. за изплащане на допълнително възнаграждение за постигнати резултати от труда на директорите на общинските детски градини, училища, центрове за подкрепа за личностно развитие и центрове за специална образователна подкрепа. Предложението е внесено от просветния министър Красимир Вълчев. \r\nМинистерският съвет ще обсъди и проект на решение за освобождаването на член на изпълнителния съвет на Агенцията за приватизация и следприватизационен контрол и за назначаването на нов. Точката е внесена от министъра на икономиката Емил Караниколов.", "date": "2017.11.22", "title": "Правителството ще обсъди намаляването на тарифите за роуминг между България и Македония"}
{"url": "http://www.focus-news.net/news/2017/11/22/2459505/ria-novosti-kaspiyskata-flotiliya-na-vmf-na-rusiya-provede-antiteroristichni-ucheniya.html", "text": "Учения по противодействие на тероризма бяха проведени от корабните съединения и войнските части на Каспийската флотилия в град Астрахан, Махачкала и Каспийск, съобщи за РИА Новости ръководителят на пресслужбата на Южния военен окръг (ЮВО) Вадим Астафиев.\r\nВ учебните мероприятия са били задействани повече от 500 военнослужещи, около 20 надводни кораби, катери и съдове за снабдяване, както и 20 единици въоръжение и военна техника на Каспийската флотилия. „В точките на базиране на корабите са отработени действия на дежурно-вахтената служба и на съединения и екипажи на кораби, при получаването на сигнал за заплаха от провеждане на терористичен акт с използването на подводни диверсионни групи“, съобщи Астафиев.\r\nПатрулните и дежурните катери, използвайки хидроакустични станции за наблюдение на подводната обстановка, са провели оглед и търсене на условни въоръжени плувци в акваторията на точката на базиране. С цел унищожаването на условни въоръжени плувци е проведена учебна стрелба от гранатомети по различни траектории на движението. След отработването на задачите, патрулните катери с водолазни групи са се спуснали във водата и са провели оглед на подводната част на корпусите на корабите, катерите и другите плавателни съдове, с цел намиране на заложени взривни устройства или повреди.\r\nПодразделенията на морската пехота в Каспийск са провели учение по отразяването на нападение на терористична група над военното градче. Целта на учението е била проверка на организацията на взаимодействието на части на дежурната служба с антитерористични подразделения. По легендата на ученията бойците са превзели транспортно средство на военната част и са извършили опит за проникване на територията на градчето през контролно-пропусквателния пункт.\r\nНарядът на пункта, заемайки отбранителна позиция, не е допуснал пробив на бойците на територията на частта, като под тревога е било вдигнато антитерористичното подразделение. В резултат от предприетите действия, военнослужещите са провели обкръжение и унищожение на терористите. Освен това, в хода на маневрите са отработвани действия на военнослужещите и гражданския персонал при откриването на взривни устройства на територията на военната част.\r\nПревод и редакция:", "date": "2017.11.22", "title": "РИА Новости: Каспийската флотилия на ВМФ на Русия проведе антитерористични учения"}
{"url": "http://www.focus-news.net/news/2017/11/22/2459506/zamestnik-ministar-malina-krumova-shte-se-vklyuchi-v-kragla-masa-pozharobezopasnost-pri-izpalnenieto-na-fasadni-izolatsii.html", "text": "Заместник-министърът на регионалното развитие и благоустройството Малина Крумова ще участва в кръгла маса на тема „Пожаробезопасност при изпълнението на фасадни изолации”. Това съобщиха от пресцентъра на министерството. Събитието е организирано от „Българска асоциация за изолации в строителството” и ще се проведе от 14.00 часа в пресклуба на БТА.", "date": "2017.11.22", "title": "Заместник-министър Малина Крумова ще се включи в кръгла маса „Пожаробезопасност при изпълнението на фасадни изолации”"}
{"url": "http://www.focus-news.net/news/2017/11/22/2459507/parlamentat-shte-obsadi-promeni-v-zakona-za-kreditnite-institutsii.html", "text": "Парламентът ще разгледа на второ четене промените в Закона за ДДС. Това предвижда седмичната проектопрограма за работа на Народното събрание.  В закона  се предлага плащанията в брой да бъдат намалени от 10 000 лв. на 5000 лв. Чрез законопроекта се цели да се противодейства на лицата, които избягват регистрация по ЗДДС при извършване на облагаема дейност за определен период от годината. С предлаганите промени се прецизира  разпоредбата, предвиждаща обезпечение при доставки на течни горива, като при определени обстоятелства отпада задължението за предоставяне на обезпечения от крайните потребители.\r\nНа вниманието на депутатите се поставят и промените в Закона за кредитните институции. Те са внесени от председателя на Бюджетна комисия и депутат от ПГ на ГЕРБ Менда Стоянова и ще бъдат разгледани на първо четене. Промените целят да усъвършенстват регулаторната рамка на банковия надзор.", "date": "2017.11.22", "title": "Парламентът ще обсъди промени в Закона за кредитните институции"}
{"url": "http://www.focus-news.net/news/2017/11/22/2459508/api-ot-900-do-1600-ch-dvizhenieto-v-tunel-vitinya-na-avtomagistrala-hemus-shte-se-osashtestvyava-dvuposochno-v-trabata-za-sofiya.html", "text": "От 09.00 до 16.00 ч. ще бъде спряно движението в тръбата за Варна на тунел „Витиня“ на автомагистрала „Хемус“. Ограничението е за извършването на изпитвания на носимоспособността на мостовото съоръжение веднага след тунела, което беше ремонтирано през последните месеци. Това съобщиха от пресцентъра на Агенция \"Пътна инфраструктура\". По време на изпитването автомобилният трафик се пренасочва двупосочно в тръбата за София.\r\nТежкотоварните МПС над 10 т продължват да преминават по задължителния обходен маршрут по път I-1 Ботевград - София.\r\nВ посока Варна движението се отклонява от пътен възел „Витинска река“ при 30-ти километър на автомагистралата по път I-1 София – Ботевград и път II-17 и трафикът за Варна се връща обратно на АМ „Хемус“ при пътен възел „Ботевград“ на 47-ми километър. В посока Видин се преминава по път I-1.\r\nЗа пътуващите към София движението се отклонява при 35-ти километър чрез временна връзка по път I-1 Ботевград – София. Трафикът се включва отново в автомагистралата при п. в. „Витинска река“ при 30-ти километър.\r\nЗадължителният маршрут за МПС над 10 т, пътуващи по направлението Видин - София от областите Видин, Монтана и Враца до София е: път I-1 - път II-16 при с. Ребърково - Своге – София.\r\nАлтернативен маршрут за МПС над 10 т, пътуващи от областите Велико Търново и Русе до София е: път I-5 Бяла - Велико Търново - Котленски проход - АМ „Тракия“ /или по Подбалканския път I-6/ - София.\r\nАлтернативен маршрут за МПС над 10 т, пътуващи от областите Ловеч и Плевен до София е: път II-35 Ловеч - Плевен, II-13 Плевен - Кнежа - Борован, II-15 Борован - Враца, I-1 Враца - село Ребърково, II-16 село Ребърково - Своге - София.", "date": "2017.11.22", "title": "АПИ: От 9.00 до 16.00 ч. движението в тунел „Витиня“ на автомагистрала „Хемус“ ще се осъществява двупосочно в тръбата за София"}
{"url": "http://www.focus-news.net/news/2017/11/22/2459509/afp-amerikanskata-aviatsiya-otvarya-nov-front-na-voynata-v-afganistan-shte-bombardira-heroinovite-fabriki.html", "text": "Военната авиация на САЩ отваря нов фронт на войната си в Афганистан и ще бомбардира фабриките за обработка на хероин, хвърляйки хиляди допълнителни бомби, но експертите предупреждават, че това крие риска да настрои местното население срещу Вашингтон , предава AFP.\r\nУвеличеното темпо идва, след като президентът на САЩ Доналд Тръмп предостави широки нови правомощия на главнокомандващия генерал Джон Никълсън, който е начело на силите на НАТО в Афганистан. Броят на въздушните удари вече се е увеличил съществено, като се очаква броят на хвърлените бомби да се утрои през 2017 година.\r\nВ периода до 31 октомври, САЩ са осъществили 3553 бомбардировки в Афганистан, в сравнение с 1337 за цялата 2016 година, когато президент беше Барак Обама.\r\nОсвен това, в новите правила на Тръмп е предвидено, че военновъздушните сили ще могат да бомбардират проактивно талибаните, докато досега те бяха ограничени да поддържат афганистанските си партньори на земята.\r\nНикълсън анонсира серия от удари над най-малко 10 лаборатории, използвани за обработването на опиума до състоянието на хероин, което се очаква да нанесе тежък удар върху финансирането на талибаните.\r\nПревод и редакция:", "date": "2017.11.22", "title": "AFP: Американската авиация отваря нов фронт на войната в Афганистан – ще бомбардира хероиновите фабрики"}
{"url": "http://www.focus-news.net/news/2017/11/22/2459510/stolichna-obshtina-shte-nagradi-nay-aktivnite-parvoklasnitsi-ot-138-su-prof-vasil-zlatarski-uchastvali-v-initsiativata-iskam-pesha.html", "text": "Зам.-кметът на София Дончо Барбалов ще участва в награждаването на най-активните първокласници от 138 СУ „Проф. Васил Златарски”, участвали в инициативата „Искам пеша”, разработена от екипа на проект „Зелена София” на Столична община. Събитието ще се проведе от 12.00 часа. Това съобщиха от пресцентъра на Общината. Инициативата цели да окуражи родителите на ученици в първи клас, да предпочетат алтернативи на използването на личен автомобил за придвижването до и от училище. \r\nВ първото си издание „Искам пеша” включи три училища (2 СУ, 96 СУ и 138 СУ) с над 450 първокласника и техните родители. По време на подготовката бяха изследвани пешеходните маршрути в районите около училищата с цел подобряване на инфраструктурата: тротоари, улично осветление, пешеходни пътеки и др. Така, в началото на новата учебна бяха направени най-належащите ремонти в районите на трите училища. За да разбере по-добре нагласите на родителите за придвижването на техните деца, в партньорство с Алфа Рисърч, сред тях беше проведена анкета. В нея повече от половината родители заявяват намерение да водят и прибират децата пеша на и от училище: 51% биха постъпили така на отиване, 57% - на връщане. В същото време съществена част от родителите избират алтернативата на автомобилите - 45% когато водят детето, 38% - на прибиране от училище. Този избор се влияе от три основни фактора:\r\n- Дистанцията между дома и училището – при разстояние над 500 м рязко се повишава делът на родителите, които ползват автомобили;\r\n- Наличието на едно или повече деца в училищна/предучилищна възраст в семейството – родителите с две деца са много по-склонни да не ходят пеша с тях до училище;\r\n- Ежедневната рутина на родителите да пътуват с автомобил (75% шофират всекидневно или няколко пъти седмично без това да е обвързано пряко с воденето на децата на училище). Така, завеждането на детето до училище често се превръща по-скоро в спирка по маршрута до работата, отколкото изрична дейност, след която автомобилът да не се ползва.\r\nВ рамките на Европейска седмица на мобилността в периода 18-21 септември се проведе и акция за внимателно шофиране и преминаване през пешеходните пътеки. За целта доброволци, помагаха на пешеходците в районите на трите училища, с помощта на брандирани светлоотразителни жилетки и СТОП палки. В продължение на две седмици, учениците взеха участие в състезателната игра „Трафик Змия“. Те поставяха стикери върху банер всеки път, когато се придвижват до и от училището пеша, с велосипед и с обществен транспорт. Общото разстояние изминато от децата пеша в рамките на един ден е близо 100 км (това е разстоянието от София до Благоевград). Спрямо резултатите децата ще бъдат наградени с подаръци осигурени от партньорите на инициативата Декатлон, Мтел и Енергийна Агенция Пловдив – раници, футболни топки, въжета за скачане, плувни очила и крачкомери, светлоотразителни гривни и книги.", "date": "2017.11.22", "title": "Столична община ще награди най-активните първокласници от 138 СУ „Проф. Васил Златарски”, участвали в инициативата „Искам пеша”"}
{"url": "http://www.focus-news.net/news/2017/11/22/2459511/denyat-22-noemvri-v-svetovnata-istoriya.html", "text": "На 22 ноември 1963 година в Далас е застрелян американският президент Джон Кенеди. Убийството му има разтърсващ ефект върху цялата американска нация: Кенеди е икона за младото поколение американци; най-младият президент на САЩ до момента и единственият католик, избиран на този пост. \r\nДалеч назад в историята през 1491 година, на 22 ноември, в търсене на морския път към Индия португалецът Васко да Гама става първият мореплавател, достигнал нос Добра надежда - най-южната точка на Африка. \r\nПолучил 25 огнестрелни рани, в бой умира най-великият английски пират Едуард Тийч, по прякор Черната брада (1718 г.). \r\n2015 г.\r\nВ интервю за китайския телевизионен канал „Феникс“ сирийският президент Башар Асад заявява, че въоръжените сили на Русия за два месеца имат по-голям прогрес в борбата с тероризма в Сирия в сравнение с алеанса на САЩ за година.\r\n2014 г. \r\nПрефектура Нагано, централна Япония е разтърсена от земетресение с магнитуд 6,8. Епицентърът на труса е японският град Хакуба на дълбочина 10 километра. Земетресението е усетено в 27 префектури, включително столичния регион.\r\n2013 г.\r\nВ Санкт Петербург стартира световното първенство по самбо.\r\n2012 г.\r\nГрупа геолози от Австралия при извършване на батиметрични изследвания констатира изчезването на остров, разположен между Австралия и Нова Каледония. Той би трябвало да е на място, където дълбочината на Тихи океан е 1400 метра.\r\nЛидерът на „Социалдемократическата партия на Литва“ Алгирдас Буткявичюс е утвърден от сейма за министър-председател на страната.\r\n2011 г.\r\nПрез нощта след поредния пети ден на протести в Египет пострадват още 44 човека. Независимо, че правителството подава оставка, протестиращите са непримирими в настояването си за формиране на правителство на националното спасение, при което военните да се оттеглят от властта. Военните от своя страна не отстъпват от решението си да проведат парламентарни избори след около седмица. Над 140 дипломати призовават най-късно в средата на следващата година управляващите военни да организират президентски избори.\r\nТурският премиер Реджеп Ердоган призовава Башар ал-Асад да се оттегли от президентския пост в Сирия.\r\n2004 г.\r\nВ Киев се провежда демонстрация на над 100 хиляди привърженици на кандидата за президент Виктор Юшченко – т. нар. „Оранжевата революция”. Тя е серия от политически събития и протести, които обхващат Украйна от 22 ноември 2004 г. до 23 януари 2005 г. Всичко се случва непосредствено след балотажа на президентските избори, за които се твърди, че са белязани от огромна корупция, заплахи към избирателите и пряка избирателна измама. Киев. Столицата на Украйна е център на движението за гражданска съпротива, където хиляди демонстранти протестират ежедневно. Из цялата страна демократичната революция е съпроводена от гражданско неподчинение и общи стачки, организирани от опозиционното движение.\r\nПрез 2010 г. след честно проведени избори за президент, Янукович поема поста на Юшченко.\r\nСъздава се Комисия Барозо I. Тя е първата Европейската комисия (ЕК) с председател Жозе Мануел Барозо. Мандатът й е от 22 ноември 2004 г. до 31 октомври 2009 г. Това е първата комисия, в която големите държави членки също са представлявани от един представител. След присъединяването на България и Румъния към нея се причисляват още двама членове от новите държави-членки.\r\n2002\r\nАмериканското правителство се обръща със запитване към българското с какво България може да помогне при евентуална война с Ирак.\r\nНа 2 юни 2002 година американският президент Джордж Буш публично оповестява новата защитна доктрина на Америка. В доктрината се отбелязва, че в определени случаи е необходимо да се атакува друга страна с цел предотвратяване на по-сериозни потенциални военни заплахи. На 12 септември 2002 година Джордж Буш се обръща към Обединените нации за приемане на резолюция срещу Ирак. Предложената от американския президент защитна доктрина е одобрена от Американския Конгрес на 11 октомври 2002 година.  \r\nПри среща на Съвета за сигурност към Обединените нации на 8 ноември 2002 година е приета от Съединените щати, Великобритания и Северна Ирландия резолюция № 1441. Резолюцията е съобразена и с минали приети резолюции. Утвърдените в нея решения са в резултат на несъдействието от страна на Ирак за разкриването на всички програми за разработване на оръжия за масова унищожение, на ядрени оръжия и програми, свързани с тези оръжия, на ракети с обхват по-голям от 150 километра. На срещата на Съвета за сигурност към Обединените нации се съобщава още, че Ирак възпрепятства неограничения и безусловен достъп до базите и местата, инспектирани от Специалната комисия на Обединените нации и Международната агенция по атомна енергия.\r\n1990\r\nМаргарет Тачър напуска поста си на английски премиер след 11 години, прекарани на \"Даунинг стрийт\".\r\nМаргарет Тачър е първата жена министър-председател на Великобритания. Родена е на 13 октомври 1925 г. Преди избирането й за министър –председател Тачър работи като секретар към Министерството на образованието в правителството на Едуард Хийт ( 1970 г. - 1974 г.). Тя е член и впоследствие лидер на Консервативната партия (1975-1990 г.). Избрана е за депутат в Камарата на общините през 1959 г. \r\nЗаема поста министър –председател от 1979 г. до 1990 г. Маргарет Тачър печели последователно парламентарните избори на Великобритания от 1979 г., 1983 г., 1987 г. Поддържаната от нея политическа философия, известна като Тачеризъм, е насочена към понижаване на правителствените разходи, понижаване на данъците, а също и приватизация на държавните предприятия. Наричана е Желязната лейди, заради нейното опозиционно отношение към комунизма. При управлението на Тачър Великобритания поддържа добри отношения с американския президент Роналд Рейгън.\r\n1986\r\nВ Сан Франциско (САЩ) 4 хил. дегустатори тестват 93 600 бутилки вино. Това е най-масовата дегустация в световната история.\r\n1975\r\nВ Испания е възстановена монархията. Принц Хуан Карлос полага клетва и става крал на Испания под името Хуан Карлос I два дни след смъртта на генерал Франко.\r\nХуан Карлос е от династията Бурбони. Внук е на Алфонс XIII (1886-1941 г.). През 1969 г. Франко Баамонде го определя официално за свой бъдещ заместник. Крал Хуан Карлос е роден на 5 януари 1938 г. в Рим, където живее испанската кралска фамилия след обявяването на републиката в Испания през 1931 г. Завършва гимназия през 1954 г. в института \"Сан Исидро\" в Мадрид и от 1955 г. започва да учи във Военната академия, където получава офицерско звание. В годините между 1960-1961 г. продължава образованието си в университета \"Комплутенсе\" в Мадрид, където учи международно и политическо право, икономика и финанси. На 14 май 1962 г. в Атина е сватбата на Хуан Карлос с принцеса София, първородна дъщеря на гръцкото кралско семейство. През 1963 г. се ражда първата им дъщеря, инфанта Елена, две години по-късно - инфанта Кристина, а през 1968 г. - принц Фелипе. През 1969 г. Хуан Карлос е посочен за наследник на Франко и след смъртта му е провъзгласен за крал на Испания на 22 ноември 1975г.\r\n1963\r\nВ Англия излиза вторият албум на “Бийтълс” “With the Beatles”.  \r\nБийтълс е английска рокгрупа, основана в Ливърпул, Англия, в края на 50-те години. Съставът й е: Джон Ленън - вокал, китара, устна хармоника, клавишни; Пол Маккартни - вокал, китара, клавишни; Джордж Харисън - китара, вокал, ситар; Ринго Стар - ударни, вокал; Стю Сътклиф - бас (до 1961 г.); Пит Бест - ударни (до август 1962 г.). Още през 1955 г. Дж. Ленън създава скифл-групата \"Куоримен\", към която се присъединява с.г. Пол Маккартни, а през 1958 г. и Дж. Харисън. Названията на групата се сменят на \"Johny and the Moondogs\" (1959 г.), а след това на \"Long John and the Silver Beatles\" (1960 г.). Те свирят в ливърпулските клубове \"Казбах\" и \"Кавърн\", правят турне в Шотландия. През август 1960 г., вече под името \"Бийтълс\", заминават да свирят в Хамбург, Германия (с Пит Бест). Следващата година осъществяват и първите си записи в Германия (самостоятелно и като съпровод на Тони Шеридън). След завръщането си в Англия започват работа с Брайън Ъпстейн - мениджър на групата до 1967 г., когато умира. През 1962  г. Бест е заменен с Р. Стар. Започват издаване на плочи с \"Парлофон\", създаване на песни, които неизменно оглавяват британските хит-паради.  “Бийтълс\" са наградени с ордена на Британската империя през 1965 г. Периодът от 1963 г. до 1966 г. е известен като \"битълсмания\". Последният концерт на групата е през 1966 г. в Сан Франциско. През 1968 г. създават собствена компания \"Епъл\". Въпреки усилията и добрите намерения, разпадането на групата завършва през 1970 г., когато всеки поема по собствен творчески път.\r\n1944\r\nБронираната бригада и 7-и пехотен полк на 4-а дивизия освобождават Митровица..\r\n1928\r\nВ Париж за пръв път е изпълнена пиесата “Болеро” по М. Равел.\r\nФренският композитор е роден през 1875 г. Той е представител на импресионизма. Възпитаник е на Парижката консерватория. Равел е автор на опери (\"Испански час\", 1907 г.; \"Детето и чудесата\", 1925 г.); на балети (\"Аделаида, или Езикът на цветовете\", 1911 г.; \"Дафнис и Хлоя\", 1912 г.; \"Моята майка гъсарката\", 1908 г.). Създава и много инструментални творби: \"Алборада\" (1905 г.); \"Испанска рапсодия\" (1907 г.), \"Циганка\" (1924 г.), \"Болеро\" (1927 г.); песни; оркестрацията на клавирната сюита \"Картини от една изложба\" на Мусоргски (1922 г.) и др. Умира през 1937 г.\r\n1918\r\nПолша е провъзгласена за република. От 1915-1918 г. кралство Полша е окупирано от Германия и Австро-Унгария. През ноември 1918 г. Полша става отново независима държава.\r\n1906\r\nНа международната конференция в Берлин е подписано споразумение за използването на сигнала S.O.S. като призив за помощ при бедствие.\r\n1886\r\nАнглия и Германия отхвърлят кандидатурата на грузинеца – руски княз Николай Мингрели за българския престол след наложената абдикация на Александър Батенберг.\r\nАлександър I Батенберг е княз на България от 1879 г. до 1886 г., генерал и хесенски принц. Роден е на 5 април 1857 г. във Верона (Италия). Племенник е на руския император Александър II. \r\nНа 9 август 1886 г. група офицери русофили извършват преврат и свалят Александър I от престола. Въпреки извършения контрапреврат, поради отказа на руския император да одобри завръщането му в България, на 26 август същата година той абдикира и напуска завинаги пределите на страната, като се отказва от българската княжеска титла и от привилегиите си на принц. След абдикацията служи в редовете на австро-унгарската армия до края на живота си. Умира на 17 ноември 1893 г. По негово желание е погребан в София, където е издигнат мавзолей.\r\n1877\r\nЗапочват бойните действия на Западния отряд при с. Правец и Етрополе (10 ноември по стар стил). От друга страна, след упорита отбрана на гр. Елена руските войски се оттеглят към Търново. \r\nПрез 1877-1878 г. се води война между Русия и Турция, която довежда  до освобождаването на по-голямата част от българския народ от османско иго и до възстановяването на Българската държава. Тя е  предизвикана от подема на националноосвободителните движения на Балканите (въстанието в Босна и Херцеговина 1875-1878 г., с което започва т. нар. Източна криза, Старозагорското въстание 1875 г., Априлското въстание 1876 г. в България) и широкото обществено движение в тяхна подкрепа. Целта на Русия е да подпомогне революционното движение в стремежа си да засили своето влияние на Балканите и да премахне някои неблагоприятни за нея последици от Кримската война (1853-1856 г.).\r\n1862\r\nВ Петербург за първи път е изпълнена операта на Джузепе Верди “Силата на съдбата”. \r\nДжузепе Верди е италиански оперен композитор. Роден е на 10 октомври 1813 г. в Ронколе, провинция Парма, Италия. Учи в Бусето, където се занимава и с музика. Подпомогнат от Баредзи, прави несполучлив опит да постъпи в Миланската консерватория. Впоследствие учи при Винченцо Лавиня - композитор и диригент в Миланския оперен театър \"Ла Скала\". Верди умира на 27 януари 1901 г. в  Милано.\r\n1842\r\nВ дните 22 – 23 ноември Иларион Макариополски е ръкоположен за йеродякон в Солун, след което се връща в Цариград.\r\nИларион Макариополски (със светско име Стоян Стоянов Михайловски) е висш духовник, митрополит, един от водачите на църковно-националната борба. \r\nЗа активната му дейност по искане на Цариградската патриаршия през 1845 г. е заточен в Света гора, откъдето е освободен през 1850 г. Избран е за духовен глава на цариградските българи. \r\nНа 3 април 1860 г. извършва провокация спрямо цариградския патриарх, като отказва да спомене името му в тържествената великденска литургия, с което дава открит израз на желанието на българския народ да скъса с върховенството на Патриаршията и с гръцката църковна зависимост. За тази си постъпка той е заточен - в Мала Азия, където престоява до 1864 г. След учредяването на Българската екзархия през 1870 г. е избран във Временния екзархийски съвет. Член е и на първия Св. синод. През 1872 г. става търновски митрополит. През 1874 г. полага основите и на първото богословско училище (Петропавловската духовна семинария) край Лясковец.\r\nИларион Макариополски умира през 1875 г.\r\n1806\r\nПо време на Руско-турската война (1806-1812 г.) руските войски пресичат Днестър и започват окупация на Дунавските княжества. Главнокомандващ руските войски е граф Логелан, а от 1811 г. – граф Кутузов (на снимката). \r\nВойната започва, след като султан Селим III заставя владетелите на Молдова и Влашко, да се откажат от престола. Това предизвиква реакцията на Русия. С тази война Османската империя цели възвръщането на северното черноморие и Кавказ, а също и ограничаване на нарастващото влияние на Русия над Балканите. \r\nБлагодарение на руските победи и дипломацията на М. Кутузов войната е спечелена от Русия. Мирния договор е подписан през май 1812 г. в Букурещ. Към Русия са присъединени Бесарабия и няколко области от Закавказието. Договорът обезпечава вътрешното самоуправление в Сърбия и покровителството на Русия над християните, поданици на Султана. Букурещкият мир обезпечава и безопасността на южните граници на Руската империя в навечерието на настъплението на Наполеон в Русия.\r\n1718\r\nАнглийският пират Едуард Тийч, по известен като “Черната брада” загива в битка, след като е прострелян 25 пъти.\r\nЕдуард Тийч е пират със зловеща слава, действал в Карибско море между 1716 и 1718 г. Прякора си дължи на своята огромна черна брада, в която имал навика да вплита запалени фитили по време на бой.\r\n1497\r\nПортугалецът Васко да Гама става първият мореплавател, достигнал най-южната точка на Африка, нос Добра надежда, в търсене на морския път към Индия.\r\nВаско да Гама е португалски мореплавател. Роден е през 1469 г. в Синиш, Португалия. Открива морски път от Европа до Индия през нос Добра Надежда. Организира експедиция, която заобикаля Африка и отива в индийския град Каликут. Установява търговски и дипломатически отношения с управителя на града и натоварва корабите си с подправки. През септември 1499  г. експедицията се връща в Лисабон. От нейните 168 участници се връщат само 55 (останалите загиват по пътя). Тази експедиция прокарва морски път от Европа до страните на Южна Азия, които стават по-късно португалски колонии. По-късно, начело на флот от 20 кораба, отива за втори път в Индия, разорява Каликут и основава много опорни бази на Малабарския бряг. Потушава съпротивата на местните управници и с огромна плячка се връща в Лисабон (1524 г.). По време на тази експедиция основава колонии в Мозамбик, Софала, Кошин и става вицекрал на Португалска Индия (1524 г.). Умира на 24 декември 1524 г. в Кочин, Индия.На тази дата умират: \r\n2007 г.\r\nУмира Морис Бежар, (псевдоним на Морис-Жан Берже). Той е френски балетист и хореограф. Роден е в Марсилия на 1 януари 1927 г.. Член е на френската Академия за изящни изкуства от 1994 г.\r\n1989\r\nУмира Рене Моавад – президент на Ливан. Убит е в Западен Бейрут от поставена до колата му бомба.\r\n1916\r\nУмира Джек Лондон (псевдоним на Джон Грифит) – американски писател. Той е роден на 12 януари 1876 г. е Сан Франциско. Автор е на 50 книги - романи, повести, разкази, есета, пиеси. Пътят му към творческия успех е труден. Едновременно работи и учи, странства на Север със златотърсачите и пътува из Южните морета. Последните години от живота си прекарва в гр. Глен Елън, северно от Сан Франциско. Издава сборник с разкази \"Човекът с белега\" (1900 г.), \"Любов към живота\" (1906 г.); повестите \"Дивото зове\" (1903 г.), \"Белият зъб\" (1906 г.) и др., в които съчетава поезията на суровата природа с романтиката на безкористното мъжество при изключителни физически и морални изпитания. Пише романи: \"Желязната пета\" (1908 г.), \"Мартин Идън\" (1909 г.) и др.\r\n1901\r\nУмира Александър Онуфриевич Ковалевски – руски биолог, един от основоположниците на еволюционната ембриология и физиология. Роден е на \r\n19 ноември 1840 г.  в Латвия.  Член е на Петербургската Академия на науките от  1890 г. Завършва Петербургския университет през 1863 г. и защитава магистърска (1865 г.) и докторска (1867 г.) дисертации. Професор е  в Казанския (от 1868 г.), Киевския (от 1869 г.), Одеския (от 1874 г.) и Петербургския (1891-1894 г.) университети. Директор е на Севастополската биологична станция в периода 1892-1901 г. На базата на изследвания върху ембрионалното развитие на низши гръбначни и безгръбначни доказва закономерностите в развитието на гръбначните и безгръбначните животни; доказва взаимното еволюционното родство на тези групи животни. Разработките на Ковалевски, И. И. Мечников и немският биолог Е. Хекел стават основа за развитието на филогенетичното направление в ембриологията.\r\n1774\r\nУмира Робърт Клайв – първият британски губернатор на Индия.\r\nРобърт Клайв е роден на 29 септември 1725 г. в имението Стайч в Шропшир. През 1757 г. командва войските на английската Ост-Индийска компания в битката при Плеси, които разбиват войската на набаба на Бенгалия и завоюват територията й. През 1757-1760 г. и 1765-1767 г. е английски губернатор на Бенгалия. Въвежда т. нар. двойно управление (гражданските дела остават в ръцете на бенгалската власт, а събирането на данъците - в ръцете на Ост-Индийската компания). По същото време Клайв успява да натрупа огромно състояние. През 1773 г. парламентарната комисия, разглеждаща въпроса за присвоените от него богатства, го оправдава с мотива за “достойни заслуги пред своята страна”.\r\n1439\r\nУмира вселенският патриарх Йосиф ІІ, произхождащ от царската фамилия на Шишмановци. Той заедно с император Йоан VІІІ Палеолог (1425-1448 г.) ръководи византийската делегация на Фераро-Флорентийския събор (1431-1439 г.) и полага подписа си под договора, с който се сключва уния между Западната и Източната църква. Вселенската патриаршия прави множество компромиси, най-съществен от които е приемане върховенството на папата. Това предизвиква бурното възмущение както на огромната част от ромейското духовенство, така и на широките обществени кръгове във Византия. Патриархът умира във Флоренция и е погребан в църквата “Санта Мария Новела”. Запазени са негови изображения в Капелата на Медичите, които показват портрета на човек “с далновиден ум, горд и неуморим, който вдъхва почитание и благоговение”, както пишат за него съвременниците му. След няколко години подписаната от него уния е разтрогната.На тази дата са родени: \r\n1917\r\nРоден е Ендрю Филдинг  Хъксли – английски физиолог, член на Лондонското Кралско дружество (1955 г.). Завършва Кеймбриджкия университет през 1938 г.  Преподавател (1941-1960 г.) и декан (1952-1960 г.) е на Тринити колеж в Кеймбридж. Професор е във Физиологичното отделение на Лондонския университет от 1960 г. Създава теорията на мускулното съкращение през 1957 г. Той открива, че при съкращаване на мускулите става сближаване на актиновите и миозиновите нишки, образуващи миофибрилата. Хъксли изследва физико-химичните изменения при предаване на нервните импулси и йонните механизми на възбуждане и задържане в нервната система. Лауреат е на нобелова награда за медицина и физиология за 1963 г., заедно с А. Хочкин и Дж. Екълсън.\r\n1890\r\nРоден е Шарл дьо Гол – френски генерал, първи президент (1958-1969 г.) на Петата Френска република. Председател на Временното правителство (1944-1946 г.). Министър-председател (юни- декември 1958 г.). Участвал като офицер в Първата световна война, във Втората световна война - като бригаден генерал в битката за Франция (май 1940 г.). След капитулацията (юни 1940 г.) възглавява комитета \"Свободна Франция\" в Лондон. През 1943 г. създава в Алжир Френския комитет за национално освобождение. Съставя нова конституция и поставя начало на Петата република. Ликвидира алжирската криза (1962 г.). През 1969 г. подава оставка след референдум, гласувал недоверие към реформите на Дьо Гол. Автор на трудове по въпроси на политиката, военната стратегия; мемоари. Умира на 9 ноември 1970 г.\r\n1873\r\nРоден е Матео Бартоли – италиански езиковед; професор. Той преподава в Торинския университет. Основоположник е на \"неолингвистичното\" направление в езикознанието. Теоретичните му постановки и критиката му на младограматизма са преосмислени и развити от неговия ученик А. Грамши. Въвежда в езикознанието термина \"изоглоса\", използва термина \"лингвистичен ареал\" (въведен от Ж. Жилиерон), с помощта на който отделя различните типове ареали. Автор е на съчиненията: \"Увод в неолингвистиката\" (1925 г.), \"Субстрат, суперстрат и адстрат\" (1939 г.), \"Очерци по ареална лингвистика\" (1945 г.) и др. Умира на 23 януари 1946 г. в Торино.\r\n1869\r\nРоден е Андре Пол Гийом Жид – френски писател. Жид дебютира с поезия, повлияна от родоначалника на символизма Ст. Маларме, както и от О. Уайлд: \"Тетрадките на Андре Валтер\" (1891 г.), \"Стихотворения на Андре Валтер\" (1892 г.). По-късно пише съчинения на етически теми: \"Трактат за Нарцис\" (1891 г.), \"Любовен стремеж\" (1893 г.). Към 1895 г. написва гротескния роман \"Блато\". Автор е на книгата \"Лошо прикованият Прометей\" (1899 г.). Слава му донасят първите романи: \"Аморалистът\" (1902 г.), \"Тясната врата\" (1909 г.) и \"Подземията на Ватикана\" (1914 г.), в които критикува всички основни форми на съвременния обществен живот. Андре Пол Гийом Жид е автор на повестта \"Пасторална симфония\" (1919 г.) и романа \"Фалшификаторът на пари\" (1925 г.) През 1926 г. той пътува из Африка и написва пътеписите “Пътешествие из Конго\" и \"Завръщане от езерото Чад\". През 1936 г. Жид посещава СССР, среща се със Сталин, присъства на погребението на Горки. След завръщането си във Франция издава книгата \"Завръщане от СССР\".Написва още няколко романа: \"Женевиев\" (1936 г.), \"Училище за жени\" (1944 г.) и др. По време на окупацията на Франция от Германия напуска родината си. Автор е на пиеси (\"Цар Кандавл\", 1901 г., \"Саул\", 1903 г., \"Едип\", 1930 г.), \"Дневници\", очерци, литературно-критическата книги \"Достоевски\" (1923 г.). Носител е на Нобелова награда  за литература за 1947 г. Той получава наградата 10 години, след като с наградата е удостоен неговият литературен кръстник Роже Мартен дю Гар. Жид умира на 19 февруари 1951 г. в Париж.\r\n1819\r\nРодена е Джордж Елиът – английска новелистка. Джордж Елиът е псевдоним на  Мери Ан Евънс. Най-известни са новелите и \"Мелницата на река Флос\" (1860 г.), \"Силас Марнър\" (1861 г.) и др.\r\nУмира 22 декември 1880 г. в Лондон.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2017.11.22", "title": "Денят 22 ноември в световната история"}
{"url": "http://www.focus-news.net/news/2017/11/22/2459512/afp-air-china-otmenya-poleti-do-severna-koreya.html", "text": "„Air China” отмени полети до Северна Корея, което ограничава още повече достъпа на Пхенян до външния свят, като от китайското правителство коментираха, че решението е свързано с бизнес мотиви и няма политически подтекст, предава AFP.\r\nОтмяната идва броени дни, след като американският президент посети Пекин и се опита да натисне китайския си колега Си Дзинпин да повлияе на Пхенян да спре ядрената си програма.\r\nКомпанията отмени полети до Северна Корея и през април, сочейки като причина липсата на интерес към тях, но ги възобнови малко по-късно. В сряда представител на авиолиниите заяви, че няма насрочени полети от Пекин до Пхенян до юни, но китайското правителство отрече да има политически мотиви зад решението на компанията.\r\nПревод и редакция:", "date": "2017.11.22", "title": "AFP: „Air China” отменя полети до Северна Корея"}
{"url": "http://www.focus-news.net/news/2017/11/22/2459513/predsedatelyat-na-tsks-petar-stefanov-e-izbran-za-prezident-na-svetovnata-organizatsiya-na-potrebitelnite-kooperatsii.html", "text": "Проф. Петър Стефанов, председател на Централния кооперативен съюз (ЦКС), бе преизбран за президент на Световната организация на потребителните кооперации и член на Глобалния борд на Международния кооперативен алианс. Това съобщиха от ЦКС.\r\nГенералните асамблеи на двете организации се проведоха на 14 и 17 ноември 2017 г. в Куала Лумпур, Малайзия. \r\n\"Предизвикателствата пред потребителните кооперации в света днес са по-големи заради изключителната динамика на новите технологии, глобалните кризи, отворените страни, прекомерната търговия и прекомерната консумация. В този контекст кооперативните лидери имат важна роля за запазване същността на кооперативния бизнес, който не само показва адаптивност и гъвкавост при решаването на множество социални проблеми, но дава идеи и подходи за справяне с предизвикателствата и така помага за създаване на по-добър свят сега\", сподели Петър Стефанов минути след преизбирането му за президент на Световната организация на потребителните кооперации (CCW).\r\nCCW е сeкторна организация на Международния кооперативен алианс (ICA), който обединява над 300 международни и национални кооперативни организации от 100 страни в света. Те представляват и защитават интересите на повече от 1 млрд. индивидуални членове, които осъществяват дейност във всички сектори на икономиката, осигуряват над 250 милиона работни места и генерират над 2.6 трилиона щатски долара годишен оборот.", "date": "2017.11.22", "title": "Председателят на ЦКС Петър Стефанов е избран за президент на Световната организация на потребителните кооперации"}
{"url": "http://www.focus-news.net/news/2017/11/22/2459514/denyat-22-noemvri-v-balgarskata-istoriya.html", "text": "Отхвърлена е кандидатурата на грузинския княз Николай Мингрели за наследник на българския престол на абдикиралия Александър Батенберг. През 1903 г. тогавашното Народно събрание отпуска 500 000 лв. помощ за бежанците и пострадалите от Илинденско-Преображенското въстание.\r\n2001\r\nЗапочва среща на Централноевропейската инициатива в Триест. Българският премиер Симеон Сакскобургготски се среща и разговаря с италианския премиер Силвио Берлускони. Министър-председателят на България лансира идеята кандидатките за членство в ЕС да бъдат приети първо политически, а по-късно - икономически.\r\nЦентралноевропейската инициатива (ЦЕИ) е създадена през 1989 г. с цел да подкрепя европейската интеграция и икономическите промени в реформиращите се страни. В нея влизат Албания, Беларус, Босна и Херцеговина, България, Хърватия, Чехия, Унгария, Австрия, Италия, Македония, Молдова, Полша, Румъния, Словения, Словакия, Украйна, Сърбия и Черна гора.\r\n1977\r\nВ София се открива Първи конгрес на българските философи.\r\n1966\r\nПолитбюро на ЦК на БКП дава съгласие да се издигнат в ранг на посолства българското дипломатическо представителство в САЩ и американското в София.\r\nДипломатическите отношения между България и Съединените американски щати са установени през 1903 г. и са прекъсвани в периодите 1941-1947 г. и  1950-1959 г.\r\nПонастоящем двустранните отношения между България и САЩ са в най-доброто си състояние от установяването им преди 100 години. \r\nСлед събитията от 11 септември 2001 г. и участието на САЩ и България в международната коалиция срещу тероризма двустранните отношения са още по-интензивни, като се променят и в качествено отношение, преминавайки в  отношения на стратегическо партньорство.\r\n1946\r\nСъставено е третото правителство на Отечествения фронт (ОФ) с министър-председател Георги Димитров. В кабинета има 10 представители на БРП (к), 5-ма от БЗНС, по 2-ма от \"Звено\" и БРСДП и 1 независим. За подпредседатели на Министерския съвет са назначени: Трайчо Костов (БРП (к), Александър Оббов (БЗНС), Георги Попов (БРСДП) и Кимон Георгиев (НС \"Звено\"). На 28 ноември пред парламента е прочетена програмната декларация на правителството, в която Георги Димитров, имайки предвид решителната фаза на преговорите за изработване на мирния договор с България, подчертава: \"Правителството ще приеме сътрудничеството и на ония обществени и политически групи и деятели, стоящи извън ОФ, които биха били готови честно и искрено да служат на нашата родина...\"\r\n1941\r\nВ София е подписан българо-германски протокол за сътрудничество в областта на печата, информацията и пропагандата.\r\n1919\r\nНародното събрание приема Закон за съдене на министрите и Закон за съдене и наказание на виновниците за националната катастрофа, постановяващи да се предадат на съд лицата, взели активно участие в обявяването на Първата световна война (1915-1918 г.). Впоследствие законите многократно са изменяни.\r\n1918\r\nВ дните от 22 до 24 ноември в залите на Софийския университет е свикан събор на македонските братства (около 20), организиран от бившия Изпълнителен комитет с председател ген. Александър Протогеров и секретар Георги Попхристов. Взима се решение за неделимост на Македония и присъединяването й към България. Избран е нов ИК в състав: Иван Кантарджиев (председател), д-р Борис Татарчев и Димитър Михайлов (подпредседатели), Никола Стоянов (секретар), Георги Баждаров (касиер) и Тодор Павлов и д-р Кръстьо Станишев (съветници).\r\nМакедонските дружества и братства са организации на бежанци и преселници от Македония в България и някои други страни със задача да подпомагат своите сънародници от европейските предели на Османската империя, останали под властта на Високата порта по силата на решенията на Берлинския конгрес 1878 г. Първите дружества се появяват още в началото на 80-те години на XIX в., но между тях не съществува никаква връзка. Първият опит да се обединят е предприет през 1885 г., но без успех. Идеята за обединение се реализира 10 години по-късно, когато през март 1895 г. се полагат основите на Македонския комитет, преименуван малко по-късно във Върховен македоно-одрински комитет.\r\n1915\r\nВ хода на Първата световна война българските военни части нанасят поредица от поражения на сръбските. На 22 ноември българите постигат победа при Дяково. Конната дивизия освобождава гр. Битоля, а други части на българската армия завземат гр. Дебър.\r\n1903\r\nТринадесетото ОНС отпуска 500 000 лв. помощ за бежанците и пострадалите от Илинденско-Преображенското въстание. На 9 февруари 1904 г. са отпуснати още 300 000 лв.\r\nИлинденско-Преображенското въстание  е масово народно въстание, организирано и ръководено от Вътрешната македоно-одринска революционна организация. Въстанието е връхна точка в националноосвободителното движение на Македония и Одринско. По своя характер и задачи то е продължение на българската националнодемократична революция. По силата на Берлинския договор 1878 г. Македония и Одринско остават в пределите на Османската империя. Това предизвиква остра реакция от страна на българския народ, който не желае да се примири с волята на западните Велики сили, наложили това решение, и започва борба веднага след оповестяването на решенията на Берлинския конгрес. \r\nПротив въстаналото население в Македония и Одринско османското правителство изпраща 300 000 добре въоръжени редовни войници, снабдени с модерно оръжие и артилерия. Разчитайки на собствените си сили, въстаналото население се отбранява в продължение на три месеца срещу многократно превъзхождащия го противник, но не успява да удържи неговия напор. За размера на въоръжената борба и за жестокостите при потушаването на въстанието свидетелстват данните в Мемоара на ВМОРО. Според него в Македония и Одринско стават 239 сражения, в които участват 26 408 въстаници срещу 350 000 редовни войници и башибозук. Опожарени са 205 села, съвършено разрушени 12 440 къщи, избити и заклани 4694 души, оставени без подслон 70 835 души, а други 30 000 са принудени да напуснат родните си огнища и да търсят спасение в България. Въпреки своя неуспех Илинденско-Преображенското въстание изиграва огромно значение. То показва на цялата европейска общественост, че поробеното население в Македония и Одринско ще продължи и по-нататък своята борба до извоюването на националната си независимост.\r\n1886\r\nАнглия и Германия отхвърлят кандидатурата на грузинеца - руски княз Николай Мингрели за българския престол след наложената абдикация на Александър Батенберг.\r\nАлександър I Батенберг е княз на България от 1879 г. до 1886 г., генерал и хесенски принц. Роден е на 5 април 1857 г. във Верона (Италия). Племенник е на руския император Александър II. \r\nНа 9 август 1886 г. група офицери русофили извършват преврат и свалят Александър I от престола. Въпреки извършения контрапреврат, поради отказа на руския император да одобри завръщането му в България, на 26 август същата година той абдикира и напуска завинаги пределите на страната, като се отказва от българската княжеска титла и от привилегиите си на принц. След абдикацията служи в редовете на австро-унгарската армия до края на живота си. Умира на 17 ноември 1893 г. По негово желание е погребан в София, където е издигнат мавзолей.\r\n1877\r\nЗапочват бойните действия на Западния отряд при с. Правец и Етрополе (10 ноември по стар стил). От друга страна, след упорита отбрана на гр. Елена руските войски се оттеглят към Търново. \r\nПрез 1877-1878 г. се води война между Русия и Турция, която довежда  до освобождаването на по-голямата част от българския народ от османско иго и до възстановяването на Българската държава. Тя е  предизвикана от подема на националноосвободителните движения на Балканите (въстанието в Босна и Херцеговина 1875-1878 г., с което започва т. нар. Източна криза, Старозагорското въстание 1875 г., Априлското въстание 1876 г. в България) и широкото обществено движение в тяхна подкрепа. Целта на Русия е да подпомогне революционното движение в стремежа си да засили своето влияние на Балканите и да премахне някои неблагоприятни за нея последици от Кримската война (1853-1856 г.).\r\n1876\r\nВ Букурещ завършва започналият на 18 ноември Народен събор, свикан от БЦБО. В събора участват представители на централното ръководство и на регионалните структури на БЦБО във Влашко. Приета е програма за окончателно решаване на българския политически въпрос чрез военна окупация на Турция. Програмата е подписана от 15 души, между които се открояват Владимир Йонин, Кириак Цанков, Иван Вазов, Петър Енчев, Стефан Стамболов, Олимпи Панов, Георги Стойчев, Иван Кавалджиев.\r\nБългарско централно благотворително общество (БЦБО) е политическа организация на българските емигранти в Румъния. Основана е на 10 юли 1876 г. в Букурещ като продължение на Българското человеколюбиво настоятелство. За неговото създаване голяма заслуга има Владимир Йонин - пратеник на славянските благотворителни комитети в Санкт Петербург и Москва, които поемат финансирането на БЦБО. Владимир Йонин е избран и за негов почетен председател.\r\n1872\r\nИзпратено е писмо на Старозагорския комитет до БРЦК, в което се отхвърля идеята за незабавно вдигане на въстание в българските земи.\r\nБългарският революционен централен комитет е организация на българското националнореволюционно движение, създадена в Букурещ с цел да пропагандира революционните идеи и да окаже съдействие за политическа и идейна подготовка на българската национална революция. Идеята за изграждане на единен ръководен център възниква след разпускането на Втората българска легия в Белград (1868 г.) и разгрома на четата на Хаджи Димитър и Стефан Караджа през юли 1868 г. \r\nСлед обесването на В. Левски се предприемат няколко опита за възстановяване на вътрешната организация в българските земи. През април 1873 г. за заместник на Апостола е определен Ат. Узунов, но той не успява да разгърне особена дейност, тъй като наскоро след това попада в ръцете на османските власти. През есента на същата година функциите на Централен комитет във вътрешността поема Търновският частен революционен комитет.\r\n1842\r\nВ дните 22 – 23 ноември Иларион Макариополски е ръкоположен за йеродякон в Солун, след което се връща в Цариград.\r\nИларион Макариополски (със светско име Стоян Стоянов Михайловски) е висш духовник, митрополит, един от водачите на църковно-националната борба. \r\nЗа активната му дейност по искане на Цариградската патриаршия през 1845 г. е заточен в Света гора, откъдето е освободен през 1850 г. Избран е за духовен глава на цариградските българи. \r\nНа 3 април 1860 г. извършва провокация спрямо цариградския патриарх, като отказва да спомене името му в тържествената великденска литургия, с което дава открит израз на желанието на българския народ да скъса с върховенството на Патриаршията и с гръцката църковна зависимост. За тази си постъпка той е заточен - в Мала Азия, където престоява до 1864 г. След учредяването на Българската екзархия през 1870 г. е избран във Временния екзархийски съвет. Член е и на първия Св. синод. През 1872 г. става търновски митрополит. През 1874 г. полага основите и на първото богословско училище (Петропавловската духовна семинария) край Лясковец.\r\nИларион Макариополски умира през 1875 г.\r\n1806\r\nПо време на Руско-турската война (1806-1812 г.) руските войски пресичат Днестър и започват окупация на Дунавските княжества. Главнокомандващ руските войски е граф Логелан, а от 1811 г. – граф Кутузов (на снимката). \r\nВойната започва, след като султан Селим III заставя владетелите на Молдова и Влашко, да се откажат от престола. Това предизвиква реакцията на Русия. С тази война Османската империя цели възвръщането на северното черноморие и Кавказ, а също и ограничаване на нарастващото влияние на Русия над Балканите. \r\nБлагодарение на руските победи и дипломацията на М. Кутузов войната е спечелена от Русия. Мирния договор е подписан през май 1812 г. в Букурещ. Към Русия са присъединени Бесарабия и няколко области от Закавказието. Договорът обезпечава вътрешното самоуправление в Сърбия и покровителството на Русия над християните, поданици на Султана. Букурещкият мир обезпечава и безопасността на южните граници на Руската империя в навечерието на настъплението на Наполеон в Русия.\r\n1439\r\nСключена е Търговска сделка за продажба на български восък и свещи срещу скъпи копринени платове между софийския евреин Яков и венецианския търговец Джакомо Бадоер. Спогодбата свидетелства за запазеното присъствие на част от българското аграрно производство на международния пазар въпреки сътресенията във всички сфери на живота, причинени от османското завоевание и последвалите го събития.На тази дата умират: \r\n2005 г.\r\nВъв Враца умира Никола Томов Да̀дов. Той е български драматичен и киноактьор, заслужил артист. Роден е на 20 ноември 1921 г. в град Струмица, днес в Р Македония. Учи в музикална академия. Актьор е в театрите в Благоевград, Враца и Кюстендил, както и в Студията за игрални филми.\r\nУдостоен е с бойни ордени и медали за участието му в заключителната фаза на Втората световна война. Обявен е през 1999 г. за почетен гражданин на Враца за цялостната му актьорска дейност в киното и театъра.\r\n1997\r\nУмира Добри Жотев – български поет. Добри Жотев  е псевдоним на Добри Александров Димитров. Той  е роден на 24 януари 1921 г. в с. Радуй, Пернишко. Като ученик през 1942 г. е арестуван за подривна антидържавна дейност и е осъден на 15 години затвор. През 1944 г. успява да избяга от скопския затвор и става партизанин в батальона \"В. Коларов\" в Югославия (бивша). Същата година се завръща в България, където завършва средното си образование. За пръв път печата през 1942 г. Сътрудничи на всекидневници и детски издания. Първата му стихосбирка \"Жажда\" (1951 г.) има за основен лирически герой бореца комунист.\r\n1935\r\nУмира Тома Димитров Измирлиев – български писател белетрист, хуморист, поет. Той е роден на 9 септември 1895 г. в  Кукуш и е брат на Хр. Смирненски. Тома  Измирлиев завършва гимназия в Цариград и започва да следва медицина. По време на Първата световна война се завръща в България. Постъпва във Военното училище в София, където живее семейството му след бягството от Кукуш. Започва да печата във в-к \"К’во да е\" през 1913 г. Сътрудничи на в-к \"Българан\", \"Утринна поща\", \"Щурец\", сп. \"Червен смях\" и др. През 1922 г. заедно с Христо Смирненски основава и редактира сп. \"Маскарад\", а от 1924 г. и хумористичното списание \"Звънар\". Като сътрудник на Военния отдел на ЦК на БКП от 1921 г. посещава СССР, Турция, Австрия. След април 1925 г. е принуден да напусне София. От 1932 г. работи в Софийската сметна палата. Автор е на съчиненията: \"Премеждия\" (1930 г.), \"Смях и злъч\" (1931 г.) и др. Заедно с Т. Боров в периода 1932-1933 г. издава съчиненията на Хр. Смирненски в 3 тома.\r\n1877\r\nУмира хаджи Стамат Сидеров – виден обществен деец през Възраждането, известен дарител. Бил е управител на първата банка във Варна \"Звезда\", създадена през 1863 г., която имала за цел да кредитира българските търговци. Инициатор за откриването на българска църква във Варна. След обявяването на Руско-турската война от 1977-1978 г. е заловен от турските власти и осъден на смърт. Обесен е в Добрич.\r\n1439\r\nУмира вселенският патриарх Йосиф ІІ, произхождащ от царската фамилия на Шишмановци. Той заедно с император Йоан VІІІ Палеолог (1425-1448 г.) ръководи византийската делегация на Фераро-Флорентийския събор (1431-1439 г.) и полага подписа си под договора, с който се сключва уния между Западната и Източната църква. Вселенската патриаршия прави множество компромиси, най-съществен от които е приемане върховенството на папата. Това предизвиква бурното възмущение както на огромната част от ромейското духовенство, така и на широките обществени кръгове във Византия. Патриархът умира във Флоренция и е погребан в църквата “Санта Мария Новела”. Запазени са негови изображения в Капелата на Медичите, които показват портрета на човек “с далновиден ум, горд и неуморим, който вдъхва почитание и благоговение”, както пишат за него съвременниците му. След няколко години подписаната от него уния е разтрогната.На тази дата са родени: \r\n1933\r\nРодена е Надя (Надежда) Димитрова Кехлибарева – българска поетеса. През 1954 г. завършва френска филология в СУ “ Св. Климент Охридски”. Работи като учителка по руски език във Варна, преподавателка е по френски и немски език в Министерството на външните работи (1956-1959 г,). Редактор е  в издание “Народна младеж” (1959-1967 г.), редактира и завежда отдел “Поезия” в издателство “Български писател” (1968-1988 г.). Дебютира със стихове във в-к “Литературен фронт” през 1956 г. Сътрудничи на централния литературен печат и на детски издания. Умира на 16 октомври 1988 г. в София.\r\n1916\r\nРоден е Васил Димитров Йончев – български художник илюстратор и оформител на книги; професор от 1971 г.  Завършва Художествената академия в София - живопис при Б. Митов през 1940 г. Преподавател е по оформление на книгата и шрифта във ВИИИ в София от 1966 г. В периода 1972-1979 г. е заместник-ректор. Той е илюстратор предимно на детски книги. Издава: \"Шрифтът през вековете\" (1964 г.), \"Книгата през вековете\" (1977 г.). Създава шрифта за афиши кларендон, шрифт ренесанс антиква (1962 г., съвместно с О. Мончева). Оформител е на книгите: \"Максими и размисли върху морала\" от Ларошфуко (1968 г.), \"Лирика\" от Микеланджело (1970 г.). Илюстрира \"Чингиз хан\" от В. Ян (1949 г.), \"Златната ябълка\" (1958 г. и др. Умира на 10 май 1985 г. в  София.\r\n1913\r\nРоден е Асен Босев – български детско-юношески писател. Той е дългогодишен учител. Постоянен сътрудник на детски периодични издания. След 9.09.1944  г. е заместник главен редактор  на в-к \"Заря\" и редактор във в-к \"Работническо дело\". Основател е на в-к \"Септемврийче\". Главен редактор е на в-к \"Стършел\" в периода 1961-1965 г. Многобройните му детски книги са с подчертана склонност към хумора. Превежда и от руски език. Умира на 24 април 1997 г. в София.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2017.11.22", "title": "Денят 22 ноември в българската история"}
{"url": "http://www.focus-news.net/news/2017/11/22/2459515/varna-obshtinskite-savetnitsi-ot-pp-gerb-organizirat-priemni-za-grazhdani.html", "text": "Общинските съветници от ПП ГЕРБ – Варна Даниела Димова, Антоанета Цветкова и Николай Георгиев ще се срещнат с граждани. Това съобщиха от пресцентъра на ПП ГЕРБ – Варна. Приемното време на общинските съветници ще бъде от 14.00 до 16.00 часа в офиса на партията на ул. „Георги Бенковски” №1. Записвания могат да се правят на тел: 052/ 600 015. \r\nПриемният ден на Даниела Димова е днес, на Антоанета Цветкова – на 23 ноември, а на Николай Георгиев – на 24 ноември.", "date": "2017.11.22", "title": "Варна: Общинските съветници от ПП ГЕРБ организират приемни за граждани"}
{"url": "http://www.focus-news.net/news/2017/11/22/2459516/varnenskiyat-i-velikopreslavski-mitropolit-yoan-shte-oglavi-praznichno-bdenie-v-pkshp-sv-aleksandar-nevski.html", "text": "Негово Високопреосвещенство Варненският и Великопреславски митрополит Йоан ще възглави тази година празничните богослужения по повод зимния храмов празник на ПКСХП „Св. Александър Невски” в столицата. Това съобщиха от пресцентъра на Светия синод на Българската православна църква. На 23 ноември, когато светата Православна църква чества паметта на великия княз Александър Невски, той ще отслужи празничната света литургия, която ще започне в 09.30 часа. Днес - в навечерието на празника, митрополит Йоан ще оглави празнично бдение в храма с начало 18.00 часа.\r\nНегово Високопреосвещенство митрополит Йоан ще съслужи с Негово Преосвещенство Мелнишкия епископ Герасим, главен секретар на Св. Синод и председател на църковното настоятелство на Патриаршеската катедрала. Негово Светейшество Българският патриарх Неофит ще вземе молитвено участие в празничното богослужение.", "date": "2017.11.22", "title": "Варненският и Великопреславски митрополит Йоан ще оглави празнично бдение в ПКСХП „Св. Александър Невски”"}
{"url": "http://www.focus-news.net/news/2017/11/22/2459517/deutsche-welle-mezhdunarodniyat-tribunal-v-haga-shte-proiznese-prisadata-sreshtu-ratko-mladich.html", "text": "В сряда, 22 ноември, Международният наказателен трибунал за бивша Югославия ще произнесе присъдата срещу Ратко Младич, генерал на босненските сърби и една от ключовите фигури в клането в Сребреница от 1995 г., припомня Deutsche Welle в македонската си редакция.\r\nСпоред обвинителния акт, Младич е виновен за едни от най-кръвопролитните събития във войната в Босна и Херцеговина – обсадата на Сараево, етническото прочистване в района на Приедор и клането в Сребреница. \r\nТочно преди 11 месеца, прокурорът Алън Тайгър произнесе заключителните думи на процеса срещу Младич със следното изречение: „Етническото прочистване в Босна и Херцеговина не е следствие от войната, то е военна цел. Крайната цел на Младич бе създаването на сръбска държава. Преследвайки я, Младич и (Радован) Караджич отведоха Босна и Херцеговина в ада“. \r\nОттогава насам съдиите анализираха аргументите на обвинението и защитата, за да вземат решението, което в сряда ще бъде обявено от председателя на съдебния съвет, нидерландецът Алфонс Ори..Тереза Герова", "date": "2017.11.22", "title": "Deutsche Welle: Международният трибунал в Хага ще произнесе присъдата срещу Ратко Младич"}
{"url": "http://www.focus-news.net/news/2017/11/22/2459518/d-r-borislav-tsekov-pretentsiyata-koyato-se-sadarzha-v-ustava-na-makedonskata-pravoslavna-tsarkva-che-sa-priemnitsi-na-ohridskata-arhiepiskopiya-sa-lisheni-ot-vsyakakvi-osnovaniya.html", "text": "Сегашната самочинно обявила се за „Македонска православна църква-Охридска архиепископия“, църковна йерархия в Македония, няма нищо общо с историческата Охридска архиепископия, която е неотменна част от историческото развитие и правосубектността на Българската православна църква.  Това каза в интервю за Агенция „Фокус“ д-р Борислав Цеков, преподавател по сравнително конституционно право и публична администрация в УНСС и по църковно право в Православната духовна академия „Св. Св. Кирил и Методий“. „Точното име на ариехископията е Охридска архиепископия на Първа Юстиниана и на цяла България и тя е правоприемник на понижената от патриаршия в архиепископия поместна църква след падането на България под византийско владичество“, обясни д-р Цеков. По думите му този статут и правоприемството на Охридската архиепископия от Преславската патриаршия са уредени в цели три грамоти на византийския император Василий Втори от 1120-25 г. „Независимо от историческите перипетии и натиск, опити за елинизиране и пр., стесняване на нейния диоцез през турското робство, до силовото й заличаване със султански акт – иридие, през 1767 г., Охридската архиепископия е поместната църква приемница на самостойната поместна църква, която е обхващала териториите на средновековната българска държава. Абсолютно спекулативни и в духа на измисления македонизъм са някои позиции в руската наука и в съвременна Македония, които премълчават тези правни и исторически факти и представят Охридската епископия, като нещо което е свързано с историята на Македония, а не на българската държава и народност“, добави той. „В този смисъл, претенцията, която се съдържа в устава на македонската православна църква, че са приемници на Охридската архиепископия са лишени от всякакви каноничноправни и исторически основания. Едно евентуално признание от страна на Българската православна църква на такава претенция би съставлявало отказ от огромна част от българската църковна история и правосубектност. Неслучайно още в чл. 1, ал. 3 от Устава на БПЦ е записано, че БПЦ е правоприемник на Плисковската архиепископия, Преславската патриаршия, Охридската архиепископия, Търновската патриаршия и Българската екзархия. Това са фактите“, коментира д-р Огнян Цеков.", "date": "2017.11.22", "title": "Д-р Борислав Цеков: Претенцията, която се съдържа в устава на македонската православна църква, че са приемници на Охридската архиепископия са лишени от всякакви основания"}
{"url": "http://www.focus-news.net/news/2017/11/22/2459519/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата. Това съобщиха от пресцентъра на дружеството. Във връзка с монтаж на спирателен кран на ул. „Гене Телийски“ в жк. „Люлин“ 4 се налага спиране на водоподаването от 10:00 до 20:00 часа на клиентите на „Софийска вода”, живеещи в бл. 419, бл. 420, бл. 422, бл. 423, бл. 424, бл. 425, бл. 426, бл. 427, ул. „Георги Апостолов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред бл. 425.\r\nВъв връзка с монтаж на спирателен кран на ул. „Георги Икономов“ в жк. „Люлин“ 2 се налага спиране на водоподаването от 10:00 до 20:00 часа на клиентите на „Софийска вода”, живеещи в бл. 222, бл. 223, бл. 225, бл. 226, бл. 227, бл. 227А, ул. „Ген. Михаил Савов“, ул. 210 №27. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред бл. 225.\r\nВъв връзка с подмяна на хидрофорна уредба до бл. 40 в жк. „Овча купел“ се налага спиране на водоподаването от 10:00 до 19:00 часа на клиентите на „Софийска вода”, живеещи в бл. 40, бл. 41А, бл. 41Б, бл. 42. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред бл. 40.\r\nВъв връзка с пресвързване на уличен водопровод на ул. „Бяла акация“ в кв. „Манастирски ливади“ се налага спиране на водоподаването от 10:00 до 18:00 часа на клиентите на „Софийска вода”, живеещи по ул. „Проф. Велизар Велков“ от бул. „България“ до ул. „Българска легия“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред МБАЛ „Света София“.\r\nВъв връзка с разкриване на уличен водопровод на ул. „Дон“ в кв. „Горна баня“ се налага спиране на водоподаването от 09:00 до 16:00 часа на клиентите на „Софийска вода”, живеещи по ул. „Дон“, ул. „Лозище“, ул. „Подлозище“, ул. 756, ул. 755. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Лозище“ ъгъла с ул. „Подлозище“.\r\nВъв връзка с подмяна на сградно водопроводно отклонение на ул. „Княжевска“ в кв. „Карпузица“ се налага спиране на водоподаването от 10:00 до 18:30 часа на клиентите на „Софийска вода”, живеещи по ул. „Княжевска“ от ул. „Миле Попйорданов“ до ул. „Полк. Стойно Бачийски“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул.„Стефан Пешев“ ъгъла с ул. „Княжевска“.\r\nВъв връзка с подмяна на сградно водопроводно отклонение на ул. „Георги Бенковски“ в с. Казичене се налага спиране на водоподаването от 10:00 до 18:00 часа на клиентите на „Софийска вода”, живеещи по ул. „Христо Ботев“, ул. „Александър Стамболийски“, ул. „Околовръстна“, ул. „Георги Бенковски“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Христо Ботев“ пред ОДЗ.", "date": "2017.11.22", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2017/11/22/2459520/veliko-tarnovo-sreshta-razgovor-s-zhurnalista-rumen-stoichkov-shte-se-provede-v-konferentnata-zala-na-izlozhbeni-zali-rafael-mihaylov.html", "text": "Среща-разговор с Румен Стоичков ще се проведе от 17.30 часа в Конферентната зала на Изложбени зали „Рафаел Михайлов” във Велико Търново. Това съобщиха от пресцентъра на Община Велико Търново. \r\nРумен Стоичков е журналист от БНР, дългогодишен водещ на предаването „Нощен хоризонт” и автор на 4 книги: „Преди забравата”, „Из стръмнините на България”, „Някъде там” и „Сърце на длан”. Последната от които излезе преди броени дни. Те съдържат предимно репортажи от малки селища, градове и манастири – сред тях изчезналото Радовци, Павликени, Велико Търново, Преображенския манастир, Елена, Дряново, Килифаревския манастир, Златарица, Плачковци, Костел, Селце, Тодювци, Руховци, Марянския манастир и т.н.", "date": "2017.11.22", "title": "Велико Търново: Среща-разговор с журналиста Румен Стоичков ще се проведе в Конферентната зала на Изложбени зали „Рафаел Михайлов”"}
{"url": "http://www.focus-news.net/news/2017/11/22/2459521/pregled-na-osnovnite-temi-v-d.html", "text": "„Ако се наложи, Община Балчик ще спре да предава боклука си на депото в Стожер“, съобщава челото на вестник „Нова добруджанска трибуна“. Кметът на Белия град Николай Ангелов е категоричен, че общината няма да плаща чужди задължения. Ангелов е изразил недоволство от крайната мярка, предприета от Община град Добрич за събиране на просрочени задължения. Заявил е още, до средата на другия месец те ще бъдат погасени до стотинка. \r\nЗа колективна жалба срещу ВиК съобщава изданието. Расте напрежението между жителите на област Добрич и ръководството на водното дружество. Жалбата е изпратена до националния омбудсман, Комисията за защита на потребителите, Областна управа – Добрич, кмета на Добрич и до Общинския съвет на града. Едно от исканията е директорът на водното дружество да има поне два приемни дни в месеца. \r\nТемата от колонката на Димитър Дуков: „Ще ни забранят ли и да се радваме, че сме българи?...“. Поводът е големият успех на тенесиста Григор Димитров е последвалите коментари с израз на гордост от българската принадлежност и в същото време тъжната картина на действителността у нас. \r\n„Създават общински фонд „Здраве“, съобщава на първа страница другият регионален вестник - „Добруджанска трибуна“. Заради недостига на медицински кадри с набраните средства ще се подпомагат лекари и медицински сестри, които да изберат да работят в Добрич. Докладна записка с предложение за създаване на такъв фонд ще бъде внесена за разглеждане на предстоящата сесия на Общинския съвет. Идеята е била обсъдена миналия месец от две постоянни комисии – по бюджет и здравеопазване. \r\nТема от региона - „Полски инвеститори ще посетят Каварна“. Визитата е предвидена за пролетта на следващата година. Посещението е договорено при гостуването на кмета на Каварна Нина Ставрева в Старе Бабице. Още през 2016 година е подписано споразумение за сътрудничество и подкрепа в различни области. \r\nСемейство от Добрич е дарило средства за пострадали от наводнение и катастрофи, съобщава всекидневникът. Илия Илиев и съпругата му намират смисъл на живота в правене на добрини. Дарените средства са за пострадали при катастрофата край село Микре и от наводнението в Бургаско. Мъжът работи в Общинското предприятие „Устойчиви дейности и проекти“, а съпругата му – в друго общинско предприятие – „Общински пазари“.", "date": "2017.11.22", "title": "Преглед на основните теми в добруджанския печат"}
{"url": "http://www.focus-news.net/news/2017/11/22/2459522/faz-predsedatelyat-na-svdp-se-oplaka-ot-lipsata-na-podkrepa-za-yamayskata-koalitsiya-ot-strana-na-angela-merkel.html", "text": "Председателят на Свободната демократическа партия (СвДП) Кристиан Линднер се оплака липсата на подкрепа от страна на канцлера Ангела Меркел (ХДС) в хода на преговорите за създаване на „ямайска“ коалиция (Съюза (ХДС/ХСС), СвДП и „Зелени“), пише националният ежедневник Die Frankfurter Allgemeine Zeitung.\r\nДокато „зелените“ делегати са работили за намирането на допирни точки със свободните демократи, то от страна на Меркел не е получена „почти никаква подкрепа за компромисните ни предложения“, заяви за изданието младият лидер на СвДП. Съгласно думите на Линдер, при сондажите е станало ясно, че от тях се изисква да станат „покровител на една основно черно-зелена коалиция“. \r\n„Има граници за готовността към компромис, особено когато става въпрос за унижение на партньор. За съжаление, трябваше да разберем това в края на преговорите“, подчерта свободният демократ. \r\nЛинднер не вижда „смисъл“ за възобновяване на преговорите за съставяне на правителство в комбинация „Ямайка“. Критика бе отправена и към „Зелените“ – председателят на свободните демократи подчерта, че ако от партията на Джем Йоздемир направят коментари за водената от него политическа сила, то това ще бъде доказателство за неспособността да бъде изградено доверие между участниците в преговорите за „ямайска“ коалиция. \r\nМеждувременно държавният глава Франк-Валтер Щайнмайер продължава с усилията си за извеждане на Германия от политическата криза, в която навлезе в ранните часове на понеделник. В сряда германският президент ще проведе консултации с председателя на баварския Християнсоциален съюз (ХСС) Хорст Зеехофер.Тереза Герова", "date": "2017.11.22", "title": "FAZ: Председателят на СвДП се оплака от липсата на подкрепа за „ямайската“ коалиция от страна на Ангела Меркел"}
{"url": "http://www.focus-news.net/news/2017/11/22/2459523/blagoevgrad-broeni-chasove-ostavat-do-ofitsialnoto-otkrivane-na-bansko-film-fest-2017.html", "text": "Приключения, пътешествия, екстремни спортове и много адреналин – това са ключовите послания и емоции, които организаторите на „Банско филм фест“ ще предложат на посетителите, съобщиха от пресцентъра на Община Банско. По време на събитието ще бъдат представени 120 филма от пет континента и 30 държави. Фестивалът започва в Банско от днес и ще продължи до 26 ноември. \r\nОрганизаторите са осигурили поредица от вълнуващи срещи с десет звезди на екстремните спортове, сред които Сара Отън и Герлинде Калтенбрунер. Отън е първата жена, направила околосветска обиколка само със силата на своите мускули – чрез гребане, бягане, ходене и колоездене. Австралийката Калтенбрунер е първата жена, изкачила всички 14 осемхилядника, без да използва кислород. Сред гостите се отличава и алпинистът Боян Петров, който ще представи своя филм за постиженията си през 2016 г. Ще бъдат показани и 12 изложби, демонстрации и специална програма, насочена към детската аудитория. Всички прожекции и презентации ще се проведат в читалище „Никола Вапцаров“ и в кино-залата на Посетителския информационен център. Входът е свободен, а високият адреналин – гарантиран.", "date": "2017.11.22", "title": "Благоевград: Броени часове остават до официалното откриване на Банско Филм Фест 2017"}
{"url": "http://www.focus-news.net/news/2017/11/22/2459524/ria-novosti-v-ruskata-federatsiya-vavezhdat-nov-tip-viza.html", "text": "В Руската федерация въвеждат нов тип виза – за влизане в страната с цел получаване на разрешение за временно пребиваване, съобщава информационната агенция РИА Новости.\r\nСъответното постановление е подписано от министър-председателя Дмитрий Медведев и е публикувано на официалната страница на руското правителство.\r\nНовият тип виза ще бъде издаван за чуждестранни граждани за срок до четири месеца. Документът ще бъде оформян от посолство или консулство, ако Министерството на външните работи в Москва демонстрира готовност за издаването на разрешение за временно пребиваване на територията на страната. Уточнява се, че този тип виза ще се издава еднократно.Тереза Герова", "date": "2017.11.22", "title": "РИА Новости: В Руската федерация въвеждат нов тип виза"}
{"url": "http://www.focus-news.net/news/2017/11/22/2459525/ministar-nikolay-nankov-pasarelkata-na-patya-burgas-sozopol-do-s-atiya-shte-bade-izgradena-do-nachaloto-na-lyatoto.html", "text": "Пасарелката на пътя Бургас – Созопол до с. Атия ще бъде изградена до началото на лятото. Това каза регионалния министър Николай Нанков в предаването „Здравей, България“ по бТВ. Във връзка с пешеходната пътека на пътя Бургас – Созопол до село Атия, където преди дни загина 16-годишно момче и дали ще има решение на проблема, министър Нанков заяви: „Решение на проблема ще има. Той не е единичен само за този участък. Държавата съобразно с ресурса, с който разполага ежедневно полага усилия – мога да дам десетки примери“. Министърът изказа съболезнования на близките на загиналото 16-годишно дете. “Трябва да си дадем една ясна сметка - нито държавата натиска газта след ограничението 60 км, нито не спира и не натиска спирачката преди пешеходна пътека. Факт е, че имаме знаци, пешеходни пътеки. Факт е, че грубото нарушаване на Закона за движение по пътищата от години е тенденция в нашата страна“, обясни Нанков. По думите му държавата трябва да предприеме доста по-радикални мерки в тази посока. „Не трябва да се достига до подобни трагични инциденти, за да се предприемат действие. За участъка при с. Атия веднага попитах колегите дали сме били уведомявани за сигнали, те твърдят, че не сме. Одит ще установи дали имаме искания за изграждане на пасарелка. Ще се понесе отговорността от съответните лица, ако не е отреагирано на сигнали. Започва проектирането на пасарелката, ще бъде изградена до началото на летния сезон. Съоръжението ще е тежко, говорим за 6 ленти, ще има асансьорни уредби – климатът е влажен, с обледяване през зимните месеци“, каза още регионалният министър.", "date": "2017.11.22", "title": "Министър Николай Нанков: Пасарелката на пътя Бургас – Созопол до с. Атия ще бъде изградена до началото на лятото"}
{"url": "http://www.focus-news.net/news/2017/11/22/2459526/sluzhitelite-na-zatvorite-organizirat-protesti-v-tsyalata-strana.html", "text": "Служителите на затворите организират протести в цялата страна, съобщиха от синдиката им.\r\n„Фокус” публикува без редакторска намеса решението на Синдиката на служителите в затворите в България за протестните действия:\r\n„След като служителите на затворите в София, Стара Загора и Бургас на събрания пред затворите вече изразиха категоричното си недоволство срещу ниските заплати в сектора, други два затвора ще последват примера им днес. \r\nСлужителите на затворите, арестите и съдебна охрана във Варна и Враца ще протестират пред затворите в двата града днес, в отстояване на поставените искания за увеличение на възнагражденията и бюджетите на\r\nГД „Изпълнение на наказанията“ и ГД „Охрана“. \r\nРешения за протести със събрания на открито вече са взети от всички структури на Синдиката на служителите в затворите в България. По този начин от 09.00 часа протест е насрочен от служителите на пенитенциарното заведение в Пазарджик.\r\nВ изпратени съобщения до УС на Синдиката на служителите в затворите в България структурите на организацията в Пловдив, Сливен, Ловеч, Бобов дол, Белене и Бойчиновци информират за насрочени дати на недоволство\r\nпред затворите, както следва:\r\n23 ноември\r\nБелене – 08.30 часа.\r\nПловдив – 09.00 часа.\r\nБойчиновци – 09.00 часа.\r\nЛовеч – 11.00 часа.\r\n27 ноември\r\nБобов Дол – 09.00 часа.\r\n28 ноември\r\nСливен – 12.00 часа.\r\nИсканията остават непроменени и се отнасят до настояване за финансово и кадрово обезпечаване на дейността на ГД „Изпълнение на наказанията” и ГД „Охрана”, обезпечаване на необходимите средства за увеличение на заплатите на персонала, придружаващите допълнителни плащания с постоянен характер и други възнаграждения и плащания за персонала, равностойни на служителите на МВР.\r\nОтговор от страна на институциите по така поставените искания все още няма. След приключване на протестите по места УС ще вземе решение за продължаване на протестната кампания под други законни форми на недоволство“.", "date": "2017.11.22", "title": "Служителите на затворите организират протести в цялата страна"}
{"url": "http://www.focus-news.net/news/2017/11/22/2459527/plovdiv-obshtinskite-savetnitsi-ot-gerb-shte-provedat-priemni-s-grazhdani.html", "text": "Общинските съветници от ГЕРБ в Пловдив ще проведат приемни с граждани, съобщиха от пресцентъра на ПП ГЕРБ. Днес ще се проведат приемни с граждани на представители на ГЕРБ в Общински съвет - Пловдив, както следва:\r\n- Радослава Ташкова, председател на Групата на ГЕРБ и заместник-председател на Общински съвет - Пловдив, ще се срещне с граждани от 16:00 до 18:00 часа в офиса на ГЕРБ в район „Южен” на ул. ”Академик Петър Динеков” №1А. \r\n- Георги Василев, от 16:00 до 18:00 часа в офиса на ГЕРБ в район „Южен” на ул. ”Академик Петър Динеков” №1А. \r\n- Д-р Аргир Аргиров, от 17:30 до 18:30 часа в офиса на ГЕРБ в район „Южен” на ул. ”Академик Петър Динеков” №1А. \r\n- Ани Лафчиева, от 17:00 до 18:30 часа в офиса на ГЕРБ в район „Източен” на ул. ”Коста Паница” №5. \r\n- Емил Русинов, от 17:30 до 19:00 часа в офиса на ГЕРБ в район „Източен” на ул. ”Коста Паница” №5. \r\nНа 23 ноември общинските съветници от ГЕРБ в Пловдив ще проведат приемни с гражданите, както следва:\r\n- Петър Попов, от 17:30 до 19:00 часа в офиса на ГЕРБ в район „Западен” на ул. ”Царевец” №9. \r\n- Ясен Михайлов, от 17:30 до 19:00 часа в офиса на ГЕРБ в район „Западен” на ул. ”Царевец” №9. \r\n- Гошо Къчков, от 17:30 до 19:00 часа в офиса на ГЕРБ в район „Северен” на бул. ”Марица” №91. \r\n- Пенчо Малинов, от 17:00 до 18:30 часа в офиса на ГЕРБ в район „Източен” на ул. ”Коста Паница” №5. \r\nВеселин Маневски, от 16:00 до 18:00 часа в офиса на ГЕРБ в район „Южен” на ул. ”Академик Петър Динеков” №1А.", "date": "2017.11.22", "title": "Пловдив: Общинските съветници от ГЕРБ ще проведат приемни с граждани"}
{"url": "http://www.focus-news.net/news/2017/11/22/2459528/petar-paunov-kmet-na-kyustendil-zakonat-za-obshtestvenite-porachki-tryabva-da-bade-otmenen.html", "text": "Законът за обществените поръчки трябва да бъде отменен. Това заяви в интервю за Радио „Фокус” кметът на Кюстендил Петър Паунов по повод правно решение Общината да плати непоръчан от нея ремонт. Според кмета исканата сума в размер на почти половин милион лева от фирмите изпълнители е непосилна за Общината. Той все пак изрази надежда, че няма да се стигне до  институционално и обществено напрежение. \r\n„Запазихме мълчание по време на процеса. С безкрайно уважение към съда и съдебната власт не сме се опитвали да огласяваме ситуацията, за да не бъде възприемана като оказване на натиск върху институциите. Оттук нататък обаче всички трябва да влязат в ролята си, когато се създава една порочна практика, веднага да я преценят. Знаете, че имаше подобен казус преди година, когато излезе постановление, че ако стъпиш на пешеходна пътека си съпричинител на ПТП. Тогава се видя веднага, законодателят промени закона. Оттук нататък, ако тази пробойна съществува, незабавно всички институции трябва да стигнат до решение“, коментира Петър Паунов. \r\nТой допълни, че не може да съществува закон, който да бъде над обществения интерес. Ако не се стигне до решение в полза на Община Кюстендил, ще бъдат потърсени всички правни способи за защита, уточни кметът.", "date": "2017.11.22", "title": "Петър Паунов, кмет на Кюстендил: Законът за обществените поръчки трябва да бъде отменен"}
{"url": "http://www.focus-news.net/news/2017/11/22/2459529/pregled-na-osnovnite-temi-v-st.html", "text": "\"Анонимен \"рисувач\" вапца в червено скулптура на английска художничка\", е акцент в днешния брой на вестник \"Старозагорски новини\". Неизвестни вандали обляха с червена боя изработена от английска художничка каменна фигура на крокодил, поставена за украса край култовото за Стара Загора изкуствено езеро в близост до жп гарата. \r\nСтарозагорският ваятел Красимир Зарков, автор на друго култово произведение - птицата Феникс, която наскоро беше демонтирана от центъра на града заради започнали там ремонтни работи, коментира, че крокодилът е бил изваян по време на Международен скулптурен пленер през 80-те години на миналия ХХ в. \r\n\"Двама общински работници паднаха от 10 метра височина в Казанлък\", четем още в изданието. Единият от пострадалите е настанен в реанимация в УМБАЛ \"Киркович\" с черепно-мозъчна травма и фрактура на двете ръце. Другият е със счупен таз. По време на работа по обследване и почистване на клони на дърветата в непосредствена близост до уличното осветление в района на Царската чешма, в центъра на града хидравличната система на автовишката е отказала. В резултат на това двама работници от отдел \"Озеленяване\" към Общинското предприятие по чистотата са паднали от близо 10 метра височина на асфалта. Следствието тепърва ще се произнесе кой е виновен за инцидента вчера. \r\n\"Челен удар в БСП – Казанлък\", е друга тема в \"Старозагорски новини\". За пореден път в казанлъшката организация на БСП тръгна залпова саморазправа кой да оглави социалистическата дружина, четем в материала. Противоборството в Общинската структура на партията датира още от 2014 г., когато местният лидер Александър Минчев подаде оставка в знак за несъгласие, че за областен председател на партията е избран медийният бос от града, а оформилите се две структури явно не са заловили томахавките през изминалите години. За пореден път страстите\r\nсе развихриха тази седмица, се посочва също в статията. В понеделник в Казанлък бе дадена пресконференция от народния представител Донка Симеонова и трима общински съветници от червената партия в Града на розите - Теодора Иванова, Моника Динева и Пламен Караджов. \r\nНа брифинга четиримата са съобщили, че въпросът с раздвоената БСП - Казанлък, е бил поставен в събота на националния Пленум на партията в София. На \"Позитано\" 20 е бил представен доклад, резултат от 3-месечна работа на място в Казанлък, в края на лятото, който описва дълбочината и посочва вината за проблемите в местната организация. А за виновните на Националната разследваща комисия (б.р. т.нар. Страшен съд) е докладвал поименно сегашният председател Станимир Стефанов и \"кадровикът\" - доайен на социалистите в Казанлък Георги Захариев. По думите на участвалите в понеделничния брифинг, именно Георги Захариев е \"внедрил\" в БСП - Казанлък, Станимир Стефанов за председател на общинската структура, макар самият Стефанов да е от Елин Пелин и нямал нищо общо с Казанлък. В редакцията на \"Старозагорски новини\" е получена и позицията на Общинския съвет на БСП в Казанлък по казуса, която гласи: \"Българската социалистическа партия в Казанлък с изумление научава от медиите за предстоящия \"рестарт\" на БСП - Казанлък, по думите на народния представител Донка Симеонова и общинските съветници Пламен Караджов, Теодора Иванова и Моника Динева, на пресконференция от 20 ноември 2017 г. Този акт е пореден опит да се манипулира общественото мнение, да се създава напрежение сред членовете и симпатизантите на социалистическата партия в Казанлък.", "date": "2017.11.22", "title": "Преглед на основните теми в старозагорския печат"}
{"url": "http://www.focus-news.net/news/2017/11/22/2459530/22-dushi-sa-raneni-pri-katastrofi-prez-izminaloto-denonoshtie-v-stranata.html", "text": "22 души са ранени при катастрофи през изминалото денонощие, съобщиха от пресцентъра на МВР. В страната са станали 19 пътнотранспортни произшествия, при които има един загинал. На територията на столицата са станали  163 леки и два тежки пътни инцидента, при които има четирима ранени.", "date": "2017.11.22", "title": "22 души са ранени при катастрофи през изминалото денонощие в страната"}
{"url": "http://www.focus-news.net/news/2017/11/22/2459531/pazardzhik-nadziratelite-ot-zatvora-v-grada-izlizat-na-protestno-sabranie-s-tri-osnovni-iskaniya.html", "text": "Надзирателите от затвора в Пазарджик излязат на символичен протест, като ще станат част от националната инициатива на служителите в местата за изтърпяване на наказания. Това съобщи за Радио „Фокус“ – Пазарджик Петър Гицев, председател на Синдикалната организация на надзирателите от пазарджишкия затвор. Надзиратели ще излязат на протестно събрание пред затвора в 09.00 часа, като по този начин ще изразят своите искания за по-високи заплати, по-добри условия на труд и увеличаване на щата им. \r\n„Основните ни искания са за повишаване на заплатата с 20%, уеднаквяване на сумите за специфични условия на труд като тези на служителите на МВР и допълнително отпускане на щатове за надзиратели. Всички комисии, които осъществяват мониторинг на местата за лишаване от свобода, препоръчват увеличаване на персонала вътре в затвора – в това число надзиратели, социални работници и психолози. През 2015 година имаше съкращения на надзиратели, които отвориха големи празнини. Към момента има доста голям недостиг. Правят се конкурси, но докато кандидатите минават през различните етапи, много други щатни служите напускат“, уточни Гицев. Той допълни, че по отношение на правомощията, които имат надзирателите, те са регламентирани от вътрешните правилници в местата за лишаване от свобода. По думите му, служителите са обезпечени с работно облекло.\r\nАлбена ЖИЛЕКОВА", "date": "2017.11.22", "title": "Пазарджик: Надзирателите от затвора в града излизат на протестно събрание с три основни искания"}
{"url": "http://www.focus-news.net/news/2017/11/22/2459532/die-zeit-angela-merkel-ne-biva-da-se-strahuva-ot-tsareubiystvo.html", "text": "В случай на организирането на нови парламентарни избори в Германия, Ангела Меркел ще участва в тях. В редиците на водения от нея Християндемократически съюз (ХДС) не се забелязва еуфория, но няма и съпротива. По всичко личи, че канцлерът на ФРГ не бива да се притеснява от „цареубийство“, коментира националният ежедневник Die Zeit.\r\nЮлия Клокнер бе една от първите, които се хвърлиха в пропастта в името на Ангела Меркел. „Щастливи и облекчени сме, че тя е на разположение\", бе коментарът на фракционния лидер на ХДС в провинция Рейнланд-Пфалц по повод решението на Меркел да се кандидатира, в случай че в Германия се стигне до нови избори. Съгласно думите на Кльокнер, тя е „котва на стабилността“. \r\nНе толкова еуфорично, но все пак позитивно бе изказването и на Пол Цимиак, председател на Младежкия съюз на ХДС. Хубаво е, че Меркел е решила отново да се бори, заяви християндемократът в дискусионно шоу. \r\nОт друга страна, не бива да се забравя, че все още не са изслушани критиките на съпартийците на Меркел. Все пак, под нейно ръководство, Съюзът (ХДС/ХСС) получи най-слабите изборни резултати в целия следвоенен период на Германия. След колапса на преговорите за „ямайска“ коалиция и безпрецедентното положение, което може да доведе до нови избори в страната, дали ХДС иска да бъде воден от Меркел? „Точно така“, е категоричният отговор на германските християндемократи.Тереза Герова", "date": "2017.11.22", "title": "Die Zeit: Ангела Меркел не бива да се страхува от „цареубийство“"}
{"url": "http://www.focus-news.net/news/2017/11/22/2459533/plovdiv-informatsionna-sreshta-po-povod-evropredsedatelstvoto-na-balgariya-prez-2018-godina-shte-se-provede-v-asenovgrad.html", "text": "В Асеновград ще се състои информационна среща по повод европредседателството на България през 2018 година. Това съобщиха за Радио „Фокус” – Пловдив от Областната администрация в Пловдив, която е инициатор на събитието. Срещата ще се проведе от 11.00 часа в 601 зала в Община Асеновград и ще се състои от два панела. Първият панел включва приветствени слова, презентация по повод 10 години от членството на България в ЕС и Българското европредседателство, излъчване на кратък филм за начина на функциониране на институциите на ЕС, а в самия край дискусия. Вторият панел включва мултимедийни презентации от преподаватели в Пловдивския университет „Паисий Хилендарски“ и представители на Фондация „Пловдив 2019“ на тема „2018 – Европейска година на културното наследство„ и „Пътят към Пловдив 2019“.\r\nИдентична информационна среща ще се проведе и в Община Първомай на 29 ноември. Предвидено е в първата половина на месец декември да бъдат проведени съпътстващи културни прояви в читалищата в селата Белащица, Житница и Куртово Конаре, както и в град Раковски.\r\nТони МИХАЙЛОВ", "date": "2017.11.22", "title": "Пловдив: Информационна среща по повод европредседателството на България през 2018 година ще се проведе в Асеновград"}
{"url": "http://www.focus-news.net/news/2017/11/22/2459534/kyustendil-okrazhniyat-sad-shte-zasedava-po-zhalba-sreshtu-vzeta-myarka-za-neotklonenie-spryamo-zadarzhaniya-za-obira-na-bankomat-v-sapareva-banya.html", "text": "Окръжен съд – Кюстендил ще заседава по жалба срещу взета мярка за неотклонение спрямо задържания за обира на банкомат в Сапарева баня. Това съобщиха за Радио „Фокус” – Кюстендил от Окръжна прокуратура – Кюстендил. Делото е насрочено за 10.00 часа. То е образувано, след подадена жалба срещу решението на Районен съд – Дупница с което е постановена мярка за неотклонение „Задържане под стража” срещу 34-годишния Г. Динев.„Фокус” припомня: \r\nРайонна прокуратура – Дупница е привлякла в качеството на обвиняем 34-годишния Г. Динев. На 9 ноември около 03.20 часа,в град Сапарева баня от офис на банка на ул. „Княз Борис I“ в съучастие с Т. Богданов, К. Микев и Кр. Йорданов, в качеството му на помагач, обвиняемият Динев умишлено улеснил противозаконно отнемане на чужда движима вещ. Той управлявал лек автомобил и осигурявал безпрепятственото придвижване на друг лек автомобил, с който било извършено престъпното деяние. Чрез взривяване на вратата на банкомата е бил отнет сейф, съдържащ касета с парични средства в размер на 9 000 лева.\r\nЗа престъплението, в извършването на което е обвинен, законът предвижда наказание „лишаване от свобода“ от една до десет години.\r\nВенцеслав ИЛЧЕВ", "date": "2017.11.22", "title": "Кюстендил: Окръжният съд ще заседава по жалба срещу взета мярка за неотклонение спрямо задържания за обира на банкомат в Сапарева баня"}
{"url": "http://www.focus-news.net/news/2017/11/22/2459535/haskovo-kontsert-s-populyarni-tanga-i-valsove-shte-se-provede-v-dkt-ivan-dimov.html", "text": "Концерт с популярни танга и валсове ще представи Камерен оркестър - Хасково с диригент Цанислав Петков, солист на баян ще е Стоян Караиванов. Това съобщиха от пресцентъра на Община Хасково. Концертът е насрочен за 18.00 часа в залата на ДКТ \"Иван Димов\". В програмата са произведения на А. Пиацола, Й. Щраус, Ст. Караиванов и др. \r\nСолистът Стоян Караиванов е роден през 1997 г. в гр. Свиленград. Негов преподавател по баян е гл. ас. д-р Диана Станчева. Специализирал е в Международен и национален център за акордеон и музика \"Жак Морне\" при проф. Жак Морне във Франция. Младият изпълнител е носител на поредица от награди от национални и международни конкурси. Отличен е с почетна грамота за високо изпълнителско майсторство от Българска академия на науките и изкуствата. Получава титлата „Маестро“ от Световната асоциация за фолклорни фестивали. Завършил е майсторски класове при проф. Фридрих Липс (Русия), проф. Мие Мики (Германия), проф. Юрий Шишкин (Русия), проф. Николай Кравцов (Русия). Участвал е като солист и оркестрант на оркестър \"Левон Манукян Колегиум Музикум\" под диригентството на Левон Манукян в спектаклите \"Нощ на звездите\", проведени в зала \"Арена Армеец\" през 2016 и 2017 г. и организирани от фондация \"Енчо Керязов\". Също така е концертирал в България, Австрия, Германия, Македония и Босна и Херцеговина. Стоян Караиванов се занимава също с композиране и аранжиране. Има издадени 3 музикални албума.", "date": "2017.11.22", "title": "Хасково: Концерт с популярни танга и валсове ще се проведе в ДКТ \"Иван Димов\""}
{"url": "http://www.focus-news.net/news/2017/11/22/2459536/montana-zaskrezhen-e-patyat-prez-prohoda-petrohan.html", "text": "Заскрежен е  пътят през прохода „Петрохан“, съобщиха за Радио „Фокус“ – Видин от Областното пътно управление – Монтана. Той посочи, че две машини са разхвърляли пясък тази сутрин и пътят през прохода е опесъчен и няма опасност за преминаващите автомобили. Условията на „Петрохан“ са зимни – температурата на въздуха е 0 градуса. Шофьорите на автомобили трябва да се движат със съобразена за зимните условия скорост.  \r\nДо 31 март 2018 година през прохода е забранено преминаването на автомобили над 12 тона, обходният маршрут за тях е през Своге. В останалата част на областта пътните настилки са сухи, времето е тихо.\r\nАнна ЛОЗАНОВА", "date": "2017.11.22", "title": "Монтана: Заскрежен е пътят през прохода „Петрохан“"}
{"url": "http://www.focus-news.net/news/2017/11/22/2459537/kyustendil-podgotvitelni-deynosti-za-zimniya-sezon-se-izvarshvat-po-patya-v-osogovska-planina.html", "text": "Подготвителни дейности за зимния сезон се извършват по пътя в Осоговска планина. Това съобщи за Радио „Фокус” – Кюстендил дежурният в Областно пътно управление – Кюстендил. До 24 ноември се извършва подравняване на банкети и почистване на крайпътни окопи в участъка от „Студен кладенец” до хижа „Осогово”. Водачите трябва да се движат с повишено внимание. Извършва се аварийно укрепване на участък от пътя Рилски манастир – Кирилова поляна. Поради тази причина движението се осъществява двупосочно в едната лента. В участъка скоростта на движение е ограничена до 30 км/час. Срокът за действие на временната организация на движение е 15 декември. \r\nРемонтни дейности се  извършват по пътя между селата Горна Козница и Мала Фуча. Там движението в участъците в ремонт се извършва само в едната лента. До 15 декември в участъците се извършва ремонт на асфалтовата настилка, почистване и попълване на пътни банкети. Забранено е движение на товарни автомобили по пътя между селата Смоличано – Пелатиково. Въведеното ограничение за товарните моторни превозни средства е заради пропадане на участъци от пътното платно. Участъците са сигнализирани с пътни знаци, временната организация е със срок до 30 ноември. Остава в сила въведената временна организация на движението за преминаване през кръговото кръстовище на път Е-79 при Кочериново. През кръговото кръстовище се извършва превоз и преминаване на влекачи с ремаркета с греди с дължина 32 м по временен бетонов път. След преминаване на влекачите движението се възстановява. Срокът за действие на временната организация е до 30 ноември.  С нормална интензивност е движението по автомагистрала „Струма” и път Е-79. Слаб е трафикът в посока ГКПП – „Гюешево”.\r\nВенцеслав ИЛЧЕВ", "date": "2017.11.22", "title": "Кюстендил: Подготвителни дейности за зимния сезон се извършват по пътя в Осоговска планина"}
{"url": "http://www.focus-news.net/news/2017/11/22/2459538/zam-predsedatelyat-na-bsp-denitsa-zlateva-parvi-prioritet-na-bsp-za-evropredsedatelstvoto-e-vrashtane-kam-sotsialna-evropa.html", "text": "Приоритетите на БСП за европредседателството, в голяма степен са тези, които са и темите от европейския дневен ред. Нашият първи приоритет е връщането към корените на социална Европа. Това каза по БТВ зам.-председателят на БСП Деница Златева, съобщиха от пресцентъра на партията. Тя припомни, че миналата седмица беше постигнато споразумение за Европейския социален стълб, за преодоляване на неравенствата, гарантиране на заетост и чрез икономически растеж. \r\n„Вторият ни приоритет, който се припокрива и с националната програма, е продължаването на кохезията, или политиката на сближаване, защото знаем, че след излизането на Великобритания от ЕС има риск  пред тази политика”, добави Деница Златева. Тя поясни, че десницата вижда продължението на кохезионната политика с финансови инструменти, докато левицата иска продължаване на безвъзмездното финансиране. „Западните Балкани е също изключително важна тема и ние, и като партия, и като политическо семейство винаги сме отдавали много важна роля на интеграцията на региона”, поясни зам.-председателят на БСП. Деница Златева информира, че на Балканската конференция, провела се миналата седмица в Сараево, където са били представители на левицата, която управлява в Албания, Черно гора и Македония, са показали, че залагат изключително много на българското европредседателство. „Не просто да бъде направена среща между лидерите на Западните балкани, но и да има конкретни измерими резултати”, каза зам.-председателят на БСП. \r\nПо повод оставката на бившия председател на Народното събрание Димитър Главчев, Деница Златева обясни, че тя е резултат на негова грешка, след като отстрани Корнелия Нинова, без основание, от пленарна зала. По повод спекулациите, че „БСП за България” са взели решение да не влизат в зала по време на речта на председателя на европарламента Антонио Таяни и ръководители на всички групи от европейския парламент, Златева каза, че подобно решение от групата не е взимано.  Златева предположи, че вероятно управляващите са осъзнали, че отсъствието на опозицията ще е лош знак пред европейските представители. „Надявам се, че това ще е урок за всички”, добави тя. „Висотата на поста, който в момента заема Цвета Караянчева изисква консенсусно поведение. Винаги се дава толеранс от време на всеки, който е заел важна позиция. Първото изпитание за нея обаче ще е второ четене на Закона за републиканския бюджет”, заключи зам.-председателят на БСП.", "date": "2017.11.22", "title": "Зам.-председателят на БСП Деница Златева: Първи приоритет  на БСП за европредседателството е връщане към социална Европа"}
{"url": "http://www.focus-news.net/news/2017/11/22/2459539/smolyan-sluzhitelite-na-zatvornicheskoto-obshtezhitie-gerzovitsa-i-kolegite-im-ot-gd-ohrana-shte-provedat-protestno-sabranie-na-otkrito-pred-rayonniya-sad.html", "text": "Служителите на затворническото общежитие „Герзовица“ и колегите им от Главна дирекция „Охрана“ ще проведат протестно събрание на открито пред сградата на Районния съд в Смолян. Това каза за Радио „Фокус“ – Смолян Николай Баташки – председател на синдикалната организация в затворническото общежитие в града. Досега работещите протестират с лентички на реверите на униформеното облекло и са провели събрания на открито през службите се. На организираното съвместно събрание служителите от двете институции ще набележат следващите стъпки за действие и евентуално включване в по-големи протести на централно ниво. \r\nНиколай Баташки припомни, че исканията им са за 20% увеличение на заплатите, увеличаване на допълнителните плащания с постоянен характер и други възнаграждения и плащания на персонала, равностойни на тези на служителите на МВР. Очаква се на протестното събрание на открито да присъстват всички служители, които не са на работа в утрешния ден, каза още Баташки.\r\nНели ГЕРГЬОВСКА", "date": "2017.11.22", "title": "Смолян: Служителите на затворническото общежитие „Герзовица“ и колегите им от ГД „Охрана“ ще проведат протестно събрание на открито пред Районния съд"}
{"url": "http://www.focus-news.net/news/2017/11/22/2459540/die-presse-koalitsionnite-pregovori-vav-viena-postignato-e-saglasie-po-vaprosite-za-natsionalnata-otbrana.html", "text": "Потенциалната „ямайска“ коалиция в Германия може и да е претърпяла пълен крах, но преговорите за създаване на правителство в съседна Австрия вървят по мед и масло – Австрийската народна партия (АНП) и „Партията на свободата на Австрия“ постигнаха съгласие по още една ключова точка – националната отбрана, отбелязва националният ежедневник Die Presse.\r\nСлед като преговорите за вътрешната сигурност до голяма степен бяха завършени успешно, двете партии обявиха, че позициите им по националната отбрана са много близки. Това важи и за спорния въпрос за изтребителите за армията. Двете политически сили, водени от Себастиан Курц и Хайнц-Кристиан Щрахе, са постигнали съгласие да не продължават линията на досегашния министър на отбраната Ханс-Петер Доскозил. Взето е решение за външна помощ: международна експертна комисия ще се занимава с въпроса как в бъдеще ще бъде управляван контролът на въздушния трафик и дали занапред в армията ще бъдат използвани изтребители „Юрофайтър“.\r\nПрез януари Доскозил създаде вътрешна работна група по тази тема, която подготви и представи няколко варианта. Решението на министъра бе обявено през юни: „Юрофайтър“-ите ще бъдат изведени от експлоатация заради високите оперативни разходи и ще бъдат закупени нов тип самолети за армията. Търг обаче така и не бе обявен, от което стана ясно, че бъдещето на ВВС на Австрия ще бъде поверено на новото правителство във Виена. Тереза Герова", "date": "2017.11.22", "title": "Die Presse: Коалиционните преговори във Виена – постигнато е съгласие по въпросите за националната отбрана"}
{"url": "http://www.focus-news.net/news/2017/11/22/2459541/v-sadebnata-palata-shte-se-provede-brifing-vav-vrazka-s-merkite-predprieti-ot-vap-spryamo-darzhavnite-kontrolni-organi-po-povod-navodneniyata-prez-poslednite-godini.html", "text": "Заместникът на главния прокурор Сотир Цацаров – Ася Петрова, и завеждащият отдел \"Надзор за законност\" във Върховната административна прокуратура (ВАП) Виктор Малинов ще дадат от 12.30 ч. в зала № 2 на 4 ет. в Съдебната палата в столицата брифинг във връзка с мерките, предприети от ВАП спрямо държавните контролни органи по повод наводненията през последните години. Това съобщиха от пресцентъра на Прокуратурата на Република България.", "date": "2017.11.22", "title": "В Съдебната палата ще се проведе брифинг във връзка с мерките, предприети от ВАП спрямо държавните контролни органи по повод наводненията през последните години"}
{"url": "http://www.focus-news.net/news/2017/11/22/2459542/pregled-na-osnovnite-temi-v-kyustendilskiya-pechat.html", "text": "Излезе новият брой на седмичника „Наблюдател”. На първата си страница вестникът акцентира върху това, че Община Кюстендил е осъдена да плати за ремонт, за който нито е уведомявана, нито е поръчвала, нито е приемала. Вестникът разказва за историята на темата, започнала от наводнението преди малко повече от 8 години, след преливане на река Бистрица. За преодоляване на щетите от бедствието тогавашният областен управител е сключил договор с определена от него фирма, която половин година по-късно е предявила претенции за заплащане на допълнително извършени дейности. Сагата от съдебни дела е приключила тази седмица с осъждане на Община Кюстендил, която трябва да заплати близо 500 хил. лева.\r\nНа първата си страница вестникът съобщава, че с пожелание за безопасно шофиране по зимните пътища, е представен флашмоб „Посланията на есенния лист“, при пешеходната пътека на Езиковата гимназия в Кюстендил.\r\nВ него са участвали възпитаниците на Ани Кръстева от Театралната школа към ОДК, а служители на „Пътна полиция” към ОД на МВР Кюстендил са спирали движението. Децата са раздавали на шофьорите листовки „Посланията на есенния лист” с въпросите: Подготвихте ли автомобила си за зимата?! Изправни ли са светлините и светлоотразителите на вашия автомобил?! Инициативата е проведена във втората десетдневка на акция „Зима”.\r\nВ рубриката „Репортери” вестникът акцентира върху това, че са извършени проверки по спазване на правилата за пожарна безопасност във високи жилищни сгради в област Кюстендил. В рамките на проверката са обхванати 20 жилищни сгради, чиято височина е от 28 м до 30 м. Сред най–често срещаните нарушения са липса на оборудвани противопожарни кранове, наличие на горими материали в евакуационните стълбища, етажните площадки и коридорите, заетост на общите части, създаващи невъзможност за бърза евакуация и други. По всички констатирани нарушения са издадени предписания и срокове за тяхното отстраняване.\r\nВ рубриката „Общество” изданието публикува информация за провелото се месечно заседание на кметовете на селата от Община Кюстендил. Готовността за зимата, сметосъбирането и мерки срещу заболявания по птиците са били основните теми на заседанието. Поставен е акцент върху подготовката на малките населени места за предстоящия зимен сезон. За високопланинските села ще се изготви график за почистване на пътищата, извън тези които ще бъдат почиствани от фирмата, спечелила обществената поръчка за тази дейност. В полските села кметовете са ангажирали доброволци с необходимата техника, които ще се включат в тази дейност. Освен това вече има и график, чрез който ще бъде извършвано събирането на битовите отпадъци в селата. Очаква се закупуването и на специализиран автомобил, чрез който отново по график да бъде подменено изгорялото улично осветление. Кметовете са получили и заповед, чрез която са регламентирани мерки за предпазване от заболявания на домашните птици.", "date": "2017.11.22", "title": "Преглед на основните теми в кюстендилския печат"}
{"url": "http://www.focus-news.net/news/2017/11/22/2459543/sofiya-zadarzhani-sa-roditelite-na-dvete-detsa-zaginali-pri-pozhar-v-selo-shuma.html", "text": "Около 20.33 часа на 21 ноември на тел. 112 бил подаден сигнал за горящ фургон в местността „Странето“ в землището на годечкото село Шума. Незабавно на място са изпратени екипи на полицията, пожарната и Спешна помощ. При извършения оглед на местопроизшествието е установено, че пожарът е възникнал във фургон, пригоден за живеене, като са загинали момиче на 2 и момче на 1 година. Това съобщиха от пресцентира на МВР. По първоначални данни, огънят е тръгнал от печка на твърдо гориво. Газова бутилка във фургона не е установена. За срок до 24 часа са задържани родителите на децата, които по време на инцидента са били извън фургона. По случая е образувано досъдебно производство по чл. 116 от НК. Процесуално-следствените действия продължават под наблюдението на Софийска окръжна прокуратура.", "date": "2017.11.22", "title": "София: Задържани са родителите на двете деца, загинали при пожар в село Шума"}
{"url": "http://www.focus-news.net/news/2017/11/22/2459544/ekathimerini-otnovo-stachka-v-gartsiya-na-protest-izlizat-sluzhitelite-v-administratsiyata.html", "text": "Гърция отново е парализирана от стачни действия – в сряда на работните си места няма да отидат служителите в държавната администрация, съобщава електронното издание Ekathimerini.\r\nЗаетите в структурите на местната власт обявиха 24-часова стачка, която ще бъде съпътствана и с митинги. Сред исканията на протестиращи са незабавно наемане на допълнителен брой служители, за да се облекчи работата им за предоставяне на услуги на гражданите. Те настояват и за подписването на нов колективен трудов договор, който да им гарантира повече сигурност на работното място и спазване на трудовите им права. \r\nПротестиращите ще организират два митинги в Атина. Първият от тях ще бъде в сряда сутрин пред сградата на Министерството на образованието, а вторият – в четвъртък, пред сградата на вътрешнополитическото ведомство.Тереза Герова", "date": "2017.11.22", "title": "Ekathimerini: Отново стачка в Гърция – на протест излизат служителите в администрацията"}
{"url": "http://www.focus-news.net/news/2017/11/22/2459545/pss-ne-sa-podhodyashti-usloviyata-za-turizam-v-planinite.html", "text": "Времето не е подходящо за туризъм. Това съобщиха за Агенция „Фокус” от Планинската спасителна служба (ПСС) към БЧК. В горната част на планините снежната покривка е около 25 см, като на някои места преспите стигат до 40 см. Облачно е, ветровито е и мъгливо. Съоръженията никъде не работят докато не бъде открит зимният туристически сезон. През изминалото денонощие не е имало инциденти с туристи.\r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2017.11.22", "title": "ПСС: Не са подходящи условията за туризъм в планините"}
{"url": "http://www.focus-news.net/news/2017/11/22/2459546/kyustendil-mbal-d-r-nikola-vasiliev-zapochva-initsiativa-uchilishte-za-bremenni.html", "text": "МБАЛ „Д-р Никола Василиев” в Кюстендил започва инициатива „Училище за бременни”. Това съобщи за Радио „Фокус” – Кюстендил д-р Валери Томов, завеждащ АГ-отделението в лечебното заведение. Първата лекция в училището, която е насочена и към майки, които желаят да кърмят децата си, ще се проведе от 11.30 часа в заседателната зала на болницата. Инициативата е на Акушеро-гинекологичното отделение и Отделението по неонатология. Бъдещите майки и майките, които кърмят децата си, ще могат да научат повече за раждането и правилното хранене. Предвидени са срещи с неонатолози и педиатри от лечебното заведение. Ще бъдат раздавани и обучителни материали.\r\nВенцеслав ИЛЧЕВ", "date": "2017.11.22", "title": "Кюстендил: МБАЛ „Д-р Никола Василиев” започва инициатива „Училище за бременни”"}
{"url": "http://www.focus-news.net/news/2017/11/22/2459547/menda-stoyanova-gerb-promenite-v-zakona-za-kreditnite-institutsii-sa-stapka-kam-usavarshenstvane-i-povishavane-na-efektivnostta-na-nadzornata-deynost-na-bnb.html", "text": "Промените в Закона за кредитните институции са стъпка към усъвършенстване и повишаване на ефективността на надзорната дейност на Българската народна банка (БНБ). Това каза председателят на Бюджетна комисия и депутат от ГЕРБ Менда Стоянова по време на дебатите по първото четене на проектозакона за кредитните институции, внесен от нея, предаде репортер на Агенция „Фокус“.  „Всички тези промени, които се правят от една страна ще доведат до повишаване на изискванията при лицензирането на банки. От друга страна се задълбочава изследването на свързаните лица при кредитирането в банките“, посочи Менда Стоянова. По думите й с промените ще се създадат законови условия за прилагането на всички препоръки и изисквания на Европейския банков орган от БНБ и от българските банки. „Всичко това е в резултат на препоръки, които бяха дадени на БНБ във връзка с оценката на активите и програмата за оценка на целия финансов сектор. Такива препоръки бяха дадени и за небанковия финансов сектор. Вие всички знаете, че в тази зала приехме подобни промени и в други закони, които касаеха надзора на КФН върху небанковите финансови институции“, допълни Менда Стоянова. Тя поясни, че с промените в Закона за кредитните институции, ще се създадат условия за изпълняването на тези препоръки.  Менда Стоянова призова всички парламентарнопредставени политически сили да подкрепят внесения от нея законопроект. \r\nДеница КИТАНОВА", "date": "2017.11.22", "title": "Менда Стоянова, ГЕРБ: Промените в Закона за кредитните институции са стъпка към усъвършенстване и повишаване на ефективността на надзорната дейност на БНБ"}
{"url": "http://www.focus-news.net/news/2017/11/22/2459548/karlovo-tarzhestven-ritual-za-zasazhdane-na-dravcheta-v-gorata-na-apostola-shte-se-provede-v-karlovo.html", "text": "По повод 180-ата годишнина от рождението на Васил Левски Община Карлово, Националният музей Васил Левски, Държавното горско стопанство-Карлово и Университетът по библиотекознание и информационни технологии (УниБИТ) ще участват в заключителни събития, посветени на юбилейната година. Със засаждането на дръвчета в Гората на Апостола, студентите, преподавателите и гражданите на Карлово ще отдадат почит пред паметта на Апостола на свободата. Това съобщиха от пресцентъра на Община Карлово. Тържественият ритуал за засаждане на дръвчета в Гората на Апостола ще се проведе от 10,30 часа.\r\nПо късно, от 13.30 часа, в Националния музей „Васил Левски“, студентите и докторантите ще представят свой разработки за Апостола на свободата, актуални оценки за делото на Васил Левски в социалните мрежи и средствата за масово осведомяване, задействане на елементи от националната културна памет по време на юбилеите и др. \r\nНа събитието ще присъстват много гости, сред които ще е доц. Кирчо Атанасов, председател на общинския комитет “Васил Левски” - Пловдив.", "date": "2017.11.22", "title": "Карлово: Тържествен ритуал за засаждане на дръвчета в Гората на Апостола ще се проведе в Карлово"}
{"url": "http://www.focus-news.net/news/2017/11/22/2459549/pregled-na-osnovnite-temi-vav-velikotarnovskiya-pechat.html", "text": "„Зa 3,8 млн. лeвa ВTУ въвeждa кoнтpoл aла „Биг Бpaдъp“ е заглавие от първа страница на областния всекидневник „Янтра Днес”. Пpoeктът финaнcиpa чacтнa фиpмa. Дoгoвopът зa пyбличнo-чacтнo пapтньopcтвo e пoдпиcaн cъc coфийcкa кoмпaния. „Червените искат местен референдум за такса смет“ е друго заглавие от днешното издание. Гpaждaнитe нa Вeликo Tъpнoвo чpeз peфepeндyм caми дa oпpeдeлят фopмyлaтa, пo кoятo щe ce нaчиcлявa тaкca cмeт, пpeдлaгaт oбщинcкитe cъвeтници oт БСП. Спopeд зaкoнoвитe пpoмeни нoвитe изчиcлeния щe влязaт в cилa oт 2020 г., a вapиaнтитe ca тpи. „Блъcнaхa 13-гoдишнo мoмичe нa пeшeхoднa пътeка“ пише още вестникът. 13-гoдишнo мoмичe бeшe блъcнaтo нa нoвaтa пeшeхoднa пътeкa, кoятo ce нaмиpa нa yл. „Бaчo Киpo“ във Вeликo Tъpнoвo. Инцидeнтът, пpeдизвикaн oт лeк aвтoмoбил, cтaнa в 15.15 часа вчера. „Куриер на телефонни измамници получи условна присъда“ е новина от криминалната хроника. На страниците на вестника ще откриете статия, разказваща за плочи за писане и учебници от XIX век, които показват в изложба в СУ „Вл. Комаров“.  \r\n„171 италиански учители са получили педагогическа квалификация във ВТУ“ е заглавие от другия областен ежедневник „Борба“. 171 италиански учители са получили вече своята педагогическа квалификация във ВТУ „Св. Св. Кирил и Методий“. В момента още 200 педагози завършват курса за учителска правоспособност. „Британско семейство ще посрещне първата си Коледа в дома си в Пушево“ е друга тема от вестника. Ели и Гари Мартин и тяхната дъщеря Милица вече не са просто чужденци, купили си имот, в който да прекарват почивките си у нас. Те са побългарени англичани, които бързо и с желание се учат на всичко родно. „Вижда се краят на ремонта на търновската математическа гимназия“ е друга тема от всекидневника. Напредва ремонтът в Природо-математическата гимназия „Васил Друмев“ във Велико Търново. В елитното училище се монтират външна топлоизолация, нова дограма и нова отоплителна инсталация. „Родената със синдром на Даун Йоанна е слънчевото дете на СУ „Емилиян Станев“ пише още ежедневникът. „На колене падам пред първата класна на дъщеря ни Йоанна, признателен съм за всичко, което тази учителка направи за детето ни да не се чувства различно в училище…“. Така Валентин Паунов, бащата на Йоанна, започва разговора за слънчевата си дъщеря. На страниците на  днешното издание е поместена и статия, разказваща за трети празник на баницата, който се проведе в Ново Градище.", "date": "2017.11.22", "title": "Преглед на основните теми във великотърновския печат"}
{"url": "http://www.focus-news.net/news/2017/11/22/2459550/kyustendil-aktsionerite-kam-mbal-d-r-nikola-vasiliev-shte-provedat-izvanredno-obshto-sabranie.html", "text": "Акционерите към МБАЛ „Д-р Никола Василиев” в Кюстендил ще проведат извънредно общо събрание. Това съобщиха за Радио „Фокус” – Кюстендил от Общински съвет – Кюстендил. Събранието ще се проведе от 10.00 часа в залата на лечебното заведение. На събранието се предвижда да бъде извършена промяна в действащия в момента Съвет на директорите. В предложения състав на нов съвет остава досегашният управител на болницата д-р Александър Величков. Останалите членове са нови лица в ръководството. На събранието трябва да бъде определено и възнаграждението на членовете на съвета, на които няма да бъде възложено управлението на лечебното заведение.\r\nВенцеслав ИЛЧЕВ", "date": "2017.11.22", "title": "Кюстендил: Акционерите към МБАЛ „Д-р Никола Василиев” ще проведат извънредно общо събрание"}
{"url": "http://www.focus-news.net/news/2017/11/22/2459551/milorad-dodik-republika-srabska-ne-planira-referendum-za-obedinenie-sas-sarbiya.html", "text": "Провеждането на референдум за отделянето на Република Сръбска от Босна и Херцеговина не е в дневния ред на властите в Баня Лука. В настоящия момент няма условия за провеждането на подобен плебисцит. Това заяви президентът на Република Сръбска Милорад Додик в интервю за „Дойче Веле“, отбелязва скопското електронно издание „Стандард“.\r\n„Не сме авантюристи, както мнозина си мислят. Разбирам, че за да се постигне това (референдум), трябва да бъде създадена политическа рамка и политическа среда“, подчерта Додик. \r\nТой обаче прогнозира, че в бъдеще Сърбия и сръбската общност в Босна и Херцеговина ще се обединят, а Косово ще бъде разделено, като северната част на най-младата държава на Балканския полуостров бъде присъединена към Сърбия. Запитан дали опитите на Република Сръбска да се отделят от Босна и Херцеговина ще предизвикат война, Додик отбеляза, че републиката има редица силни и мотивирани полицейски служители, готови да реагират със сила.Тереза Герова", "date": "2017.11.22", "title": "Милорад Додик: Република Сръбска не планира референдум за обединение със Сърбия"}
{"url": "http://www.focus-news.net/news/2017/11/22/2459552/predstavyane-na-yubileen-sbornik-na-katedra-publichna-administratsiya-kam-su-sv-kliment-ohridski-po-povod-20-godini-ot-sazdavaneto-y-shte-provede-v-ogledalnata-zala-na-rektorata.html", "text": "От 18.30 часа в Огледалната зала на Ректората на Софийския университет \"Св. Климент Охридски\" ще бъде представен юбилеен сборник на катедра \"Публична администрация\" към най-старото ни висше учебно заведение, по повод 20 години от създаването й. Ще бъдат обсъдени актуални въпроси на теорията и практиката на публичната администрация, предаде репортер на Агенция \"Фокус\". \r\nВсички изследвания, представени в юбилейния сборник, наречен \"Приноси към теорията и практиката на публичната администрация\",  са базирани на ценностите на модерното добро управление. Според авторите, добрата публична администрация е подчинена главно на обществените ценности, а не просто на нормативната уредба. Администрацията не е едно обикновено обслужващо звено, а съавтор при формирането на публични политики. Сборникът е написан от изследователи с доказан авторитет като: Тодор Танев, Милена Стефанова, Албена Танева, Алеко Джилджов, Татяна Томова, Йордан Ботев, Симеон Петров, Елена Калфова, Атанас Славов, Мария Коцева, Деница Хинкова, Любима Андреева, Александър Маринов.  \r\nНикола ПЕТКОВ", "date": "2017.11.22", "title": "Представяне на юбилеен сборник на катедра \"Публична администрация\" към СУ \"Св. Климент Охридски\" по повод 20 години от създаването й ще проведе в Огледалната зала на Ректората"}
{"url": "http://www.focus-news.net/news/2017/11/22/2459553/vidin-s-18-sm-se-e-ponizhilo-nivoto-na-dunav-v-nachaloto-na-balgarskiya-uchastak-na-rekata-pri-novo-selo-za-poslednoto-denonoshtie.html", "text": "Нивото на Дунав в началото на българския участък на реката при Ново село за последното денонощие се е понижило с 18 см, водният стоеж е 298 см, съобщиха от местната Хидрометеорологична станция. При Видин е регистрирано понижение от 16 см, водният стоеж е 353 см. \r\nНивото на река Дунав край Лом е 379 см, водният стоеж през последното денонощие се е понижил с 5 см. Нивото на реката се е повишило край Оряхово с 9 см, водният стоеж е 260 см. \r\nТемпературата на водата край Ново село е 9 градуса, край Оряхово е 10,3 градуса.", "date": "2017.11.22", "title": "Видин: С 18 см се е понижило нивото на Дунав в началото на българския участък на реката при Ново село за последното денонощие"}
{"url": "http://www.focus-news.net/news/2017/11/22/2459554/sofiya-dete-e-bilo-blasnato-ot-lek-avtomobil-na-peshehodna-pateka-na-bul-rozhen.html", "text": "Дете е било блъснато от лек автомобил на пешеходна пътека на столичния бул. „Рожен“ тази сутрин, съобщиха за Агенция „Фокус“ от СДВР. Сигналът е подаден в 7.45 часа. По първоначална информация детето не е сериозно пострадало, но е откарано за преглед в болнично заведение.", "date": "2017.11.22", "title": "София: Дете е било блъснато от лек автомобил на пешеходна пътека на бул. „Рожен“"}
{"url": "http://www.focus-news.net/news/2017/11/22/2459555/valeri-zhablyanov-bsp-za-balgariya-sred-prioritetite-na-pravitelstvoto-za-evropredsedatelstvoto-ni-ne-prisastva-sotsialniyat-stalb.html", "text": "В речта си пред българските депутати, председателят на ЕП Антонио Таяни направи изключително важна оценка за трудностите пред Европейския съюз и нуждата той да бъде реформиран дълбоко, за неравенствата между гражданите и опасността съюзът да бъде разделен на богати-големи и малки-бедни държави. В тази посока речта му беше в много голяма степен обективна. Това заяви Валери Жаблянов, зам.-председател на Народното събрание и депутат от „БСП за България” по БНТ, в коментар за речта на председателя на Европейския парламент Антонио Таяни, съобщиха от пресцентъра на БСП. На срещата на представителите на парламентарните ни партии с колегите им от партиите в европарламента е било констатирано, че подобни срещи в държавите от ЕС трябва да се провеждат регулярно, защото отделните нива на ЕС трябва да имат по-добър контакт помежду си, за да не се стига до напрежения в Съюза, като това в Каталуния, добави Жаблянов. „БСП представи пред г-н Таяни, своите приоритети за европредседателството, които ги няма в правителствените. Сред тях е Социалният стълб на Европа, който в момента започва да се изгражда. Това е система от мерки и нормативни документи за повече социална сигурност за европейските граждани – пенсии, социални помощи, за това че граждани от по-бедни страни членки, работят в по-богати страни членки, но като граждани на  страни, без социални осигуровки и медицинско обезпечаване. За БСП това трябва да е един от приоритетите и за развитието на ЕС”, подчерта Жаблянов. Той изрази недоумение, че в приоритетите на дясното ни правителство за европредседателството не стои въпросът за Социалния стълб и защита правата и на българските граждани, които работят в мизерни условия в страни от ЕС", "date": "2017.11.22", "title": "Валери Жаблянов, „БСП за България”: Сред приоритетите на правителството за европредседателството ни не присъства Социалният стълб"}
{"url": "http://www.focus-news.net/news/2017/11/22/2459556/pregled-na-osnovnite-temi-vav-varnenskiya-pechat.html", "text": "„И надзирателите на затвора протестираха за заплати“ е заглавие то първа страница в днешния брой на варненския вестник „Черно море“. След като служителите на затвора в София, Стара Загора и Бургас вече изразиха категоричното си недоволство по отношение на бюджет 2018 на открито събрание пред ведомството, десетки техни колеги във Варна и Шумен ги последваха вчера по обяд. Подкрепиха ги пожарникари и полицаи. Увеличаване на трудовото възнаграждение с 20%, изравняване на специфичните условия на труд с тези на МВР, както и подобряване условията на труд са основните искания, посочи Николай Тонев, председател на местната организация на Синдиката на служителите в затворите в България. Той уточни, че във Варна колегите му са около 80 души, а средното им възнаграждение – около 800 лева. „Депото в с. Чернево не застрашава околната среда и здравето на хората“ е друга тема в броя. Депото за неопасни отпадъци на „Солвей Соди“ – Девня край Чернево не застрашава по никакъв начин околната среда, водите и здравето на хората. „Само двa варненски музея попаднаха в „100-те национални туристически обекта“, четем още в изданието. Само Регионалният исторически и Военноморският музей във Варна са включени в новата популярна карта „100 национални туристически обекта“. За това алармира съветник по време на заседание на ПК „Култура и духовно развитие“ към Общинския съвет. За сравнение местата, посочени като препоръчителни за посещение от регионите Пловдив и Пазарджик, са 16 - 17. Съветниците обещаха да подготвят писмо с нови 6 – 7 предложения до Българския туристически съюз. Те бяха единодушни, че включването на значими събития по места до голяма степен е и въпрос на регионална инициатива. \r\n„Куба преговаря във Варна за закупуване на кораби“ информира още вестникът. Кметът на Варна Иван Портних прие кубинска делегация, водена от посланика в България Н. П. Педро Пабло Сан Хорхе Родригес. Сред гостите бяха Елио Сотеро Гамес Неира – първи зам.-председател на Кубинския институт за приятелство с народите, д-р Алейда Гевара Марч – дъщеря на кубинския революционер Ернесто Че Гевара, Гладис Елена Айлион Олива – ди- ректор на департамент „Европа“, Ибис Алвиса Гонсалес – координатор на групата от страните от Централна и Източна Европа. Делегацията е в България по повод Третата международна среща за солидарност с Куба на страните от Централна и Източна Европа, която се проведе в София. „Хора с увреждания стават жертва на трафик“ е друга тема във вестника. Програма за консултиране на професионалисти за идентификация и насочване на жертви на трафик на хора цели повишаване на информираността и подобряване на условията за ранна идентификация на жертви на трафик на хора. „България е определена като източник на жертви на трафик на хора, заяви Петя Атанасова, член на местната комисия за борба с трафика на хора. Тук е мястото, от което се набират жертвите, крайните дестинации са Гърция, Италия, Австрия, Белгия, Норвегия, Швеция и Швейцария, като в последните години се засилва експлоатацията в Норвегия и Швейцария.“", "date": "2017.11.22", "title": "Преглед на основните теми във варненския печат"}
{"url": "http://www.focus-news.net/news/2017/11/22/2459557/vidin-48-godishen-mazh-e-zadarzhan-za-opit-za-telefonna-izmama.html", "text": "Служители от Районно управление на МВР-Видин и адекватната реакция на жена от града предотвратиха телефонна измама. Вчера, в 13.00 часа 59-годишна жена съобщила на тел. 112, че в момента разговаря по стационарния си телефон с мъж, поискал сумата от 2500 лева за освобождаване на пратка от митницата. Това съобщиха от ОДМВР-Видин. Жената запазила самообладание и продължила разговора. Към адреса незабавно се насочили криминалисти за съдействие при „водене на преговорите” и наблюдение на жилищния блок. Там, от лек автомобил „Мерцедес” слязъл мъж, говорещ по мобилен телефон. Пред входа срещнал жената и взел от нея хартиен плик с банкноти. Мъжът е задържан, установена е самоличността му – И. Е. /48 г./ от Видин. Приведен е в полицейския арест за срок до 24 часа. Работата по случая продължава, образувано е досъдебно производство за престъпление по чл. 209, ал.1 от Наказателния кодекс.", "date": "2017.11.22", "title": "Видин: 48-годишен мъж е задържан за опит за телефонна измама"}
{"url": "http://www.focus-news.net/news/2017/11/22/2459558/s-prietite-na-parvo-chetene-promeni-v-zakona-za-kreditnite-institutsii-bankite-se-zadalzhavat-da-predstavyat-informatsiya-pri-samnenie-otnosno-litsa-s-nad-50-kapital-ot-druzhestvo.html", "text": "Народните представители приеха на първо четене промени в Закона за кредитните институции, с които се въвежда задължение за банките да предоставят на БНБ информация, в случаите, когато са им станали известни обстоятелства, които дават основания за наличието на негативно влияние на лицата, които пряко или непряко притежават над 50% капитала на дружество, предаде репортер на Агенция „Фокус“. „За“ гласуваха 109 народни представители, а 54 се въздържаха. Предвижда се допълнително условие за представяне на данни за действителния собственик на акционери с квалифициран или по-висок дял в дружество, обект на лицензионна процедура. Промените включват нови разпоредби за създаване на правен механизъм за въвеждане на насоките и препоръките на ЕБО (Европейски банков орган). Създава се възможност БНБ да въвежда изисквания и критерии и превръщането им в задължителни нормативни разпоредби.\r\nДепутатът от БСП Румен Гечев посочи: „Не приемаме подхода за препускане, за 2-3 дни да решаваме проблемите на банковата система. Ще гласуваме „въздържал се“. „Уверявам ви, че текстовете, които ще доведат до подобряване на надзора на банковата система ще бъдат подкрепени“, заяви той. \r\nЗам.-председателят на ПГ на ДПС Йордан Цонев обясни: „Ще подкрепим законопроекта, макар че членовете на бюджетната комисия от ДПС гласуваха „против“. „След поредица от разговори стана ясно, че законопроектът може и трябва да бъде доработен между първо и второ четене“, коментира той. \r\nБиляна ИВАНОВА", "date": "2017.11.22", "title": "С приетите на първо четене промени в Закона за кредитните институции, банките се задължават да представят информация при съмнение относно лица с над 50% капитал от дружество"}
{"url": "http://www.focus-news.net/news/2017/11/22/2459559/sofiya-mazh-e-otkrit-zastrelyan-v-stolichniya-kvartal-hipodruma.html", "text": "Мъж е открит застрелян в столичния квартал „Хиподрума“. Това съобщиха за Агенция „Фокус“ от СДВР. Сигналът е подаден около 19.30 часа във вторник. Работи се по установяване на извършителя.", "date": "2017.11.22", "title": "София: Мъж е открит застрелян в столичния квартал „Хиподрума“"}
{"url": "http://www.focus-news.net/news/2017/11/22/2459560/aktsenti-v-predavaneto-vsichki-v-chas-na-radio-fokus.html", "text": "Министърът на образованието и науката Красимир Вълчев бе на посещение в Бургас. Той се срещна с кмета на Общината Димитър Николов, зам.-кмета Йорданка Ананиева, началника на РУО-Бургас Виолета Илиева, както и с ректорите на двата университета в града, директори на учебни и детски заведения. Подробностите ще чуем в репортаж на колегата Мария Русева. \r\nИнтерактивен кабинет по природни науки е разкрит в СУ „Димитър Талев“ в Добрич. Кореспондентът ни Жулиета Николова се срещна и разговаря по темата с директора на училището Весела Панчева – повече информация в минутите до 11,00 часа.  \r\nСлед това ще се насочим към Пещера, където от септември до ноември месец бе осъществен обход на 1791 адреса на деца и младежи на възраст от 5 до 20 години в общината, които подлежат на задължителна предучилищна и училищна подготовка.\r\nВ предаването ще засегнем и темата за дългоочаквания ремонт на Жълтото училище в Пловдив, разположено в Стария град. Това е най-старото възрожденско училище у нас, строено през 1868 година. В какъв размер са средствата, отпуснати от Министерския съвет, как протича ремонтът – това са само част от въпросите, на които ще потърсим отговорите.\r\nВлезте в час от 10.00 до 11.00 часа с предаването „Всички в час“ на Радио „Фокус“\", с водещ Милослава Ангелова.", "date": "2017.11.22", "title": "Акценти в предаването „Всички в час“ на Радио „Фокус“"}
{"url": "http://www.focus-news.net/news/2017/11/22/2459561/pazardzhik-sluzhiteli-ot-strukturnite-zvena-na-oblastnata-direktsiya-na-mvr-podkrepyat-moralno-protesta-na-nadziratelite-ot-zatvora-v-grada.html", "text": "Служители от структурните звена на Областната дирекция на МВР – Пазарджик подкрепят морално протеста на надзирателите от пазарджишкия затвор, тъй като паради служебните си задължения не могат лично да участват, съобщи за Радио „Фокус” – Пазарджик Петър Цоков, председател на Синдикалната организация на служителите на ОД МВР – Пазарджик. Техен представител се присъедини към протестното събрание  пред затвора. „Колегите, които са на работа редовна смяна не могат да присъстват, тъй като по закон не могат да отсъстват. Тези, които са били нощна смяна, са били на работа до 6.30 часа и също не могат да отидат. Ние подкрепяме исканията на надзирателите и заставаме зад настояването за увеличение на заплащането, повече полицаи на пътя и по-добри условия на труд”, уточни Цоков. \r\nПо повод правомощията на служителите на МВР той отбеляза, че те са изключително ограничени. „По новите разпоредби в Закона на МВР има няколко степени за реакция: „абсолютна необходимост”, „крайна необходимост”, „неизбежна отбрана” и ред други, според които служителите трябва да реагират. Трябва да е ясно, че ние имаме необходимост от зона за сигурност, особено за патрулните полицаи. Както обикновеният човек има лично пространство, така и ние трябва да имаме зона за сигурност”, каза също Цоков. Той допълни, че субективно се преценява и кои от задължителните атрибути към униформеното облекло могат да се използват в конфликтни ситуации, така че да не се говори за полицейско насилие.\r\nАлбена ЖИЛЕКОВА", "date": "2017.11.22", "title": "Пазарджик: Служители от структурните звена на Областната дирекция на МВР подкрепят морално протеста на надзирателите от затвора в града"}
{"url": "http://www.focus-news.net/news/2017/11/22/2459562/daily-sabah-turtsiya-shte-ostane-chlen-na-nato-nezavisimo-ot-vsichko.html", "text": "Турция е един от най-важните членове на НАТО и втората по големина военна сила в Алианса. Тя изигра изключително важна роля в годините на Студената война, защитавайки Южния фланг на западния отбранителен съюз. След 2001 г. тя подкрепи мисията на НАТО в Афганистан, изпращайки хиляди военнослужещи в размирната страна. Турция стои на първа линия в борбата срещу тероризма и заради това понесе тежки последствия.\r\nНо след десетилетия на сътрудничество, някои от съюзниците са разтревожени от членството на Турция. След като Атлантическата карта изключва изгонването на Турция от организацията, сега някои нейни членове изглежда са решили да тормозят Анкара дотогава, докогато сама реши да напусне НАТО. Но стратегията им е погрешна. Това няма да се случи – Турция ще продължи да бъде неразделна част от Алианса, дори ако това означава търпеливо да понася всички опити за тормоз и несправедливост спрямо нея, пише вестник Daily Sabah в статия, посветена на инцидента при провеждането на учения в Норвегия, при който Турция бе описана като „вражески сътрудник“. \r\nПоведението на някои членове обаче ще продължи да нанася вреда на самия Алианс. Те би трябвало да бъдат обявени за слепи, ако не осъзнават, че без Турция НАТО ще се изправи пред сериозни проблеми, при това в съвсем близкото бъдеще.Най-силният отбранителен съюз в света ще изглежда безсилен и объркан, ако му се наложи да се сблъска с предизвикателствата на нашето време без помощта на Турция, коментират от редакцията.Тереза Герова", "date": "2017.11.22", "title": "Daily Sabah: Турция ще остане член на НАТО – независимо от всичко"}
{"url": "http://www.focus-news.net/news/2017/11/22/2459563/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Гърция отново е парализирана от стачни действия – в сряда на работните си места няма да отидат служителите в държавната администрация, съобщава електронното издание Ekathimerini.\r\nЗаетите в структурите на местната власт обявиха 24-часова стачка, която ще бъде съпътствана и с митинги. Сред исканията на протестиращи са незабавно наемане на допълнителен брой служители, за да се облекчи работата им за предоставяне на услуги на гражданите. Те настояват и за подписването на нов колективен трудов договор, който да им гарантира повече сигурност на работното място и спазване на трудовите им права. \r\nПротестиращите ще организират два митинги в Атина. Първият от тях ще бъде в сряда сутрин пред сградата на Министерството на образованието, а вторият – в четвъртък, пред сградата на вътрешнополитическото ведомство.\r\n*** Потенциалната „ямайска“ коалиция в Германия може и да е претърпяла пълен крах, но преговорите за създаване на правителство в съседна Австрия вървят по мед и масло – Австрийската народна партия (АНП) и „Партията на свободата на Австрия“ постигнаха съгласие по още една ключова точка – националната отбрана, отбелязва националният ежедневник Die Presse.\r\nСлед като преговорите за вътрешната сигурност до голяма степен бяха завършени успешно, двете партии обявиха, че позициите им по националната отбрана са много близки. Това важи и за спорния въпрос за изтребителите за армията. Двете политически сили, водени от Себастиан Курц и Хайнц-Кристиан Щрахе, са постигнали съгласие да не продължават линията на досегашния министър на отбраната Ханс-Петер Доскозил. Взето е решение за външна помощ: международна експертна комисия ще се занимава с въпроса как в бъдеще ще бъде управляван контролът на въздушния трафик и дали занапред в армията ще бъдат използвани изтребители „Юрофайтър“.\r\nПрез януари Доскозил създаде вътрешна работна група по тази тема, която подготви и представи няколко варианта. Решението на министъра бе обявено през юни: „Юрофайтър“-ите ще бъдат изведени от експлоатация заради високите оперативни разходи и ще бъдат закупени нов тип самолети за армията. Търг обаче така и не бе обявен, от което стана ясно, че бъдещето на ВВС на Австрия ще бъде поверено на новото правителство във Виена.\r\n*** Председателят на Свободната демократическа партия (СвДП) Кристиан Линднер се оплака липсата на подкрепа от страна на канцлера Ангела Меркел (ХДС) в хода на преговорите за създаване на „ямайска“ коалиция (Съюза (ХДС/ХСС), СвДП и „Зелени“), пише националният ежедневник Die Frankfurter Allgemeine Zeitung.\r\nДокато „зелените“ делегати са работили за намирането на допирни точки със свободните демократи, то от страна на Меркел не е получена „почти никаква подкрепа за компромисните ни предложения“, заяви за изданието младият лидер на СвДП. Съгласно думите на Линдер, при сондажите е станало ясно, че от тях се изисква да станат „покровител на една основно черно-зелена коалиция“. \r\n„Има граници за готовността към компромис, особено когато става въпрос за унижение на партньор. За съжаление, трябваше да разберем това в края на преговорите“, подчерта свободният демократ. \r\nЛинднер не вижда „смисъл“ за възобновяване на преговорите за съставяне на правителство в комбинация „Ямайка“. Критика бе отправена и към „Зелените“ – председателят на свободните демократи подчерта, че ако от партията на Джем Йоздемир направят коментари за водената от него политическа сила, то това ще бъде доказателство за неспособността да бъде изградено доверие между участниците в преговорите за „ямайска“ коалиция. \r\nМеждувременно държавният глава Франк-Валтер Щайнмайер продължава с усилията си за извеждане на Германия от политическата криза, в която навлезе в ранните часове на понеделник. В сряда германският президент ще проведе консултации с председателя на баварския Християнсоциален съюз (ХСС) Хорст Зеехофер.\r\n*** Дългото властване на Ангела Меркел над германската политика е много близо до края си, според съоснователя на партията, която през 80-те години на XX век се превръща в „Зелените“  Ханс-Кристиян Щрьобеле, който продължава да е сред лидерите на природозащитниците и смята, че канцлерът не може да се задържи на командната си позиция още много време, пише британското евроскептично издание The Daily Express.\r\nВъпреки усилията на Меркел да си осигури четвърти мандат като Канцлер, нейната партия Християндемократичен съюз(ХДС) понесе тежка загуба на изборите през септември, а тя се провали в опитите си да събере т.нар. съюз „Ямайка“, със „Зелените“ и „Свободната демократическа партия“ (СвДП).\r\nВ зависимост от това какво ще реши президентът на Германия Франк-Валтер Щайнмайер, на милиони избиратели може да им се наложи да отидат отново до избирателните секции, за да гласуват на предсрочни избори, или да гледат как най-могъщият европейски лидер Меркел търси основа за нови коалиционни преговори, след 12 години на власт. Съществува и опцията за формиране на правителство на малцинството, нещо, което се струва малко вероятно на самия германски лидер.\r\nСпоред мнението на Щрьобеле, каквото и да се случи, той не вижда как Ангела Меркел ще продължи да оглавява Бундестага за дълго време. В интервю пред швейцарско издание, той заяви, че „краят на канцлерството на Ангела Меркел вече е анонсирано чрез резултатите от парламентарните избори. Сега политическият край на Меркел може да дойде много бързо. Според мен, Меркел няма да успее да се задържи начело на правителството още дълго време“.\r\nВетеранът споделя, че лично за него най-доброто решение на настоящата криза е формирането на правителство на малцинството на Съюза (ХДС/ХСС), определяйки този ход като „добър за демокрацията“. „Това ще отвори възможност за засилване на значението на парламента и на отделните му членове – заедно с това и на демокрацията. В основата си това е добре за демокрацията. Имам предвид търсенето на мнозинство в парламента, чрез силата на убеждението“.\r\nТой отхвърля твърдението, че този вариант може да засили влиянието на „Алтернатива за Германия“. „Например, бойният план е следният: Съюза (ХДС/ХСС) ще намира гласове от ГСДП и СвДП. Когато стане въпрос за решения по климата, правителството ще търси съдействието на „Зелените“. Във всеки случай, това ще е правилният начин за противодействие на „Алтернатива за Германия“, а именно провеждането на прозрачна и честна политика“.\r\nЩрьобеле „не съжалява“ за провала на коалиционните преговори с ХДС/ХСС и СвДП, като определи „Ямайка“ като „проблематичен съюз“.\r\n***", "date": "2017.11.22", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2017/11/22/2459564/kmetat-na-sofiya-yordanka-fandakova-shte-proveri-izgrazhdaneto-na-kanalizatsiya-v-s-voynegovtsi-rayon-novi-iskar.html", "text": "Кметът на София Йорданка Фандъкова ще провери изграждането на канализация в с. Войнеговци, район „Нови Искър“. В проверката ще участва и зам.-кметът с ресор „Инвестиции и строителство“ Ирина Савина. Това съобщиха от пресцентъра на Столияна община. Събитието ще се проведе от 13.00 ч.", "date": "2017.11.22", "title": "Кметът на София Йорданка Фандъкова ще провери изграждането на канализация в с. Войнеговци, район „Нови Искър“"}
{"url": "http://www.focus-news.net/news/2017/11/22/2459565/veliko-tarnovo-s-20-sm-se-e-povishilo-nivoto-na-reka-dunav-kray-svishtov-prez-izminaloto-denonoshtie.html", "text": "С 20 см се е повишило нивото на река Дунав при Свищов за изминалото денонощие, съобщиха от Хидрометеорологичната станция в града. Водният стоеж на реката е 259 см. Температурата на водата e 9.1 градуса. \r\nНад българския участък на Дунав и днес ще се задържи предимно облачно. Валежи са малко вероятни.", "date": "2017.11.22", "title": "Велико Търново: С 20 см се е повишило нивото на река Дунав край Свищов през изминалото денонощие"}
{"url": "http://www.focus-news.net/news/2017/11/22/2459566/d-r-emiliya-baeva-zam-kmet-na-dobrich-prodalzhava-rabotata-po-obhvashtane-na-detsa-ot-obshtinata-otpadnali-ot-uchebniya-protses.html", "text": "Продължава работата по обхващане на деца от общината, отпаднали от учебния процес. Това съобщи зам.-кметът на Добрич с ресор „Хуманитарни дейности“ д-р Емилия Баева, предаде кореспондентът на Радио „Фокус” – Варна. Тя допълни, че семействата на 61 деца са били обходени от екипи специалисти миналата седмица, като в екипите влизат представители на общинската дирекция „Хуманитарни дейности“, на Регионалното управление по образование и социални работници. По думи на д-р Баева трима родители на такива деца са попълнили декларации за отказ от посещаване на училище.\r\nЕмилия Баева посочи, че осем от децата вече са записани, за друго дете майката е обещала то да започне да посещава училище, три от тези девет деца са на възраст, в която посещават детска градина, останалите шест – училище. Разработена е и предстои да бъде утвърдена от кмета процедура, по която ще бъдат налагани наказания при случаи на отпадане от учебния процес. По думите й процедурата съдържа два аспекта. Единият се отнася за ученици, които посещават учебните заведения, но имат повече от 5 неизвинени отсъствия или повече от 3 дни не са посещавали задължителните детска градина или предучилище. След като бъдат предприети всички мерки, ако определени деца отново не посещават учебните занятия, на родителите ще бъде съставян акт за административно нарушение и накрая – наказателно постановление. Законът предвижда финансовата санкция да бъде между 50 и 150 лв. \r\nЖулиета НИКОЛОВА", "date": "2017.11.22", "title": "Д-р Емилия Баева, зам.-кмет на Добрич: Продължава работата по обхващане на деца от общината, отпаднали от учебния процес"}
{"url": "http://www.focus-news.net/news/2017/11/22/2459567/dimitar-glavchev-be-izbran-za-chlen-na-komisiyata-po-vanshna-politika-i-tazi-po-byudzhet-i-finansi.html", "text": "Димитър Главчев бе избран от Народното събрание за член на Комисията по външна политика и тази по бюджет и финанси, предаде репортер на Агенция „Фокус“. По предложение на председателя на ПГ на ГЕРБ Цветан Цветанов, парламентът освободи председателя на Народното събрание Цвета Караянчева от Комисията по земеделие и от тази по регионална политика и благоустройство. Мястото й в Комисията по земеделие зае Ирена Димова от ГЕРБ, която бе освободена  от Комисията по труда, социалната и демографската политика. На мястото на председателя на Народното събрание в Регионалната комисия  бе избран Атанас Ташков от ГЕРБ, който пък бе  освободен от Комисията по външна политика. На негово място бе избран бившият председател на Народното събрание Димитър Главчев.  Член на Комисията по труда и социалната политика стана Галя Василева от ГЕРБ, която бе освободена от Комисията по бюджет и финанси. Член на Бюджетна комисия стана Димитър Главчев. По предложение на ПГ на „Воля“ също бяха направени рокади в две комисии. Кръстина Таскова от „Воля“ бе  освободена от членството си в Постоянната комисия по бюджет и финанси, а на нейно място бе избрана  Дора Христова от същата парламентарна група.  Таскова стана член на Комисията по здравеопазване, а Дора Христова бе освободена от Комисията по вероизповеданията и правата на човека.\r\nДеница КИТАНОВА", "date": "2017.11.22", "title": "Димитър Главчев бе избран за член на Комисията по външна политика и тази по бюджет и финанси"}
{"url": "http://www.focus-news.net/news/2017/11/22/2459568/ministar-krasimir-valchev-chrez-dualnoto-obrazovanie-mozhem-da-varnem-doverieto-v-obrazovanieto-i-biznesa.html", "text": "Чрез дуалното образование можем да върнем доверието в образованието и бизнеса. Това каза министърът на образованието и науката Красимир Вълчев по време на националната конференция „Дуално образование – път на възможностите“, организирана от МОН и българо-швейцарския проект ДОМИНО за въвеждане на дуалното образование в България в партньорство с Председателството на Европейската комисия в България, предаде репортер на Агенция „Фокус“.\r\n\"България е в привилегированата позиция да се ползва от опита и финансовата подкрепа на страни, които имат опит в дуалното образование.С него ние имаме шанс да върнем доверието в образованието и въобще връзката с бизнеса и възможността да се учим, докато работим. Занапред все повече ще трябва да се учим в движение и децата, които ще влязат в образованието със следващото поколение, ще се учат чрез работа“, каза още министър Вълчев.\r\nЕврокомисарят по цифрова икономика и цифрово общество Мария Габриел се включи с видео обръщение по време на конференцията. Тя припомни българската народна мисъл, че учението е една безкрайна стълба, по която започваме да вървим с първия училищен звънец и се изкачваме по нея цял живот. „Това важи не само в личен план за всеки от нас, но и що се отнася до нашата работа. Учителите са тези, които ни дават солидната основа, която трябва да надграждаме цял живот. Професионалното образование е задължително за всекиго, за да има успех на своето работно място. Бързите темпове на развитие на цифровизацията правят от нея необходимост за всяко едно професионално обучение. Цифровата революция ни отваря огромни перспективи, но и ни изправя пред не малки предизвикателства. И на този фон 80 млн. европейци никога не са използвали интернет, затова приветствам стъпките, които прави в тази посока българското правителство. Европа има нужда от развитието и таланта на всеки свой гражданин“, каза еврокомисарят.\r\nЦветилена СИМЕОНОВА", "date": "2017.11.22", "title": "Министър Красимир Вълчев: Чрез дуалното образование можем да върнем доверието в образованието и бизнеса"}
{"url": "http://www.focus-news.net/news/2017/11/22/2459569/vratsa-43-godishen-e-otkradnal-pari-i-sveshti-ot-kutiya-za-dareniya-v-hram-vsichki-balgarski-svetii-v-selo-selanovtsi.html", "text": "43-годишен мъж е откраднал пари и свещи от кутия за дарения в църква. Това съобщиха от Областната дирекция на МВР – Враца. Вчера в Районно управление „Полиция” – Оряхово е получено съобщение, че в село Селановци от кутия за дарения в храм „Всички български светии” е извършена кражба на пари и свещи. Полицейските служители са установили, че деянието е извършено от 43-годишния с инициали Ц.Д. от същото село. В жилището на лицето са намерени част от парите и свещите. Мъжът е задържан в Районно управление „Полиция” – Оряхово.", "date": "2017.11.22", "title": "Враца: 43-годишен е откраднал пари и свещи от кутия за дарения в храм „Всички български светии” в село Селановци"}
{"url": "http://www.focus-news.net/news/2017/11/22/2459570/the-sarajevo-times-vlastite-v-belgrad-ne-zhelayat-obedinenie-s-republika-srabska.html", "text": "От кабинета на сръбския държавен глава Александър Вучич бе отбелязано, че властите в Сърбия не искат обединение с Република Сръбска, съобщава електронното издание The Sarajevo Times.\r\nСъответният коментар от кабинета на Вучич бе направен във връзка с изявлението на президента на Република Сръбска Милорад Додик, който в интервю за „Дойче Веле“ изложи собствената си визия за картата на Западните Балкани. А тя предвижда Република Сръбска и северната част на Косово да влязат в състава на Сърбия. \r\nБелград остава единствената пречка за отцепването на Република Сръбска от Босна и Херцеговина. Това подчерта и самият Додик, отбелязват от редакцията.Тереза Герова", "date": "2017.11.22", "title": "The Sarajevo Times: Властите в Белград не желаят обединение с Република Сръбска"}
{"url": "http://www.focus-news.net/news/2017/11/22/2459571/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-23-noemvri.html", "text": "„Софийска вода” временно ще прекъсне водоснабдяването в някои части на столицата на 23 ноември 2017 г. (четвъртък), съобщиха от пресцентъра на водоснабдителното дружество.\r\nВъв връзка с монтаж на спирателен кран на ул. „Кап. Васил Данаджиев“, жк. „Люлин“ 5 се налага спиране на водоподаването от 10:00 до 20:00 часа на клиентите на „Софийска вода”, живеещи в района на:\r\n- бл. 516, бл. 517, бл. 518, бл. 521, ул. 502.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред бл. 521.\r\nВъв връзка с извършване на ремонтни дейности на ул. „Врана“, жк. „Банишора“ се налага спиране на водоподаването от 9:30 до 16:30 часа на клиентите на „Софийска вода”, живеещи в района на:\r\n- ул. „Враня“ от ул. „Шумен“ до ул. „Алдомировска“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Шумен“ ъгъла с ул. „Враня“.\r\nВъв връзка с подмяна на сградно водопроводно отклонение на ул. „Средна гора“, Център, се налага спиране на водоподаването от 10:00 до 16:00 часа на клиентите на „Софийска вода”, живеещи в района на:\r\n- ул. „Средна гора“  от ул. „Цар Симеон“ до ул. „Кирил и Методий“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул.„ Цар Симеон“ ъгъла с ул. „Средна гора“.\r\nОт 23:00 часа на 23 ноември 2017 г. (четвъртък) до 06:00 часа на 24 ноември 2017г. (петък), във връзка с подмяна на спирателен кран на ул. „Оборище\", кв. „Подуяне“ се налага спиране на водоподаването на клиентите на „Софийска вода”, живеещи в района на:\r\n- ул. „Оборище“ от бул. „Евлоги и Христо Георгиеви“ до ул. „Васил Друмев“;\r\n- ул. „Оборище “, ул. „Мърфи“, ул. „Русалка“, ул. „Алеко Константинов“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Русалка“ ъгъла с ул.“Алеко Константинов“ .\r\nВъв връзка с монтаж на спирателни кранове на ул. „Есенни мотиви“, вилна зона „Косанин дол“ се налага спиране на водоподаването от 10:00 до 19:00 часа на клиентите на „Софийска вода”, живеещи в района на:\r\n- ул. „Попов извор“, ул. „Забел“, ул. „Карачаир“, ул. „Пепелив рид“, ул. „Мразовец“, ул. „Любелия“ и комплекс „Бяла черква“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред комплекс „Бяла черква“.\r\nВъв връзка с изграждане на сградно водопроводно отклонение на ул. „Огюст Дозон“, вилна зона „Симеоново – Драгалевци“, се налага спиране на водоподаването от 10:00 до 17:00 часа на клиентите на „Софийска вода”, живеещи в района на:\r\n- ул. „Проф. Борис Йоцов“ – от №25 до №39;\r\n- ул. „Огюст Дозон“ от ул. “Проф. Борис Йоцов“ до ул. „Георги Заркин“;\r\n- ул. „Шарколия“ от №4 до ул. „Огюст Дозон“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул.„ Проф. Борис Йоцов“ ъгъла с ул. „Огюст Дозон“.\r\nВъв връзка с подмяна на сградно водопроводно отклонение на ул. 2, кв. „Враждебна“, се налага спиране на водоподаването от 9:30 до 17:30 часа на клиентите на „Софийска вода”, живеещи в района на:\r\n- ул. 2 от ул. 61 до бул. „Ботевградско шосе“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул.2 №3.\r\nВъв връзка с подмяна на сградно водопроводно отклонение на ул. „Вела Чорбова“, кв. „Орландовци“, се налага спиране на водоподаването от 9:00 до 19:00 часа на клиентите на „Софийска вода”, живеещи в района на:\r\n- ул. \"Вела Чорбова\" от ул. \"Арда\" до  ул. \"Училищна\";\r\n- ул. \"Кестен\"  от ул. \"Магда  Петканова\" до ул. \"Вела Чорбова\".\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Вела Чорбова“ ъгъла с ул. „Кестен“ .\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 121 21 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2017.11.22", "title": "„Софийска вода” временно ще прекъсне водоснабдяването в някои части на столицата на 23 ноември"}
{"url": "http://www.focus-news.net/news/2017/11/22/2459572/hristo-grigorov-bchk-sabranite-sredstva-za-postradalite-pri-katastrofata-kray-mikre-shte-badat-izpolzvani-za-tyahnoto-vazstanovyavane-dlazhni-sme-da-im-pomognem.html", "text": "Събраните средства за пострадалите при катастрофата край Микре ще бъдат използвани за тяхното възстановяване – длъжни сме да им помогнем. Това каза председателят на Българския червен кръст (БЧК) Христо Григоров в интервю за Агенция „Фокус“ за набирането на средства в подкрепа на незрящите хора от Перник, които пострадаха в тежката катастрофа край село Микре.  „Това са възрастни хора, нашите родители, баби и дядовци. Това са хората, които са строили тази държава, които са ни отгледали и ние сме длъжни да им помогнем в този тежък момент“, посочи Христо Григоров. Той изрази убедеността си, че българинът ще отвори своето сърце и ще помогне на тези хора. „Много от тези хора са в много тежко състояние и ще трябва доста дълго време да се лекуват. Именно за това ние отправихме този призив към всички, за да може с паричките, които ще съберем да им помогнем“, каза председателят на БЧК. „Много сериозни институции се заехме да съберем пари и да помогнем на тези хора. Вярвам, че ще направим всичко възможно да направим това, което трябва“, посочи Христо Григоров. Той обърна внимание, че банковата сметка е публикувана на интернет страниците на БЧК, на Министерство на здравеопазването и на Община Перник.\r\nДеница КИТАНОВА", "date": "2017.11.22", "title": "Христо Григоров, БЧК: Събраните средства за пострадалите при катастрофата край Микре ще бъдат използвани за тяхното възстановяване – длъжни сме да им помогнем"}
{"url": "http://www.focus-news.net/news/2017/11/22/2459573/plovdiv-na-blagotvoritelen-rok-kontsert-v-asenovgrad-shte-se-sabirat-sredstva-za-vazstanovyavane-na-opozhareniya-dom-na-tsenko-simeonov.html", "text": "На благотворителен рок концерт в Асеновград ще се събират средства за възстановяване на опожарения дом на Ценко Симеонов. Това съобщиха за Радио „Фокус“ – Пловдив от отдел „Връзки с обществеността“ на Общината. Жилището на Ценко Симеонов бе унищожено от пожар на 16 октомври тази година. Концертът в подкрепа на асеновградчанина ще се състои от 18.00 часа в читалище „Родолюбие”. Участие ще вземат групите „Фокус“, „Триумф“, „Whiteheads”, „Happy Clover”, „Blues cousins”, както и други местни групи и артисти. Водещ ще бъде актьорът от Драматичен театър – Пловдив Петър Тосков. Рок концертът се осъществява с подкрепата на Община Асеновград.\r\nТони МИХАЙЛОВ", "date": "2017.11.22", "title": "Пловдив: На благотворителен рок концерт в Асеновград ще се събират средства за възстановяване на опожарения дом на Ценко Симеонов"}
{"url": "http://www.focus-news.net/news/2017/11/22/2459574/premierat-boyko-borisov-glavniyat-prokuror-mi-izprati-preporaka-za-proverka-na-yaz-beli-iskar.html", "text": "Използвам случая, имам писмо от главния прокурор във връзка с направените проверки по язовирите в последните години. Това каза в началото на правителственото заседание министър-председателят Бойко Борисов, предаде репортер на Агенция „Фокус“. „Резолирал съм го до министъра на икономиката, на екологията, на МРРБ и кмета на София да се извършат незабавни мерки, да се изпълнят препоръките по възможно най-бързия начин. Ще го получите след това. По принцип препоръката е за яз. „Бели Искър“, заяви министър-председателят. \r\nЛюба АЛЕКСИЕВА", "date": "2017.11.22", "title": "Премиерът Бойко Борисов: Главният прокурор ми изпрати препоръка за проверка на яз. „Бели Искър“"}
{"url": "http://www.focus-news.net/news/2017/11/22/2459575/afp-amerikanski-voenen-samolet-s-11-dushi-na-borda-se-razbi-vav-filipinsko-more.html", "text": "Американски военен самолет с 11 души на борда се е разбил във Филипинско море, предава AFP. Инцидентът се е случил в момент, в който машината се е връщала обратно към самолетоносача „Роналд Рейгън“, поясниха военните на САЩ. \r\n„Самолет на Военноморския флот на САЩ с 11 души на борда - екипаж и пътниците, се разби в океана югоизточно от Окинава\", се казва в изявление на флота. От него става ясно, че предстои военните лекари да направят оценка на състоянието на членовете на екипажа на катастрофиралата машина. Уточнява се, че е в ход и спасителна операция, но не се привеждат конкретни данни за брой на пострадали или загинали. Причината за произшествието все още не е изяснена..Тереза Герова", "date": "2017.11.22", "title": "AFP: Американски военен самолет с 11 души на борда се разби във Филипинско море"}
{"url": "http://www.focus-news.net/news/2017/11/22/2459576/evrodeputatat-ot-gerbenp-eva-maydel-mozhem-da-razberem-dali-ima-dvoen-standart-pri-hranite-ako-sazdadem-adekvatni-instrumenti-za-proverka.html", "text": "На 21 ноември 2017 г. българският евродепутат от ГЕРБ/ЕНП Ева Майдел представи в Европейския парламент законодателния си доклад за създаване на европейски инструмент за събиране на информация от бизнес предприятия, съобщиха от пресцентъра на ГЕРБ. Предложеният Регламент предвижда инструмента да бъде използван, за да се идентифицират и отстранят пречките за функционирането на единния пазар в ЕС. \r\n„В някои случаи точна и навременна информация от бизнеса се оказва критична за намиране на пречките при прилагането на правото на ЕС за единния пазара. Новият инструмент може да се използва в случаи като двойния стандарт при храни или стоки, геоблокирането, ценовата дискриминация при покупки от интернет или нарушаване на правилата за публичните поръчки. Можем да знаем дали потребителите или бизнеса не са дискриминирани, само когато имаме достоверна информация за това.“, посочва Майдел.\r\nВ доклада си Ева Майдел поставя няколко важни условия, за да бъде такъв инструмент ефективен. Според евродепутата запитвания трябва да се изпращат само ако информацията не може да бъде намерена от други източници. Докладът споменава, че инструментът трябва да бъде използван само при ограничен брой от случаи на наказателни процедури срещу държави-членки на ЕС. Информацията, която бизнесите подават към Европейската комисия трябва да остане конфиденциална. От съображения са пропорционалност Ева Майдел предлага инструментът да няма задължителен характер за малкия и средния бизнес в Европа.\r\n„Европейски инструмент за събиране на информация може да е полезен, ако не натоварва излишно бизнеса.“, заяви след дебата Ева Майдел.", "date": "2017.11.22", "title": "Евродепутатът от ГЕРБ/ЕНП Ева Майдел: Можем да разберем дали има двоен стандарт при храните ако създадем адекватни инструменти за проверка"}
{"url": "http://www.focus-news.net/news/2017/11/22/2459577/parlamentat-zadalzhi-litsata-s-oborot-50-hil-leva-ili-poveche-da-podavat-zayavlenie-za-registratsiya-po-zakona-za-dds.html", "text": "Народните представители приеха на второ четене промени в Закона за данъка за добавена стойност, с които всяко лице с облагаем оборот 50 000 лв. или повече за период не по-дълъг от последните 12 месеца, е длъжно в 7-дневен срок от изтичането на данъчния период, през който е достигнат оборотът, да подаде заявление за регистрация, предаде репортер на Агенция „Фокус“. \r\nСпоред промените, когато оборотът е достигнат за период не по-дълъг от 2 месеца, лицето е длъжно да подаде заявлението в 7-дневен срок от датата, на която е достигнат оборотът. \r\nКогато заявление за регистрация не е подадено в срок лицето дължи данък за облагаемите доставки, с които надхвърля облагаемия оборот от 50 000 лв., от датата, на която е надвишен оборотът, до датата, на която е регистрирано от органа по приходите. \r\nБиляна ИВАНОВА", "date": "2017.11.22", "title": "Парламентът задължи лицата с оборот 50 хил. лева или повече да подават заявление за регистрация по Закона за ДДС"}
{"url": "http://www.focus-news.net/news/2017/11/22/2459578/stara-zagora-v-grada-shte-se-provedat-kvalifikatsii-za-taylandskata-mezhdunarodna-olimpiada-po-matematika-timo-2018.html", "text": "На 17 декември 2017 г. в Стара Загора ще се проведе българската квалификация за Тайландската международна олимпиада по математика - TIMO 2018 (http://www.thaiimo.com ). Това съобщиха от пресцентъра на Община Стара Загора. Квалификацията е за финалното състезание в Банкок от 20 до 24 февруари 2018 г.\r\nПрезидент на Тайландската международна математическа олимпиада е Lam Tsz Kuen от Хонгконг, а вицепрезиденти са Phumithep Klungurai от Тайланд, Ami Triono от Индонезия, Consesa Rapacon  от Филипините, Любомир Любенов от България. Комуникационен мениджър е Kornchakorn Chachiyo от Тайланд.\r\nЗа да бъдат равнопоставени участниците, квалификационното състезание за България ще се проведе единствено в гр. Стара Загора – зала 1 на хотел „Верея”.\r\nУчастници в TIMO: ученици от 1 до 12 клас (учениците от 10, 11 и 12 клас се състезават в една група).\r\nРаботни езици: до 6 клас- български език, 7-12 клас - английски език.\r\nВреметраене: 90 минути\r\nБрой задачи: 25\r\nРезултатите от квалификационния кръг на TIMO ще бъдат обявени в края на месец декември  2017.\r\nКвотата за участие на България във финала ще бъде обявена в началото на януари 2018 г.\r\nОрганизиране на участие във финала в Банкок, Тайланд (20 – 24 февруари, 2018 г.): организаторите от Тайланд предлагат на участниците настаняване в хотел, както и цялостна организация по време на престоя в Тайланд - екскурзии, трансфери - до летището и обратно, до мястото на провеждането на състезанието.\r\nВреметраене: 120 минути\r\nБрой задачи: 30\r\nРаботни езици на TIMO 2018: български (1-6 клас) и английски(7-12 клас).\r\nУчастниците във финала на TIMO 2018 се придружават от своите родители/родител.", "date": "2017.11.22", "title": "Стара Загора: В града ще се проведат квалификации за Тайландската международна олимпиада по математика - TIMO 2018"}
{"url": "http://www.focus-news.net/news/2017/11/22/2459579/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Провеждането на референдум за отделянето на Република Сръбска от Босна и Херцеговина не е в дневния ред на властите в Баня Лука. В настоящия момент няма условия за провеждането на подобен плебисцит. Това заяви президентът на Република Сръбска Милорад Додик в интервю за „Дойче Веле“, отбелязва скопското електронно издание „Стандард“.\r\n„Не сме авантюристи, както мнозина си мислят. Разбирам, че за да се постигне това (референдум), трябва да бъде създадена политическа рамка и политическа среда“, подчерта Додик. \r\nТой обаче прогнозира, че в бъдеще Сърбия и сръбската общност в Босна и Херцеговина ще се обединят, а Косово ще бъде разделено, като северната част на най-младата държава на Балканския полуостров бъде присъединена към Сърбия. Запитан дали опитите на Република Сръбска да се отделят от Босна и Херцеговина ще предизвикат война, Додик отбеляза, че републиката има редица силни и мотивирани полицейски служители, готови да реагират със сила.\r\n*** Гърция отново е парализирана от стачни действия – в сряда на работните си места няма да отидат служителите в държавната администрация, съобщава електронното издание Ekathimerini.\r\nЗаетите в структурите на местната власт обявиха 24-часова стачка, която ще бъде съпътствана и с митинги. Сред исканията на протестиращи са незабавно наемане на допълнителен брой служители, за да се облекчи работата им за предоставяне на услуги на гражданите. Те настояват и за подписването на нов колективен трудов договор, който да им гарантира повече сигурност на работното място и спазване на трудовите им права. \r\nПротестиращите ще организират два митинги в Атина. Първият от тях ще бъде в сряда сутрин пред сградата на Министерството на образованието, а вторият – в четвъртък, пред сградата на вътрешнополитическото ведомство.\r\n*** Турция е един от най-важните членове на НАТО и втората по големина военна сила в Алианса. Тя изигра изключително важна роля в годините на Студената война, защитавайки Южния фланг на западния отбранителен съюз. След 2001 г. тя подкрепи мисията на НАТО в Афганистан, изпращайки хиляди военнослужещи в размирната страна. Турция стои на първа линия в борбата срещу тероризма и заради това понесе тежки последствия.\r\nНо след десетилетия на сътрудничество, някои от съюзниците са разтревожени от членството на Турция. След като Атлантическата карта изключва изгонването на Турция от организацията, сега някои нейни членове изглежда са решили да тормозят Анкара дотогава, докогато сама реши да напусне НАТО. Но стратегията им е погрешна. Това няма да се случи – Турция ще продължи да бъде неразделна част от Алианса, дори ако това означава търпеливо да понася всички опити за тормоз и несправедливост спрямо нея, пише вестник Daily Sabah в статия, посветена на инцидента при провеждането на учения в Норвегия, при който Турция бе описана като „вражески сътрудник“. \r\nПоведението на някои членове обаче ще продължи да нанася вреда на самия Алианс. Те би трябвало да бъдат обявени за слепи, ако не осъзнават, че без Турция НАТО ще се изправи пред сериозни проблеми, при това в съвсем близкото бъдеще.Най-силният отбранителен съюз в света ще изглежда безсилен и объркан, ако му се наложи да се сблъска с предизвикателствата на нашето време, коментират от редакцията.\r\n*** От кабинета на сръбския държавен глава Александър Вучич бе отбелязано, че властите в Сърбия не искат обединение с Република Сръбска, съобщава електронното издание The Sarajevo Times.\r\nСъответният коментар от кабинета на Вучич бе направен във връзка с изявлението на президента на Република Сръбска Милорад Додик, който в интервю за „Дойче Веле“ изложи собствената си визия за картата на Западните Балкани. А тя предвижда Република Сръбска и северната част на Косово да влязат в състава на Сърбия. \r\nБелград остава единствената пречка за отцепването на Република Сръбска от Босна и Херцеговина. Това подчерта и самият Додик, отбелязват от редакцията.\r\n***", "date": "2017.11.22", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2017/11/22/2459580/plovdiv-detsa-shte-vzemat-uchastie-v-otkrit-urok-po-bezopasnost-na-dvizhenieto-v-rayon-severen.html", "text": "Деца ще вземат участие в открит урок по безопасност на движението в район „Северен” в Пловдив. Това съобщиха за Радио „Фокус” – Пловдив от Областната дирекция на МВР. Урокът ще започне от 11.00 часа, като в него ще се включат деца от подготвителна група в детска градина „Дъга”. Практическото занятие ще се проведе на специално изградената за тази цел площадка на ул. „Стефан и Обрейко Обрейкови” в града от служители на сектор „Пътна полиция” и Трето Районно управление „Полиция”. Очаква се да присъства и кметът на район „Северен” инж. Ральо Ралев.\r\nТони МИХАЙЛОВ", "date": "2017.11.22", "title": "Пловдив: Деца ще вземат участие в открит урок по безопасност на движението в район „Северен”"}
{"url": "http://www.focus-news.net/news/2017/11/22/2459581/mvr-zadarzhan-e-izvarshitelyat-na-ubiystvoto-na-25-godishniya-mazh-v-pernik.html", "text": "31-годишeн мъж е задържан за извършено тежко престъпление на територията на Перник. Това съобщиха от пресцентъра на МВР. С прокурорско постановление мярката му за задържане е удължена до 72 часа. Привлечен е като обвиняем по чл. 116, ал. 1, т. 6 и 11, във връзка с чл. 115 от НК. В резултат на предприето активно разследване е установен и задържан 31-годишният Ц. В., прострелял смъртоносно 25-годишен жител на Перник. Престъплението бе извършено в ранните часове на 15 ноември в центъра на областния град. \r\nВеднага след извършения оглед, започнаха активните оперативни и процесуални действия, под ръководството на Окръжна прокуратура. В тях бяха включени екипи на ОДМВР-Перник и ГД „Национална полиция“. В рамките на разследването бе установена самоличността на извършителя, пребивавал в Перник без адресна регистрация. Ц.В., който след дръзкото нападение се укри, бе обявен за общодържавно издирване.   \r\nВчера той е задържан, с прокурорско постановление мярката му за задържане е удължена до 72 часа.  Привлечен е като обвиняем по чл. 116, ал. 1, т. 6 и 11, във връзка с чл. 115 от НК, предстои внасяне на искане за постоянното задържане на Ц.В.", "date": "2017.11.22", "title": "МВР: Задържан е извършителят на убийството на 25-годишния мъж в Перник"}
{"url": "http://www.focus-news.net/news/2017/11/22/2459582/mariya-stoyanova-dalgogodishen-korespondent-v-germaniya-ima-veroyatnost-angela-merkel-da-povede-otnovo-svoyata-partiya-v-izborna-bitka.html", "text": "Има вероятност германският канцлер Ангела Меркел, да поведе отново своята партия в изборна битка, тъй като й липсва алтернатива. Това коментира в сутрешния блок „Добро утро, България“ на Радио „Фокус“ дългогодишният кореспондент в Германия Мария Стоянова. Тя допълни, че в известна степен самите избиратели следят с разочарование това, което се случва в Германия. \r\n„За германския избирател е много важно, политиците им да покажат отговорно отношение за необходимостта от сигурност в страната. Именно фактът, че един не иска едно, друг, друго, е нещо, което предизвиква не само учудване, а нещо повече. Коментарите в социалните мрежи всъщност са толкова разпалени, колкото досега не се е случвало да бъдат. Действително никой и никога не си е представял, че такава ситуация в Германия може да възникне. Има дори вече спекулации за конкретна дата за избори. Говори се и се пише за 22 април 2018 година и ако слухът е верен, това ще  означава, че страната ще се управлява от служебно правителство предвождано от Ангела Меркел“, посочи Мария Стоянова. \r\nТя посочи, че всъщност Германската конституция, не ограничава във времето служебното правителство да изпълнява правомощията си.  „Времето от тази гледна точка не притиска никого, защото има функциониращ парламент и остава само да има изпълнителна власт, която да помага на парламента, за да може той да работи“, уточни Мария Стоянова.", "date": "2017.11.22", "title": "Мария Стоянова, дългогодишен кореспондент в Германия: Има вероятност Ангела Меркел да поведе отново своята партия в изборна битка"}
{"url": "http://www.focus-news.net/news/2017/11/22/2459583/pregled-na-osnovnite-temi-v-pazardzhishkiya-pechat.html", "text": "„Съдят лекар за мъртви души” е заглавие на първата страница на вестник „Пазарджишка Марица”. В нея се казва, че личен лекар е останал без договор със Здравната каса заради отчетен преглед на пациентка след смъртта й, за която е бил уведомен своевременно. След установяване на нарушението докторът дал обяснения, че това е техническа грешка, но от НЗОК не приели твърдението му за основателно. \r\nНа втора страница изданието коментира 31 извънредни проверки, извършени от експертит на РИОСВ. Водещо заглавие на трета страница е „Кмет без бюджет е за никъде”, като се коментира темата за финансовата независимост на кметовете. Статията се спира на двама управници на села в Пазарджишка област, които от 4 години насам разполагат със собствени средства и свободата да ги изразходват по най-добрия за хората начин в своите населени места. И двете села са в община Панагюрище. Това са Георги Александров от Бъта и Петко Стоев от Панагюрски колони. На четвърта страница водеща е статията със заглавие „Ловци вдигат мерника на мечки и диви котки”, в която се коментира факта, че популацията им става опасна за полезен дивеч, добитък и дори за хора.", "date": "2017.11.22", "title": "Преглед на основните теми в пазарджишкия печат"}
{"url": "http://www.focus-news.net/news/2017/11/22/2459584/ivan-dragoshinov-pss-nepoznavaneto-na-patekite-neinformiranost-za-vremeto-i-nepodhodyashtata-ekipirovka-kriyat-nay-golemite-riskove-v-planinata-prez-zimata.html", "text": "Непознаването на пътеките, липсата на информираност за времето и неподходящата екипировка крият най-големите рискове в планината през зимата. Това каза в интервю за Радио „Фокус” дежурният в централния денонощен пост на Планинската спасителна служба при Българския червен кръст Иван Драгошинов. Според него избраният маршрут трябва да бъде съобразен с физическите и психическите възможности на човека. Все пак в случай на зимна буря Драгошинов препоръчва: „Първото, което казваме, но много малко се спазва – човек да не се паникьосва, веднага да намери сухо място или ако е в открити части на планината да слезе в по-ниската част, а не на всяка цена да докаже пред себе си, че в тази буря може да стигне до точката. Човек трябва да има сили винаги да се върне и то на време“. \r\nИван Драгошинов допълни, че навлизането в лавиноопасни зони е сред най-грубите грешки на катерачите. Причината е в съществуването на летни и зимни маршрути, като често вторите са по-заобиколни, уточни той.", "date": "2017.11.22", "title": "Иван Драгошинов, ПСС: Непознаването на пътеките, неинформираност за времето и неподходящата екипировка крият най-големите рискове в планината през зимата"}
{"url": "http://www.focus-news.net/news/2017/11/22/2459585/der-spiegel-oon-publikuva-video-za-byagstvoto-na-voynik-ot-severna-koreya-nalitse-sa-dokazatelstva-za-narushenie-na-primirieto.html", "text": "В сряда, 22 ноември, ООН публикува видео, на което е заснето бягството на войник на Северна Корея. Кадрите показват, че бившите другари на дезертьора са нарушили примирието на Корейския полуостров, пише германското издание Der Spiegel.\r\nСлед бягството на войника на Пхенян в Южна Корея Командването на силите на ООН алармира, че севернокорейски войник е преминал границата и е навлязъл на територията на южната съседка на изолираната комунистическа държава. \r\nВ почти седемминутния видеоклип може да се види как на 13-ти ноември севернокорейският войник се придвижва най-напред с военен джип до границата, след което слиза от него и започва да бяга. Той е последван от няколко севернокорейски войници до самата военна граница, като дори я пресичат. След няколко метра преследвачите се обръщат и се насочват обратно към територията на Северна Корея.\r\nИзбягалият севернокорейски войник бе сериозно ранен при преминаването си на юг. Кадрите показват как се свлича на земята, след което трима военнослужещи на Сеул му се притичват на помощ и го изтеглят. .Тереза Герова", "date": "2017.11.22", "title": "Der Spiegel: ООН публикува видео за бягството на войник от Северна Корея – налице са доказателства за нарушение на примирието"}
{"url": "http://www.focus-news.net/news/2017/11/22/2459586/deputatat-ot-gerb-hristo-gadzhev-v-evropeyskiya-parlament-tryabva-da-ima-yasna-evropeyska-perspektiva-pred-zapadnite-balkani.html", "text": "Европейската перспектива пред Западните Балкани представлява стратегическа инвестиция в мир, демокрация, просперитет, сигурност и стабилност в Европа. Тя ще увеличи стабилността в региона и по този начин сигурността на самия Европейски съюз. Това обяви в Брюксел пред евродепутатите от Комисията по външни работи на Европейския парламент (ЕП) депутатът от ГЕРБ Христо Гаджев. Той е член на Комисията по външна политика в Народното събрание и представлява българския парламент в кръгла маса на високо равнище, организирана в ЕП. В събитието участват както евродепутати, така и представители на парламентите от страните членки и от държави, желаещи присъединяване към Европейския съюз. Това съобщиха от пресцентъра на ПП ГЕРБ.\r\nГаджев анонсира, че през май 2018 България ще е домакин на среща на върха ЕС - Западни Балкани. „Нашата цел ще бъде да изпратим ясно политическо послание към Западните Балкани за ангажираността на ЕС към тяхната европейска перспектива, както и към амбициозните планове за свързаност на региона, които да стимулират инвестиции и благосъстояние в региона. В тази насока приемането на пътна карта за намаляване на роуминг таксите между Западните Балкани и ЕС ще бъде видим резултат за гражданите“, обясни народният представител. Той уточни, че предстоят трудни реформи в тези страни в области като правосъдие и вътрешен ред, икономически реформи, върховенство на закона и регионално сътрудничество, а постиженията и прогресът трябва да се оценяват индивидуално за всяка страна.\r\n По време на заседанието на Комисията по външни работи на ЕП Христо Гаджев обясни важността на добросъседските отношения и регионалното сътрудничество. Като добър пример за това той даде подписаното наскоро споразумение за приятелство между България и Македония. Депутатът от ГЕРБ припомни, че то е оценено от европейските институции като добър пример за целия регион.", "date": "2017.11.22", "title": "Депутатът от ГЕРБ Христо Гаджев в Европейския парламент: Трябва да има ясна европейска перспектива пред Западните Балкани"}
{"url": "http://www.focus-news.net/news/2017/11/22/2459587/pregled-na-nyakoi-ot-osnovnite-temi-v-germanskiya-pechat-agentsiya-fokus.html", "text": "В сряда, 22 ноември, ООН публикува видео, на което е заснето бягството на войник на Северна Корея. Кадрите показват, че бившите другари на дезертьора са нарушили примирието на Корейския полуостров, пише германското издание Der Spiegel.\r\nСлед бягството на войника на Пхенян в Южна Корея Командването на силите на ООН алармира, че севернокорейски войник е преминал границата и е навлязъл на територията на южната съседка на изолираната комунистическа държава. \r\nВ почти седемминутния видеоклип може да се види как на 13-ти ноември севернокорейският войник се придвижва най-напред с военен джип до границата, след което слиза от него и започва да бяга. Той е последван от няколко севернокорейски войници до самата военна граница, като дори я пресичат. След няколко метра преследвачите се обръщат и се насочват обратно към територията на Северна Корея.\r\nИзбягалият севернокорейски войник бе сериозно ранен при преминаването си на юг. Кадрите показват как се свлича на земята, след което трима военнослужещи на Сеул му се притичват на помощ и го изтеглят.\r\n*** В случай на организирането на нови парламентарни избори в Германия, Ангела Меркел ще участва в тях. В редиците на водения от нея Християндемократически съюз (ХДС) не се забелязва еуфория, но няма и съпротива. По всичко личи, че канцлерът на ФРГ не бива да се притеснява от „цареубийство“, коментира националният ежедневник Die Zeit.\r\nЮлия Клокнер бе една от първите, които се хвърлиха в пропастта в името на Ангела Меркел. „Щастливи и облекчени сме, че тя е на разположение\", бе коментарът на фракционния лидер на ХДС в провинция Рейнланд-Пфалц по повод решението на Меркел да се кандидатира, в случай че в Германия се стигне до нови избори. Съгласно думите на Кльокнер, тя е „котва на стабилността“. \r\nНе толкова еуфорично, но все пак позитивно бе изказването и на Пол Цимиак, председател на Младежкия съюз на ХДС. Хубаво е, че Меркел е решила отново да се бори, заяви християндемократът в дискусионно шоу. \r\nОт друга страна, не бива да се забравя, че все още не са изслушани критиките на съпартийците на Меркел. Все пак, под нейно ръководство, Съюзът (ХДС/ХСС) получи най-слабите изборни резултати в целия следвоенен период на Германия. След колапса на преговорите за „ямайска“ коалиция и безпрецедентното положение, което може да доведе до нови избори в страната, дали ХДС иска да бъде воден от Меркел? „Точно така“, е категоричният отговор на германските християндемократи.\r\n*** Председателят на Свободната демократическа партия (СвДП) Кристиан Линднер се оплака липсата на подкрепа от страна на канцлера Ангела Меркел (ХДС) в хода на преговорите за създаване на „ямайска“ коалиция (Съюза (ХДС/ХСС), СвДП и „Зелени“), пише националният ежедневник Die Frankfurter Allgemeine Zeitung.\r\nДокато „зелените“ делегати са работили за намирането на допирни точки със свободните демократи, то от страна на Меркел не е получена „почти никаква подкрепа за компромисните ни предложения“, заяви за изданието младият лидер на СвДП. Съгласно думите на Линдер, при сондажите е станало ясно, че от тях се изисква да станат „покровител на една основно черно-зелена коалиция“. \r\n„Има граници за готовността към компромис, особено когато става въпрос за унижение на партньор. За съжаление, трябваше да разберем това в края на преговорите“, подчерта свободният демократ. \r\nЛинднер не вижда „смисъл“ за възобновяване на преговорите за съставяне на правителство в комбинация „Ямайка“. Критика бе отправена и към „Зелените“ – председателят на свободните демократи подчерта, че ако от партията на Джем Йоздемир направят коментари за водената от него политическа сила, то това ще бъде доказателство за неспособността да бъде изградено доверие между участниците в преговорите за „ямайска“ коалиция. \r\nМеждувременно държавният глава Франк-Валтер Щайнмайер продължава с усилията си за извеждане на Германия от политическата криза, в която навлезе в ранните часове на понеделник. В сряда германският президент ще проведе консултации с председателя на баварския Християнсоциален съюз (ХСС) Хорст Зеехофер.\r\n***", "date": "2017.11.22", "title": "Преглед на някои от основните теми в германския печат (Агенция „Фокус“)"}
{"url": "http://www.focus-news.net/news/2017/11/22/2459588/yambol-obshtinata-organizira-koledna-blagotvoritelna-kampaniya-poday-raka-spasi-zhivot.html", "text": "За десета поредна година Община Ямбол продължава традицията да провежда Коледната благотворителна кампания „Подай ръка – спаси живот“. Това съобщиха от пресцентъра на Общината. Инициативата е за набиране на средства, с които се подпомагат тежко болни деца и младежи от града, нуждаещи се от спешно оперативно или медикаментозно лечение. На символична цена от 1 лев се разпространяват общо 10 вида картички, които бяха избрани в конкурса за детска рисунка на тема „Коледа“, в конкуренция от над 730 постъпили творби на деца от ямболски училища и детски градини.\r\nЗа своите девет издания досега, по кампанията бяха събрани 115 хиляди лева, с които бяха подпомогнати 38 деца и младежи в тежък за тях и семействата им момент. Ежегодно в инициативата се включват хиляди граждани, като разпространението на картичките се подпомага от учебните заведения, културни и държавни институции, представители на бизнеса, неправителствени организации. \r\nКартичките могат да бъдат закупени в изнесените пунктове по детски градини, училища, институции, както и в сградата на община Ямбол – от Центъра за услуги и информация или в стая 221. Телефони на заявка: 0895 599 655, 0895 599 630.\r\nОсвен, че дарява надежда на нуждаещите се, кампанията приобщава хиляди ямболлии към една благородна кауза и е пример за активна съпричастност и солидарност на хората в общността.\r\n  На специална церемония в ХГ „Жорж Папазов” вчера бяха връчени отличията на децата, чиито рисунки бяха отличени в конкурса „Коледа”. Наред с награждаването на победителите в конкурса беше открита изложба с отличените творби, както и с номинирани рисунки за участие в експозицията.", "date": "2017.11.22", "title": "Ямбол: Общината организира Коледна благотворителна кампания „Подай ръка – спаси живот”"}
{"url": "http://www.focus-news.net/news/2017/11/22/2459589/sliven-42-rasteniya-marihuana-sa-izzeti-ot-politsiyata-v-selo-krushare.html", "text": "Помещение за отглеждане на марихуана е открито в село Крушаре, община Сливен. Това съобщиха от ОДМВР-Сливен. До разкриване на случая се е стигнало в резултат на работата на младши полицейски инспектори в участък „Запад“ към Районно управление на МВР-Сливен. Вчера, около 12,30 часа, полицейските служител са предприели и извършили проверка в пътен кантон, край селото, след като са забелязали двама мъже със съмнително поведение. В помещение в кантона са хванати 32-годишният С.С. от град Сливен и 34-годишният С.Й. от село Крушаре. В хода на проверката в кантона са намерени и иззети 42 растения, които при полевия тест са реагирали на марихуана. С.С. и С.Й. са задържани за 24 часа. При последвалите процесуално-следствени действия от домовете на двамата е иззета суха листна маса, съхранявана в различни съдове, която на теста е реагирала на марихуана. \r\nРаботата по случая продължава. Образувано е досъдебно производство.", "date": "2017.11.22", "title": "Сливен: 42 растения марихуана са иззети от полицията в село Крушаре"}
{"url": "http://www.focus-news.net/news/2017/11/22/2459590/plovdiv-selata-otets-kirilovo-i-tsaratsovo-sa-bez-voda-zaradi-avarii.html", "text": "Жителите на пловдивските села Отец Кирилово и Царацово са без вода заради аварии по водопреносната мрежа. Това съобщиха за Радио „Фокус“ – Пловдив от водоснабдителното дружество. Аварийните екипи работят, като се очаква нормалното водоподаване в село Отец Кирилово да бъде възстановено до 17.00 часа, в село Царацово – до 14.00 часа днес.\r\nС нарушено водоподаване са също живущите в района на улиците „Станимака“ и „Иларион Макариополски“, както и в кв. „Лозница“ в Асеновград.\r\nЕкипите отстраняват възникнала авария и на ул. „Райна Княгиня“. Живущите там ще бъдат без вода до 13.00 часа днес.\r\nТони МИХАЙЛОВ", "date": "2017.11.22", "title": "Пловдив: Селата Отец Кирилово и Царацово са без вода заради аварии"}
{"url": "http://www.focus-news.net/news/2017/11/22/2459591/yambol-interaktivniyat-muzey-bezisten-i-mezhdunarodniyat-maskaraden-festival-kukerlandiya-uchastvat-v-konkursa-za-godishnite-nagradi-v-turizma.html", "text": "Виртуално пътешествие през тунела на времето с Интерактивен музей „Безистен“ и Международен маскараден фестивал „Кукерландия“ са двете ямболски предложения, включени в номинациите на Министерство на туризма във второто издание на Годишни награди в туризма. От вчера стартира онлайн гласуването в общо 16 категории. Това съобщиха от пресцентъра на Община Ямбол. \r\nИнтерактивният музей „Безистен“ към момента е водач в категорията „Иновация“. Кандидатурата на петвековната сграда, предлагаща виртуални турове през различни епохи и събития може да бъде подкрепена на .\r\nНай-зрелищния и мащабен ямболски фестивал – „Кукерландия“ е номиниран в категорията „Туристическо събитие“, където конкуренцията е най-голяма. Тук за приза се състезават общо 30 атрактивни прояви от различни точки на България. За емблематичния ямболски маскараден фестивал може да се гласува .\r\nВсеки желаещ може да даде гласа си за своите фаворити на сайта www.tourismawards.bg до 10 декември. За реален глас ще се отчита само едно заявено желание за кандидатура в дадена категория, направено от едно устройство.\r\nСтартът на кампанията за вторите Годишни награди в туризма бе даден от министър Николина Ангелкова на 23 август 2017 г. в Тракийския и античен град „Кабиле“ край Ямбол. Миналата година Археологическият резерват стана носител на най-високото отличие – „Изборът на българите“ за 2016 г. в първото издание на конкурса.\r\nИнициативата на министерството има за цел да допринесе за популяризирането на българския туризъм, като представи пред публиката разнообразните дестинации, събития и дадености на страната, които я превръщат в целогодишна дестинация. Целта на конкурса е да бъдат представени и поощрени всички, които полагат усилия  за устойчивото развитие на туризма в България, както и да се стимулира  конкурентна среда в бранша.\r\nНаградите на тазгодишните победители ще бъдат връчени на тържествена церемония на 12 декември 2017 г. в София.", "date": "2017.11.22", "title": "Ямбол: Интерактивният музей „Безистен“ и Международният маскараден фестивал „Кукерландия“ участват в конкурса за Годишните награди в туризма"}
{"url": "http://www.focus-news.net/news/2017/11/22/2459592/vitsepremierat-simeonov-shte-proveri-izgrazhdaneto-na-politseyska-priemna-v-sheker-mahala-v-plovdiv.html", "text": "Вицепремиерът Валери Симеонов ще направи проверки на изграждането на полицейска приемна в „Шекер махала“ в Пловдив и на функциониращата полицейска приемна в квартал „Лозница“ в Асеновград. Това съобщиха от правителствената информационна служба. На проверките ще присъстват още ст. Комисар Илков, ОДМВР-Пловдив, и кметът на Пловдив Иван Тотев.\r\nИзявления за медиите ще бъдат дадени на място в 13.30 ч. в Пловдив и в 14.15 ч. в Асеновград.", "date": "2017.11.22", "title": "Вицепремиерът Симеонов ще провери изграждането на полицейска приемна в „Шекер махала“ в Пловдив"}
{"url": "http://www.focus-news.net/news/2017/11/22/2459593/diana-balkandzhieva-obshtina-peshtera-prichinite-za-otpadane-na-uchenitsi-ot-uchilishte-v-grada-sa-svarzani-s-migratsiyata-i-nepriemaneto-na-obrazovanieto-kato-prioritet.html", "text": "Сред основните причини за отпадане на ученици във възраст за задължителна предучилищна и училищна подготовка в община Пещера са това, че заминават да живеят и работят в други градове, мигрират в чужбина или нямат финансова възможност да подготвят децата за училище, съобщи за Радио „Фокус“ – Пазарджик Диана Балканджиева, експерт по образованието в Община Пещера. Тя отбеляза и още един факт от тяхната култура – страхът им 13-годишните момичета да не бъдат отвлечени с цел брак според техните обичаи. „За голям процент от ромските семейства образованието не е приоритет и затова децата им не посещават училище. Тези, които ходят, го правят предимно заради социалните помощи, които получават. Малка част от ромските ученици завършват средно образование, а единици – висше“, обясни Балканджиева. Тя допълни, че 1 791 са децата в община Пещера, застрашени от отпадане от училище, като от тях 1 036 са заминали в чужбина.\r\nАлбена ЖИЛЕКОВА", "date": "2017.11.22", "title": "Диана Балканджиева, Община Пещера: Причините за отпадане на ученици от училище в града са свързани с миграцията и неприемането на образованието като приоритет"}
{"url": "http://www.focus-news.net/news/2017/11/22/2459594/der-tagesspiegel-politicheskata-kriza-v-germaniya-zasilva-se-natiskat-varhu-sotsialdemokratite.html", "text": "В условията на политическа криза в Германия, предизвикана от внезапния колапс на коалиционните преговори за „ямайска“ коалиция между Съюза (ХДС/ХСС), Свободната демократическа партия (СвДП) и „Зелени“, се засилва натискът върху социалдемократите на Мартин Шулц, отбелязва берлинският вестник Der Tagesspiegel.\r\n„Зеленият“ политик Клаудия Рот бе поредната, която призова Германската социалдемократическа партия (ГСДП) да преразгледа категоричния си отказ за участие в управлението с партията, водена от канцлера Ангела Меркел. „Става въпрос за отговорно отношение към резултатите от изборите. Нуждаем се от отношението на ГСДП“, подчерта в сряда вицепредседателят на Бундестага. \r\nРот подчерта, че президентът Франк-Валтер Щайнмайер има тежката задача „да помисли как да убеди ГСДП да помисли сериозно над това“ как Германия да бъде изведена от безпрецедентната политическа криза. Агенция „Фокус“ припомня:\r\nСлед изненадващия колапс на преговорите за съставяне на новото коалиционно правителство в Берлин държавният глава на ФРГ Франк-Валтер Щайнмайер пое в свои ръце инициативата за извеждане на страната от политическата криза. Пълното фиаско, с което приключиха сондажите за „ямайска“ коалиция между Съюза (ХДС/ХСС), Свободната демократическа партия (СвДП) и „Зелени“, провокира изострянето на тона на президента, който смъмри партиите и припомни, че по силата на резултатите от изборите за Бундестаг през септември, те носят отговорност за бъдещето на Германия, която не може „просто така“ да бъде върнато обратно в ръцете на избирателите. „Това е моментът, в който всички участници трябва да поемат дъх и да преосмислят отново отношението си\", предупреди Щайнмайер, като същевременно подчерта, че всички партии трябва да са отдадени на каузата „да служат на нашата страна“. В тази връзка той се обърна към партиите с призив да направят възможно съставянето на новото германско правителство и категорично се противопостави на организирането на нови избори в страната. \r\nПрез настоящата седмица Щайнмайер провежда двустранни преговори с лидерите на всички партии, влизащи в парламента след гласуването от 24 септември. Тереза Герова", "date": "2017.11.22", "title": "Der Tagesspiegel: Политическата криза в Германия – засилва се натискът върху социалдемократите"}
{"url": "http://www.focus-news.net/news/2017/11/22/2459595/sofiya-vavezhda-se-organizatsiya-na-dvizhenieto-za-provezhdane-na-sabitie-na-posolstvoto-na-republika-albaniya.html", "text": "Въвежда се организация на движението за провеждане на събитие на посолството на Република Албания в София. Това съобщиха от пресцентъра на Столична община. От 16.00 часа до приключване на приема на 27 ноември 2017 г. се закрива паркингът пред хотел “София Хотел Балкан”. Столична дирекция на вътрешните работи осигурява охрана и постове за контрол и регулиране на движението.", "date": "2017.11.22", "title": "София: Въвежда се организация на движението за провеждане на събитие на посолството на Република Албания"}
{"url": "http://www.focus-news.net/news/2017/11/22/2459596/lokalno-makedoniya-v-ochakvane-na-prisadata-na-ratko-mladich-mazh-razvya-srabskoto-zname-pred-sgradata-na-tribunala-v-haga.html", "text": "Малко преди началото на заседанието на Международния трибунал за бивша Югославия в Хага, се разигра сцена, която наложи намесата на полиция, съобщава скопското електронно издание „Локално“.\r\nМъж развя националното знаме на Сърбия пред седалището на Трибунала и извика: „Ратко Младич е герой“, което провокира безредици. Председателят на сдружението „Жените жертви на войната“ Бакира Хасечик се опита да вземе знамето от ръцете на мъжа. Последва намеса на нидерландската полиция.\r\nПред седалището на Трибунала в Хага има около 150 души, които очакват произнасянето на присъдата на бившия военен командир на босненските сърби – Ратко Младич. Тереза Герова", "date": "2017.11.22", "title": "„Локално“ (Македония): В очакване на присъдата на Ратко Младич – мъж развя сръбското знаме пред сградата на Трибунала в Хага"}
{"url": "http://www.focus-news.net/news/2017/11/22/2459597/tsvetan-tsvetanov-gerb-v-parvata-polovina-na-2018-g-shte-se-provedat-sreshti-mezhdu-balgarskata-komisiya-za-kontrol-na-spetsialnite-sluzhbi-i-tazi-na-bavarskiya-landtag.html", "text": "Договорихме в първата половина на 2018 година да се направят съвместни срещи между Комисията за контрол на специалните служби на Баварския Ландтаг и на българската комисия за контрол на службите. Това каза на брифинг в Народното събрание председателят на ПГ на ГЕРБ Цветан Цветанов след среща с председателя на Комисията за контрол на специалните служби на Баварския Ландтаг Юрген Хайке и Хелмут Палдер, юрист и съветник в Баварското министерство на правосъдието, предаде репортер на Агенция „Фокус“. „На срещите да бъдат представители от всички ПГ, за да обменим опит и там, където е необходимо да се предприемат законодателни промени“, обясни той. „Днешното посещение е свързано с предстояща конференция между Прокуратурата на Бавария и представители на българската Прокуратура, за да може да се говори по основните предизвикателства днес пред ЕС- противодействието и борбата срещу тероризма“, посочи Цветан Цветанов. „Убедени сме, че след изводите от тези срещи, ще могат да се предложат законодателни промени“, заяви той. „Говорихме се променящата се среда за сигурност, за предстоящото Председателство с основен акцент Западни Балкани, за това, което можем направим заедно, за да подобрим сигурността и обмяната на информация“, поясни председателят на ПГ на ГЕРБ. „Заедно можем да допринасяме за подобряване на обмяната на информация и използването на добрите практики“, каза още той. \r\nБиляна ИВАНОВА", "date": "2017.11.22", "title": "Цветан Цветанов, ГЕРБ: В първата половина на 2018 г. ще се проведат срещи между българската комисия за контрол на специалните служби и тази на Баварския Ландтаг"}
{"url": "http://www.focus-news.net/news/2017/11/22/2459598/afp-v-haga-zapochna-cheteneto-na-prisadata-sreshtu-kasapina-ot-bosna.html", "text": "Започна заседанието на Международния трибунал в Хага, на което ще бъде произнесена присъдата срещу бившия командир на босненските сърби – Ратко Младич, наричан от мнозина „Касапина от Босна“, предава AFP.\r\nАгенцията съобщава, че бившият генерал слуша спокойно председателя на съдебния съвет Алдонс Ори, който вече е започнал да чете присъдата на Младич по общо 11 обвинения. Агенция „Фокус“ припомня:\r\nСпоред обвинителния акт, Младич е виновен за едни от най-кръвопролитните събития във войната в Босна и Херцеговина – обсадата на Сараево, етническото прочистване в района на Приедор и клането в Сребреница. \r\nТочно преди 11 месеца, прокурорът Алън Тайгър произнесе заключителните думи на процеса срещу Младич със следното изречение: „Етническото прочистване в Босна и Херцеговина не е следствие от войната, то е военна цел. Крайната цел на Младич бе създаването на сръбска държава. Преследвайки тази цел, Младич и (Радован) Караджич отведоха Босна и Херцеговина в ада“. \r\nОттогава насам съдиите анализираха аргументите на обвинението и защитата, за да вземат решението, което в сряда ще бъде обявено от председателя на съдебния съвет, нидерландецът Алфонс Ори.Тереза Герова", "date": "2017.11.22", "title": "AFP: В Хага започна четенето на присъдата срещу „Касапина от Босна“"}
{"url": "http://www.focus-news.net/news/2017/11/22/2459599/obshtina-stara-zagora-spektakalat-molitva-za-stara-zagora-e-nominiran-za-sabitie-na-godinata-2017.html", "text": "Уникалният светлинен и звуков спектакъл „Молитва за Стара Загора“, организиран от Община Стара Загора по повод отбелязването на 140 години от саможертвата на бранителите на Стара Загора, е номиниран от Министерството на културата за Събитие на 2017 година, в категорията „Туристическо събитие“. Това съобщиха от пресцентъра на Община Стара Загора.\r\nСпектакълът бе представен на 31 юли тази година, когато в присъствието на над 30 хиляди души Негово Високопреосвещенство митрополит Киприан произнесе молитва за града и неговите жители на Мемориалния комплекс „Бранителите на Стара Загора“.\r\nС помощта на съвременните визуални изкуства, невероятен звук и светлина, бе представен един нов тип градски ритуал в памет на загиналите и дадените свидни жертви по пътя към национално освобождение. В автентична среда, на историческия хълм Чадър могила, където са се водили реалните бойни действия преди 140 години, спектакълът интегрира основните компоненти на посланието, което се съдържа в него – саможертва, традиция и вяра. Подобно съчетание от музика, глас, светлинни ефекти и присъствие, по мащаби и технически параметри бе направено в Стара Загора тази година за първи път у нас.\r\nЗа да стане Молитва за Стара Загора туристическо събитие на годината в класацията на Министерството на туризма, гласуването се извършва тук: http://tourismawards.bg/cat/turistichesko-subitie/ до 10 декември. За реален глас ще се отчита само едно заявено желание за кандидатура в дадена категория, направено от едно устройство. Всички подадени повторно гласове от същия IP адрес ще се регистрират като недействителни.\r\nВторото издание на призовете е организирано в 16 категории, които ще представят постигнатото през изтеклата година. Най-много кандидатури има в категорията „Туристическо събитие“. Там любителите на туризма ще могат да избират между над 30 атрактивни прояви. \r\nМинистерството на туризма отчита засилен интерес към тазгодишното издание на наградите. Постъпилите кандидатури са повече от миналата година.\r\nНаградите ще бъдат връчени на победителите  на тържествена церемония на 12 декември 2017 г. в София.", "date": "2017.11.22", "title": "Община Стара Загора: Спектакълът „Молитва за Стара Загора“ е номиниран за Събитие на годината ‘2017"}
{"url": "http://www.focus-news.net/news/2017/11/22/2459600/kmetat-na-sofiya-yordanka-fandakova-yaz-beli-iskar-ima-konstatirani-problemi-i-zatova-sa-podgotveni-proekti-za-rekonstruktsiya-na-yazovirnata-stena.html", "text": "Яз. „Бели Искър“ има констатирани проблеми и затова са подготвени проекти за реконструкция на язовирната стена. Това каза пред журналисти в Министерски съвет кметът на София Йорданка Фандъкова във връзка с получената препоръка от главния прокурор, свързана с яз. „Бели Искър“, предаде репортер на Агенция „Фокус“. „Яз. „Бели Искър“ има акт за държавна собственост. В същото време концесионерът „Софийска вода“ стопанисва язовира, съгласно концесионния договор. Затова работим заедно с министъра на регионалното развитие и благоустройството, за да може да се намери най-добрата форма. Той се нуждае от конструкция на стената. Има изготвени няколко проекта. Последният ни разговор с министъра на регионалното развитие е, че ще бъде възложено на областния управител на София да избере съответния проект, защото това не е лесно. Проектите са на различна стойност“, коментира Фандъкова и уточни, че там работата е експертна. „Ние ще съдействаме и ще подкрепим с всичко, което може, защото ангажиментът на концесионера е текущата поддръжка. Това е капиталова инвестиция и затова сме се договорили, че това ще бъде извършено от областния управител. Яз. „Бели Искър“ има проблеми, които са констатирани и точно затова са подготвени и тези проекти, за да бъде реконструирана язовирната стена. Има частична реконструкция преди години – първи етап и е необходимо да бъде довършена“, каза още Йорданка Фандъкова. \r\nЛюба АЛЕКСИЕВА", "date": "2017.11.22", "title": "Кметът на София Йорданка Фандъкова: Яз. „Бели Искър“ има констатирани проблеми и затова са подготвени проекти за реконструкция на язовирната стена"}
{"url": "http://www.focus-news.net/news/2017/11/22/2459601/vidin-v-chetiri-naseleni-mesta-v-oblastta-shte-bade-narusheno-vodopodavaneto.html", "text": "В четири населени места във Видинска област ще бъде нарушено водоподаването, съобщиха от водоснабдителното дружество. Причината са аварии по водоснабдителната мрежа. Отстраняване на повреда по уличния водопровод Ф60 е причина за последователно спиране на водоподаването за град Кула от 10.00 до 17.00 часа. \r\nВ село Гюргич отстраняването на аварията ще продължи до 13 часа, до тогава в селото няма да има питейна вода. В селата Дружба и Раковица водоподаването ще бъде спряно до 14.00 часа.\r\nАнна ЛОЗАНОВА", "date": "2017.11.22", "title": "Видин: В четири населени места в областта ще бъде нарушено водоподаването"}
{"url": "http://www.focus-news.net/news/2017/11/22/2459602/yordan-yordanov-kmet-na-dobrich-izdaden-e-izpalnitelen-list-ot-rayonniya-sad-v-balchik-po-kazusa-sas-zadalzheniyata-na-obshtina-balchik-kam-obshtina-grad-dobrich.html", "text": "Издаден е изпълнителен лист от Районния съд в Балчик по казуса със задълженията на Общината Балчик към Община град Добрич. Това съобщи кметът на Добрич Йордан Йорданов, предаде кореспондентът на Радио „Фокус” – Варна. По думите на кмета темата за задълженията на Община Балчик към Община град Добрич е доста дискутирана през последните седмици. Йордан Йорданов припомни, че преди около месец кметът на Балчик Николай Ангелов в интервю за българска медия е заявил, че е хубаво да се говори компетентно, когато става въпрос за общински дела и за задълженията, които някои общини имат към други. „Аз искам да кажа, че не знам кой по-компетентно трябва да говори, но факт е, че в петък имаме вече първия изпълнителен лист, издаден от Районен съд – Балчик. Казвам първи и ще уточня защо. Вкарахме ги поетапно. Това е първият, който е за сумата около 205 000 лв. Предстои да вкараме следващите задължения. Те са за 2016 година. Направете си сметка колко време сме водили разговори и сме били толерантни в насока плащанията, които Община Балчик имат към нас“, коментира Йордан Йорданов. \r\nТой допълни, че издаденият изпълнителен лист е предаден на частен съдебен изпълнител, за да бъде започната процедурата. „Няма да оставя Община Добрич и нейните жители да страдат от липсата на компетентност, да го наречем, от други колеги и липсата на отговорност към общинския бюджет“, подчерта кметът на добруджанския град. Предвидено е входиране и на допълнителни задължения. Общата сума на задълженията е около 1,3 млн. лв. \r\nЖулиета НИКОЛОВА", "date": "2017.11.22", "title": "Йордан Йорданов, кмет на Добрич: Издаден е изпълнителен лист от Районния съд в Балчик по казуса със задълженията на Община Балчик към Община град Добрич"}
{"url": "http://www.focus-news.net/news/2017/11/22/2459603/smolyan-okolo-20-sluzhiteli-na-gd-izpalnenie-na-nakazaniyata-i-ohrana-izlyazoha-na-protestno-sabranie.html", "text": "В Смолян около 20 служители на Главните дирекции „Изпълнение на наказанията“ и „Охрана“ излязоха на протестно събрание през сградата на Районния съд в града, предаде репортер на Радио „Фокус“ – Смолян. Председателят на синдикалната организация на работещите в затворническото общежитие „Герзовица“ Николай Баташки заяви, че исканията им са формулирани на заседание на Управителния съвет на синдикалните организации в страната. Те са увеличение на заплатите с 20 %, увеличение на щатните бройки и в двете дирекции с 350 бройки за страната и изравняване на сумите, които се полагат за специфичен труд. За пример Баташки посочи, че в МВР се вземат по 195 лв., а в Министерството на правосъдието сумата е 90 лв. \r\nТой уточни, че в Смолян няма сериозен проблем с недостига на кадри в двете дирекции, в които работят общо около 50 души, но в по-големите затвори в страната това е голям проблем. По думите му има желаещи за работа и подават документи за кандидатстване, но като разберат какви са условията на труд, се отказват. Служителите на дирекциите в Смолян са обезпечени откъм работно облекло, но според тях сумата от 400 лв., която се полага на година, е малка, тъй като цените на облеклата са високи. \r\nСлед приключване на протестите по населените места в страната ще се проведе заседание на Управителния съвет на синдикалните организации, за да се предприемат по-нататъшни действия и евентуално по-големи протести, каза още Баташки.\r\nНели ГЕРГЬОВСКА", "date": "2017.11.22", "title": "Смолян: Около 20 служители на ГД „Изпълнение на наказанията“ и „Охрана“ излязоха на протестно събрание"}
{"url": "http://www.focus-news.net/news/2017/11/22/2459604/yurgen-hayke-bavarski-landtag-mozhem-da-garantirame-na-grazhdanite-che-protivodeystvieto-na-terorizma-shte-bade-efektivno-samo-ako-rabotim-zaedno.html", "text": "Само ако в Европа работим заедно можем да гарантираме на гражданите, че противодействието на тероризма ще бъде ефективно. Това каза на брифинг в Народното събрание председателят на Комисията за контрол на специалните служби на Баварския Ландтаг Юрген Хайке след среща с ПГ на ГЕРБ, предаде репортер на Агенция „Фокус“. „Противодействието на тероризма е основна тема не само в Европа, а и извън нея. Борбата с тероризма е една от основните ни задачи през следващите години“, заяви той. „Между нас с Цветан Цветанов възникна истинско приятелство и отношения на доверие. Започваме вече да берем първите плодове от това сътрудничество“, коментира Юрген Хайке. „Надяваме се, че ще можем да набележим съвместни теми и обеми в работата ни и в бъдеще“, каза още той. \r\nБиляна ИВАНОВА", "date": "2017.11.22", "title": "Юрген Хайке, Баварски Ландтаг: Можем да гарантираме на гражданите, че противодействието на тероризма ще бъде ефективно, само ако работим заедно"}
{"url": "http://www.focus-news.net/news/2017/11/22/2459605/pernik-forum-na-tema-zaedno-s-lyubov-kam-detsata-shte-se-provede-v-grada-po-povod-135-godini-ot-sazdavaneto-na-parvata-detska-gradina-v-balgariya.html", "text": "Община Перник, Регионален комитет ОМЕП и Детска градина №11 „Знаме на мира“ организират форум на тема „Заедно с любов към децата”, съобщиха от пресцентъра на Общината. Той е посветен на 135 години от създаването на първата детска градина в България, 70 години от учредяването на Световната организация по предучилищно образование (ОМЕП) и 88 години от обявяването на Перник за град.\r\nФорумът ще бъде открит от кмета на Община Перник Вяра Церовска, от Ирена Соколова – областен управител на Област Перник, от проф. Елена Русинова – председател на БНК – ОМЕП София, и от доц. Розалина Енгелс – секретар на БНК – ОМЕП София. \r\nПредседателят на Регионалната структура на ОМЕП - Перник и главен учител в ДГ №11 „Знаме на мира” д-р Антоанина Чернева ще представи доклад „Заедно с любов към децата”.\r\nС програмата на форума може да се запознаете .", "date": "2017.11.22", "title": "Перник: Форум на тема „Заедно с любов към децата” ще се проведе в града по повод 135 години от създаването на първата детска градина в България"}
{"url": "http://www.focus-news.net/news/2017/11/22/2459606/blagoevgrad-117-lenti-ot-32-darzhavi-shte-badat-predstaveni-v-tazgodishnoto-izdanie-na-bansko-film-fest-2017.html", "text": "117 ленти от 32 държави ще бъдат представени в тазгодишното издание на „Банско филм фест 2017“. Това каза в интервю за Радио „Фокус” – Пирин Натали Петрова, организатор събитието. Тя обясни, че филмовият форум започва днес и ще продължи до 26 ноември. „И тази година в Банско с вход свободен ще се проведе XVII издание на единствения и най-голям Международен кинофестивал на планинарското и екстремно кино в Европа „Банско филм фест“. Организатори са едноименното сдружение и Община Банско в партньорство с Италианския културен институт, Австрийското посолство, Полският „Гьоте“ институт и туристическият бизнес в Банско“, каза още Петрова. Тя добави, че всички прожекции и презентации ще се проведат в град Банско, Читалище „Никола Вапцаров“ и в кино-залата на Посетителския информационен център. \r\n„Тази година 117 ленти представляват най-доброто от световното кино. Почти всички от филмите са премиерни за България, с изключение на 2 от тях. Лентите са от 32 държави, включително и от нашата страна. За пръв път тази година имаме кинопроизведения от Хърватия, Албания и Индонезия. Те са снимани на най-трудните и екзотични точки на планетата, някои от тях буквално с риск за живота. Предстои да направим едно много мащабно кино приключение, тъй като не всички можем да стигнем до Огнената земя, отвъд Северния полярен кръг, да се изкачим на 8 000 метра, да обиколим с каяк света. Така че това са едни вдъхновяващи и преди всичко истински истории“, посочи Петрова. Тя допълни, че тези филми изцяло се отличават от останалото кино производство, защото те са на границата между игралното и документалното. „Тези филми всъщност представляват и едни уроци по история и география, затова са много цени. Те всъщност са едни вдъхновяващи примери за това, че човешката воля е най-важното и не вятърът, студът, височината, дълбочината, високите вълни, дълбоките снегове и лавините са най-страшното, което трябва да бъде преодоляно, а преди всичко трябва да преодолееш себе си, собствения си страх, егоизма, его си. Затова и тези хора, които са приключенци, пътешественици и така нататък не харесват глагола „покорявам“, защото човек не може да покори природата, а единствено себе си“, Каза още Натали Петрова.\r\nЛивия НИНОВА", "date": "2017.11.22", "title": "Благоевград: 117 ленти от 32 държави ще бъдат представени в тазгодишното издание на „Банско филм фест 2017“"}
{"url": "http://www.focus-news.net/news/2017/11/22/2459607/yambol-blizo-200-grazhdani-i-institutsii-uchastvaha-v-obshtestveno-dopitvane-za-byudzhet-2018-na-obshtinata.html", "text": "Близо 200 граждани и институции се включиха в проведеното обществено допитване за Бюджет 2018 на Община Ямбол. Това съобщиха от пресцентъра на Общината. Предложенията постъпиха в специалната урна, поставена в Центъра за административно обслужване в общината, както и в обособените изнесени пунктове в училища, детски градини и ясли, културни институти и квартални клубове. Много граждани се възползваха и от възможността да направят предложенията за новия бюджет по електронен път - директно на интернет страницата на община Ямбол и чрез електронна поща на адрес yambol@yambol.bg. \r\nОсновната част от предложенията касаят инфраструктура, с очакване в бюджета да се заложат още средства за ремонт на улично осветление и изграждане на още нови детски площадки и кътове за отдих. \r\nОбщественото допитване при подготовката на общинския бюджет бе въведено още в първата година от управлението на кмета Георги Славов през мандат 2007-2011 г.\r\nКампанията е в съответствие с политиката на прозрачност и публичност при управлението на местните финанси и цели да се гарантира, че заложените в бюджета приоритети отговарят на потребностите на жителите на общината.", "date": "2017.11.22", "title": "Ямбол: Близо 200 граждани и институции участваха в обществено допитване за Бюджет 2018 на Общината"}
{"url": "http://www.focus-news.net/news/2017/11/22/2459608/kremal-nyama-dokazatelstva-che-rusiya-e-iztochnik-na-radioaktivno-zamarsyavane.html", "text": "В Кремъл не е постъпила информация от нито една служба за каквато и да е аварийна ситуация, която може да е довела до изхвърляне в атмосферата на рутений-106 (Ru-106). Това заяви пред журналисти говорителят на Президентството, Дмитрий Песков, предава агенция TACC.\r\n„Засега не разполагаме с информация от нито едно наше ведомство за каквито и да било аварийни ситуации, които може да са довели до подобно изхвърляне (на рутений-106). Разбира се, ние имахме контакт с всички наши ведомства, които имат отношение към тази сфера, и от нито едно от тях до този момент няма потвърждение“, увери говорителят на Кремъл. Агенция „Фокус“ припомня:\r\nВъв вторник, 21 ноември, Федералната служба по хидрометеорология и мониторинг на околната среда (Росхидромет) съобщи за „екстремно“ радиационно замърсяване. \r\nВ разпространеното съобщение се уточнява, че в село Аргаяш, Челябинска област, недалеч от завода за производство на компоненти на ядрени оръжия „Маяк“, в периода 26 септември-1 октомври е регистрирано „екстремно високо“ замърсяване с изотопа рутений, което е превишавало нормата 986 пъти. При това в края на септември продукти от бета-разпада са открити в Република Татарстан, във Волгоград и Ростов на Дон. \r\nВ периода 29 септември-3 октомври в атмосферата на европейските страни е имало увеличение на концентрацията на рутений-106, „започвайки от Италия и продължавайки по-на север в Европа\".  Повишени нива на рутений-106 във въздуха са отчетени от шест измервателни станции на територията на ФРГ, а също и в няколко други държави от Европейския съюз, сред които Австрия и Италия. Съответната информация бе поместена в информационен бюлетин, публикуван на официалната интернет страница на службата. \r\nСъщевременно „Росатом“ отхвърли възможността за инцидент в съоръженията си, който да е довел до замърсяването. „Няма инциденти в съоржъженията за ядрена инфраструктура в Русия“, заяви пред медии представител на „Ростатом“. \r\nЗа факта, че в Южен Урал вероятно е имало радиоактивно изхвърляне на рутений-106, още в началото на октомври алармираха германски специалисти по радиационна защита. Последва официално съобщение от руската държавна корпорация „Росатом“, собственик на производствената асоциация „Маяк“, в което бе подчертано, че радиационната обстановка около всички ядрени съоръжения в Руската федерация е „в нормални граници\". \r\n„Версията на предполагаемия руски произход на замърсяването е несъстоятелна\", категорични бяха от корпорацията. Тереза Герова", "date": "2017.11.22", "title": "Кремъл: Няма доказателства, че Русия е източник на радиоактивно замърсяване"}
{"url": "http://www.focus-news.net/news/2017/11/22/2459609/kmetat-na-sofiya-yordanka-fandakova-prokuraturata-raboti-po-vaprosa-s-yaz-beli-iskar-otdavna-no-nyama-edinno-stanovishte-koy-proekt-za-rekonstruktsiyata-mu-e-nay-dobriyat.html", "text": "Прокуратурата работи по въпроса с яз. „Бели Искър“ отдавна, но няма единно становище кой проект за реконструкцията му е най-добрият. Това каза пред журналисти в Министерския съвет кметът на София Йорданка Фандъкова във връзка с получената препоръка от главния прокурор, свързана с яз. „Бели Искър“, предаде репортер на Агенция „Фокус“. „Очаквам всеки момент да бъде възложено на областния управител на Софийска област от страна на регионалния министър. Целият язовир е публична-държавна собственост. Ремонтът ще бъде поетапно и се надявам да се направи съответната организация. Средствата трябва да бъдат отпуснати, но по-важното е да се избере проектът. Това беше много трудно, защото работим от 3-4 години по този въпрос и винаги опираме до това кой да бъде избраният проект. Има правени няколко експертни съвета и всеки път има особени мнения от страна на експертите“, коментира Фандъкова. По думите й няма единно становище кой е най-добрият за тази задача проект. \r\n„След като бъде избран и има съответната стойност, тогава вече ще трябва да се отпуснат. Прокуратурата работи по този въпрос отдавна. Ние сме в контакт. Отговаряме отдавна по тези въпроси – както ние, така и регионалното министерство. Така че е съвсем резонно да има ангажимент и от страна на прокуратурата да ни бъде предоставено писмо и препоръки, които трябва да изпълним“, каза още Йорданка Фандъкова. \r\nЛюба АЛЕКСИЕВА", "date": "2017.11.22", "title": "Кметът на София Йорданка Фандъкова: Прокуратурата работи по въпроса с яз. „Бели Искър“ отдавна, но няма единно становище кой проект за реконструкцията му е най-добрият"}
{"url": "http://www.focus-news.net/news/2017/11/22/2459610/kyustendil-okrazhniyat-sad-ostavi-v-aresta-zadarzhaniya-za-uchastie-v-obira-na-bankomat-v-sapareva-banya.html", "text": "Окръжен съд – Кюстендил остави в ареста задържания за участие в обира на банкомат в Сапарева баня, предаде репортер на Радио „Фокус” – Кюстендил. Преди заседанието по делото по разпореждане на съдия-докладчик беше изградена зона за достъп на журналистите, без наличието на мобилни телефони, записваща техника и видеокамери. Адвокатът на задържания 34-годишен Господин Динев поиска от съдебния състав промяна на мярката за неотклонение „Задържане под стража”. По думите му с повдигнатото работно обвинение срещу Динев изключително е ограничена неговата защита. Освен това той няма опасност да се укрие или да извърши друго престъпление. Беше посочено, че задържаният има 8-годишно дете, съдържател е на заведение и управлява фирма, няма предишни провинения. \r\nСпоред прокурора по делото има достатъчно събрани свидетелски показания, чрез които се доказва, че Господин Динев е помагал в обира, след което се е опитал да се укрие заедно с останалите лица, които към момента не са задържани. Самият Господин Динев поиска от съдебния състав да бъде променена мярката му и справедливост.\r\nСъставът на Окръжния съд в Кюстендил счете, че са на лице двете предпоставки мярката за неотклонение „Задържане под стража” да бъде потвърдена. Това са възможност Господин Динев да се укрие и събраните по реда доказателства, показващи, че той е участвал в престъплението. Определението на Окръжен съд – Кюстендил не може да се обжалва.\r\nВенцеслав ИЛЧЕВ", "date": "2017.11.22", "title": "Кюстендил: Окръжният съд остави в ареста задържания за участие в обира на банкомат в Сапарева баня"}
{"url": "http://www.focus-news.net/news/2017/11/22/2459611/predsedatelyat-na-bsp-korneliya-ninova-shte-predstavi-viziya-za-badeshto-razvitie-pred-levi-lideri-ot-tsyal-svyat-na-saveta-na-sotsialisticheskiya-internatsional-v-barselona.html", "text": "Председателят на БСП Корнелия Нинова, която е и вицепрезидент на Социалистическия интернационал, ще вземе участие в заседание на Съвета на световната организация на социалистите, което ще се проведе от 23 ноември 2017 до 25 ноември 2017 г. в Барселона, Испания. Това съобщиха от пресцентъра на НС на БСП.\r\nНинова ще направи изказване за “Изграждане на бъдеще чрез визия на левицата: демокрация, равенство, солидарност”. Други теми на форума ще бъдат изграждането на мир и стабилност във време на различни конфликти, както и изготвяне на подобаващи мерки за хуманитарните кризи.\r\nПредседателят на БСП ще проведе и двустранни срещи с лидери на леви партии.", "date": "2017.11.22", "title": "Председателят на БСП Корнелия Нинова ще представи визия за бъдещо развитие пред леви лидери от цял свят на Съвета на Социалистическия интернационал в Барселона"}
{"url": "http://www.focus-news.net/news/2017/11/22/2459612/ivitsa-dachich-sarbiya-nyama-da-priznae-kosovo-za-da-stane-palnopraven-chlen-na-es.html", "text": "Пълноправното членство в Европейския съюз представлява абсолютен външнополитически приоритет на Белград, но Сърбия няма да признае независимостта на Косово, за да стане член на Общността. Това заяви сръбският външен министър Ивица Дачич в рамките на посещението си в Буенос Айрес, Аржентина, предава скопският телевизионен канал „Сител“.\r\n„Искаме споразумение, искаме справедливо и трайно решение, но никога няма да признаем едностранни актове, дори и това да е цената за влизане в ЕС. Дължим го на приятели, които ни помагат в смисъл на политическа подкрепа за нашите отношения, а сред тях смятам Аржентина за един от най-важните партньори на Сърбия“, подчерта Дачич.Тереза Герова", "date": "2017.11.22", "title": "Ивица Дачич: Сърбия няма да признае Косово, за да стане пълноправен член на ЕС"}
{"url": "http://www.focus-news.net/news/2017/11/22/2459613/ministar-boil-banov-po-vreme-na-balgarskoto-predsedatelstvo-kulturata-shte-e-edin-ot-osnovnite-dvigateli-v-razvitieto-na-es.html", "text": "По време на Българското председателство на Съвета на Европейския съюз културата ще бъде разгледана като един от основните двигатели в бъдещото развитие на Европейския съюз, основано на нов прочит на неговото минало, с акцент върху съвременните елементи, гражданите, младите хора и цифровите възможности. Това заяви министърът на културата Боил Банов в речта си на заседание на Съвета по образование, младеж, култура и спорт, което се проведе на 21 ноември в Брюксел, съобщиха от пресцентъра на министерството. \r\nМинистър Банов увери, че ще бъде продължена работата по един от приоритетите, залегнали в програмата на председателското трио - Директивата за аудиовизуални медийни услуги. В изказването си той изтъкна, че за България е от особено важно значение, че Председателството се провежда в рамките на Европейската година на културното наследство през 2018 г. \r\nКултурното наследство ще бъде хоризонтална тема по време на Българското председателство и ще акцентира върху две главни направления. Ролята на културното наследство за постигането на целите на другите секторни политики и в обществото като цяло и създаването на качествено съвременно европейско съдържание, което ще остане като културно наследство за следващите поколения, посочи още министърът на културата. \r\nМинистър Боил Банов представи програмата от дейности, теми и събития, подготвена за първата половина от 2018 г.\r\nРедовното заседание на Съвета по образование, младеж, култура и спорт в Брюксел прие заключения за насърчаване на достъпа до култура чрез цифрови средства. Двудневната среща се фокусира върху културните и спортните въпроси и бе председателствана от естонския министър на културата Индрек Саар. Министрите обсъдиха и ролята на културата за създаване на сплотени общества.", "date": "2017.11.22", "title": "Министър Боил Банов: По време на Българското председателство културата ще е един от основните двигатели в развитието на ЕС"}
{"url": "http://www.focus-news.net/news/2017/11/22/2459614/helmut-palder-bavarsko-pravosadno-ministerstvo-balgarskoto-pravitelstvo-e-podgotvilo-mnogo-dobre-obmislen-plan-za-protivodeystvie-na-terorizma-pouchihme-se-ot-nego.html", "text": "Знаем, че българското правителство е подготвило един много добре обмислен план за противодействие и за реакция срещу тероризма. Честно казано можахме да се поучим от този план. Това каза на брифинг в Народното събрание Хелмут Палдер, юрист и съветник в Баварското министерство на правосъдието след среща с ПГ на ГЕРБ, предаде репортер на Агенция „Фокус“. „Това, в което за съжаление може би сме по-добри от българите е практическата борба с тероризма, когато вече има извършени терористични актове. Казвам за съжаление, защото такива терористични актове при нас вече са на лице“, обясни той. Според него за българските правоохранителни органи и Прокуратура вероятно ще бъде ценно да почерпят опит от Баварските си колеги. „На нас ни е необходима България, както и ние сме необходими на България. Свързани сме от цяло столетие и успяхме да изградим отношения на доверие помежду си“, коментира Хелмут Палдер. „Това ни дава възможност да си сътрудничим успешно в изключително трудната сфера на противодействие на тероризма“, уточни той. „Изключително ценим способността на България да произвежда сигурност на външната граница на ЕС. Това е в интерес на цяла Европа, на Германия, на Бавария“, каза още Палдер. \r\nБиляна ИВАНОВА", "date": "2017.11.22", "title": "Хелмут Палдер, Баварскo правосъдно министерство: Българското правителство е подготвило много добре обмислен план за противодействие на тероризма, поучихме се от него"}
{"url": "http://www.focus-news.net/news/2017/11/22/2459615/veliko-tarnovo-sas-152-ma-poveche-bezrabotni-sa-se-registrirali-v-byuro-po-truda-prez-oktomvri-spryamo-septemvri.html", "text": "152 повече са регистрираните безработни лица в Дирекция „Бюро по труда“ – Велико Търново през месец октомври спрямо месец септември. Това каза на пресконференция директорът на бюрото Обрешко Нечев, предаде репортер на Радио „Фокус“ – Велико Търново. В процентно отношение безработните са с 8% повече. В сравнение с миналата година се наблюдава спад с 283 души или 12%. „Общо за Дирекция „Бюро по труда“ – Велико Търново регистрираните лица са 2 109. За община Велико Търново те са 1 457, за община Елена – 406 и община Златарица – 246“, обясни Нечев. Средното равнище на безработица в региона е с 0.3 пункта по-високо в сравнение със септември, но с 0.6 пункта по-ниско, спрямо миналата година. „То е с 2.3 пункта под равнището на безработица за страната (6.7%) и с 1.7 пункта е по-ниско от това за Великотърновска област (6.1%)“, допълни Нечев. \r\nНоворегистрираните и лицата с възстановена регистрация през миналия месец са били 524, което е със 103-ма повече спрямо септември. „От тях двама са с възстановена регистрация, един – след напускане на образователната система, 88 са активираните лица, 18 са регистрирани след приключване на работа по програми и мерки за заетост, 409 лица след приключване на работа и по трима за ползване услугите на други институции и след изтичане срока на наложена им санкцията, по реда на Закона“, отбеляза Обрешко Нечев. Входящият поток през октомври бележи превес над изходящия, в резултат на което равнището на безработицата се увеличава спрямо предходния месец.\r\nЛуиза ТРАНЧЕВА", "date": "2017.11.22", "title": "Велико Търново: Със 152-ма повече безработни са се регистрирали в Бюро по труда през октомври спрямо септември"}
{"url": "http://www.focus-news.net/news/2017/11/22/2459616/veliko-tarnovo-studenti-i-akademichen-prepodavatel-ot-stopanska-akademiya-svishtov-uchastvaha-v-inovatsionen-lager-na-profesionalnata-darzhavna-targovska-gimnaziya-v-grada.html", "text": "Студенти, докторанти и академичен преподавател от Стопанска академия-Свищов участваха в Иновационен лагер на Професионална държавна търговска гимназия „Димитър Хадживасилев” в града, който се проведе за десета поредна година в училището. Това съобщиха от Стопанска академия „Д. А. Ценов”. Събитието бе част от инициативите, организирани от Фондация „Джуниър Ачийвмънт България” в рамките на Световната седмица на предприемачеството. Иновационният лагер предостави възможност на 30 ученици от ІХ, Х, ХІ и ХІІ клас да участват в обучение по предприемачество, насочено към придобиване на знания, умения и нагласи за стартиране на собствен бизнес и успешна реализация в различни сфери на частния и публичния сектор.\r\nВлизайки в ролята на предприемачи, разпределени в шест екипа, учениците генерираха идеи на тема: „Как искам да изглежда градът на моите мечти”. Като ментори, от Стопанска академия се включиха Даниел Николаев и Теодор Тодоров – докторанти от катедра „Финанси и кредит”, и студентите, обучаващи се в специалности „Индустриален бизнес и предприемачество” и „Индустриална бизнес икономика” Димитър Димитров (II курс), Михаела Ляскова (III курс), Аделина Владимирова, Ана Петкова, Цветослава Панова и Юксел Ибрямов (IV курс).\r\nВсеки екип презентира своята идея пред жури в състав: Стоян Парашкевов – директор на Дирекция „Административно-правно и информационно обслужване, управление на проекти и европейски въпроси” в Община Свищов; доц. д-р Искра Пантелеева – ръководител на катедра „Индустриален бизнес и предприемачество” в Стопанска академия „Д. А. Ценов”; Асен Боянов – председател на Сдружение „Асоциация за икономическо развитие” и на Обществения съвет към ПДТГ „Димитър Хадивасилев” – гр. Свищов.\r\nРазработките на младите предприемачи бяха насочени към значими за гр. Свищов проблеми. Журито оцени високо представените идеи, чието осъществяване на практика би съдействало за реализирането на редица икономически, социални и екологични ползи за населението и икономиката на общината.\r\nЗа победител в Иновационния лагер журито определи Екип 1 с идеи: „Превръщане на бившата казарма в град Свищов в индустриална зона” и „Реставриране на свищовското кино „Алеко”. В състава на екипа, класиран на първо място, бяха учениците от ХІ-б клас Даниел Денева, Деница Николова, Симона Славчева, Симона Минкова и Кристиана Чукалова – специалност „Икономика и мениджмънт”, с ментор Юксел Ибрямов – IV курс, спец. „Индустриална бизнес икономика”.\r\nНа второ място се класира Екип 5 с иновативна идея „Спа център „Свищовски лозници”, в състав Ива Кирилова, Моника Миленова, Кристиан Иванов, Лъчезар Богомилов и Виктор Петков – ученици от ХІ-а клас, специалност „Икономическа информатика” и ментор Аделина Владимирова – IV курс, спец. „Индустриална бизнес икономика”.\r\nТрето място зае Екип 2 с иновативна идея „Изграждане на кабинков лифт над река Дунав между гр. Свищов и гр. Зимнич”. Екипът бе сформиран от учениците Гергана Костова и Антонина Кутева – ІХ-б клас, спец. „Организация на туризма и свободното време”, Християн Христофоров и Ирена Игнатова – ХІІ-в клас, спец. „Икономическо информационно осигуряване” с ментор Цветослава Панова – IV курс, спец. „Индустриална бизнес икономика”.\r\nВсички ученици, ментори и членове на журито получиха Сертификат за участието си в „Иновационен лагер ‘2017”. По думите на доц. д-р Искра Пантелеева, това събитие е било един вълнуващ ден сред младите хора, пълни с мечти и идеи за развитие на родния им град.", "date": "2017.11.22", "title": "Велико Търново: Студенти и академичен преподавател от Стопанска академия-Свищов участваха в Иновационен лагер на Професионалната държавна търговска гимназия в града"}
{"url": "http://www.focus-news.net/news/2017/11/22/2459617/bsp-moli-glavniya-prokuror-da-razpita-premiera-boyko-borisov-za-izkazvaneto-mu-za-deputatite-zanimavashti-se-s-narkotrafik-i-kupuvane-na-glasove.html", "text": "БСП моли главния прокурор да разпита премиера Бойко Борисов за изказването му за депутатите, занимаващи се с наркотрафик и купуване на гласове. Това каза секретарят на  ПГ на „БСП за България“ Филип Попов  по време на брифинг в Народното събрание, предаде репортер на Агенция „Фокус“.  „Днес ние ще представим пред вас нашия сигнал до главния прокурор на Република България, който е в следния текст: „Уважаеми г-н Цацаров, обръщаме се към вас по повод думите на министър-председателя на България Бойко Борисов: „В парламента продължават да стоят хора, които са замесени с наркотрафик и хора, които са купували гласове и то от затворници“.  За ПГ на „БСП за България“ е недопустимо в Народното събрание да има депутати, замесени с наркотрафик и купуване на гласове“,  прочете Филип Попод писмото до главния прокурор. От групата молят Цацаров да извърши необходимите действия съгласно приложимия закон, включително и да разпита министър-председателя Бойко Борисов – кога, откъде, от кого, как и при какви обстоятелства е получил информацията, както и кои са въпросните лица, занимаващи се с наркотрафик и купуване на гласове и дали е предоставил същата информация на компетентните държавни органи за предприемане на необходимите действия. \r\nДеница КИТАНОВА", "date": "2017.11.22", "title": "БСП моли главния прокурор да разпита премиера Бойко Борисов за изказването му за депутатите, занимаващи се с наркотрафик и купуване на гласове"}
{"url": "http://www.focus-news.net/news/2017/11/22/2459618/raynhard-byutikofer-zeleni-kristian-lindner-iska-da-se-konkurira-s-alternativa-za-germaniya-za-izbiratelite.html", "text": "В интервю за националния ежедневник Die Welt евродепутатът от партията „Зелени“ Райнхард Бютикофер хвърли вината за провала на преговорите за съставяне на „ямайска“ коалиция (Съюза (ХДС/ХСС), Свободната демократическа партия (СвДП) и „Зелени) върху свободните демократи, водени от Кристиан Линднер.\r\nБютикофер опроверга твърдението, че СвДП е напуснала масата за преговори заради близките позиции на останалите партии, преговарящи за съставяне на новото германско правителство.\r\n„Не бих се съгласил (с подобно твърдение). Съюзът (ХДС/ХСС) и „Зелени“ имат значителни противоречия, дълбоки различия. Положихме усилия за намиране на подходящи решения. Имахме допирни точки и със СвДП, но свободните демократи избягаха от отговорност в момент, в който оставаше да бъдат направени само няколко стъпки, за да бъде постигнато споразумение“, подчерта „зеленият“ политик.\r\nКакви обаче са причините за изненадващото решение на партията на Линднер, която в предходните години се възприемаше като естествен партньор в управлението на Съюза (ХДС/ХСС)? Бютикофер има ясен отговор. \r\n„Струва ми се, че СвДП просто иска да се представи като опозиционна партия. Тя критикува много голямата коалиция, в някои от случаите съвсем правилно. Партията (на Линднер) явно счита, че може да бъде успешна, само ако остане критична. Кристиан Линднер иска да запази тази линия: ние сме различни, ние сме – с изключение на „Алтернатива за Германия“, единствените, които не са част от „клуба“. И той иска да се конкурира с популистите за германските избиратели. Затова излезе от преговорите“, уверен е Бютикогер.Тереза Герова", "date": "2017.11.22", "title": "Райнхард Бютикофер, „Зелени“: Кристиан Линднер иска да се конкурира с „Алтернатива за Германия“ за избирателите"}
{"url": "http://www.focus-news.net/news/2017/11/22/2459619/mariya-todorova-mon-chrez-dualnoto-obrazovanie-firmite-mogat-sami-da-izbirat-i-obuchavat-svoite-badeshti-sluzhiteli-oshte-dokato-sa-uchenitsi.html", "text": "Чрез дуалното образование фирмите могат сами да избират и обучават своите бъдещи служители още докато са ученици. Това каза за Агенция „Фокус“ Мария Тодорова – директор на дирекция за Професионално образование към Министерството на образованието и науката, по време на националната конференция „Дуално образование – път на възможностите“, организирана от МОН и българо-швейцарския проект ДОМИНО за въвеждане на дуалното образование в България в партньорство с Председателството на Европейската комисия в България.\r\n„Дуалната форма на обучение дава големи предимства на фирмите. Всички знаем, че една от най-големите необходимости на нашия бизнес е свързана с недостатъчния брой на квалифицираните служители. И това е може би най-работещата форма, която дава възможност на фирмите да си избират и обучат работниците си още докато те са ученици. По този начин си спестяват и много разходи за обяви за работа, за провеждане на интервюта и т.н.“, каза още тя.\r\nПо думите й предимствата са много и за учещите. „От една страна това е възможност да се натрупа професионална квалификация, като се приодбие и практически опит. Учениците в 11 и 12 клас се обучават, докато работят в реална работна среда. А това е много важно за последваща заетост, тъй като знаем, че много от работодателите всъщност търсят хора с опит. А откъде точно младият човек да има опит, ако не е имал възможност да работи още докато учи? Дуалната форма на обучение дава точно това. Друго важно предимство е и дори и малкото заплащане, което може да се отдели за тези два или три дни в седмицата, в които учениците са в реална работна среда. Това също е много мотивиращо, защото за младия човек е важно да започне да придобива и своята финансова самостоятелност. Хубаво е и че учениците придобиват някои трудови навици, което прави последващия преход към заетост много по-лесен. За тях не е стрес, като завършат училище да започнат работа“, обясни тя.\r\nТодорова уточни, че Министерството на образованието си е поставило за цел да увеличи мотивацията на учениците и като започне да им дава и други важни и значими задачи. „Мислим за това да им поставяме и национални задачи, където те ще трябва да допринесат за нещо, което има значение за огромен брой хора“, каза още тя.\r\nЦветилена СИМЕОНОВА", "date": "2017.11.22", "title": "Maрия Тодорова, МОН: Чрез дуалното образование фирмите могат сами да избират и обучават своите бъдещи служители още докато са ученици"}
{"url": "http://www.focus-news.net/news/2017/11/22/2459620/elka-dimova-zam-kmet-na-dobrich-vidno-e-kolko-tarpenie-i-tolerantnost-proyavi-obshtinata-kam-zadalzheniyata-na-obshtina-balchik.html", "text": "Видно е колко търпение и толерантност прояви Община град Добрич към задълженията на Община Балчик, коментира зам.- кметът на Добрич с ресор „Финанси и общинска собственост“ Елка Димова, предаде кореспондентът на Радио „Фокус” – Варна. В издадения в края на миналата седмица изпълнителен лист от Районния съд в Балчик са начислени 4 000 лв. такси, над 3 000 лв. адвокатски хонорари, частният съдебен изпълнител също натовари бюджета с други разходи. \r\n„Аз като финансист съм наясно колко това е тежко и не е добре за едни бюджет затова толкова време се опитвахме с нормален диалог, с нормален начин да си уредим взаимоотношенията с Балчик. В крайна сметка стигна се до тази ситуация и следващата сума, която трябва да предявим е 1 920 000 лв. Ние отново по този ред ще я предявим като таксите този път ще бъдат още по-големи, защото знаете, че те са пропорционални на сумата, която се иска. Не е желана тази ситуация, чувстваме се принудени да действаме по този начин. Просто го правим. Ние действаме в името на гражданите на нашия град, защото ние харчим техните данъци, за да плащаме разходи на други общини, което не е справедливо и не е редно да се случва“, коментира Елка Димова.\r\nЖулиета НИКОЛОВА", "date": "2017.11.22", "title": "Елка Димова, зам.- кмет на Добрич: Видно е колко търпение и толерантност прояви Общината към задълженията на Община Балчик"}
{"url": "http://www.focus-news.net/news/2017/11/22/2459621/plovdiv-izbyagal-zatvornik-e-zadarzhan-ot-politsiyata-v-selo-markovo.html", "text": "Избягал затворник е установен и задържан от служители на Първо районно управление на МВР-Пловдив. Лишеният от свобода мъж бил обявен за общодържавно издирване след незавръщане от отпуск. Това съобщиха от ОДМВР-Пловдив. При проведени оперативни и издирвателни действия вчера той бил открит на адрес в село Марково и отведен отново в пловдивския затвор.", "date": "2017.11.22", "title": "Пловдив: Избягал затворник е задържан от полицията в село Марково"}
{"url": "http://www.focus-news.net/news/2017/11/22/2459622/obreshko-nechev-byuro-po-truda-veliko-tarnovo-trima-dushi-sa-se-borili-za-edno-rabotno-myasto-prez-oktomvri.html", "text": "Трима души са се борили за едно работно място във Великотърновско през октомври. Това каза на пресконференция директорът на Дирекция „Бюро по труда“ – Велико Търново Обрешко Нечев, предаде репортер на Радио „Фокус“ – Велико Търново. Институцията отговаря за общините Велико Търново, Елена и Златарица. Изходящият поток на безработни лица за миналия месец е бил 372 души. „От тях за община Велико Търново са 279, за община Елена – 65 и за община Златарица – 28. Спадът, спрямо септември, е 52 души. От тези лица най-много – 366 са постъпили на работа, петима са отпаднали поради наложена санкция от дирекцията и един е отпаднал по уважителни причини“, обясни Нечев. От новоназначените работници за миналия месец, които са общо 236 души, 203-ма са на първичния пазар, 11 по програми за заетост, 10 по Оперативна програма „Развитие на човешките ресурси“ и 14 по други мерки.\r\nЛуиза ТРАНЧЕВА", "date": "2017.11.22", "title": "Обрешко Нечев, Бюро по труда – Велико Търново: Трима души са се борили за едно работно място през октомври"}
{"url": "http://www.focus-news.net/news/2017/11/22/2459623/plovdiv-izlozhba-posvetena-na-eksperimenta-s-parvata-balgarska-podvodna-kashta-prez-1967-godina-shte-bade-otkrita-pred-tsentralnata-poshta.html", "text": "Изложба, посветена на експеримента с първата българска подводна къща през 1967 година, ще бъде открита пред Централна поща в Пловдив. Това съобщи за Радио „Фокус“ – Пловдив Йорданка Ръжева от Инициативния комитет за честването на 50-годишнината от събитието. Изложба е със заглавие „50 години от провеждането на експеримента с първата българска подводна къща „Хеброс 67“, като официалното откриване на експозицията ще се състои от 14.00 часа. Изложбата представя моменти от експедицията „Хеброс”, която е неразривна част от българската морска история и отдава почит на хората, осъществили експеримента. Целта на този експеримент е да изследва измененията, настъпващи в организма, нервната система и психическата дейност на човека при продължителен престой под вода при високо налягане и периодично физическо натоварване във водна среда.\r\n50 години от провеждането на експеримента с първата подводна къща в България са се навършили през юли. Инициатори и преки участници в него са двамата пловдивчани д-р Гарабед Томасян и Иван Петров. Само 5 години след като Жак-Ив Кусто построява първия в света подводен дом в опит на човечеството за заселване на подводните пространства, България се нарежда сред страните, създали и извършили опити с подобни свои съоръжения.\r\n„Конструираният лично от д-р Гарабед Томасян подводен дом и експериментът, проведен от двамата акванавти, при който те прекарват седем дни на дълбочина 10 метра, донесоха световна слава на България в този род  изследвания“, посочи Йорданка Ръжева.\r\nИзложбата „50 години от провеждането на експеримента с първата българска подводна къща „Хеброс“ ще продължи до 30 ноември.\r\nТони МИХАЙЛОВ", "date": "2017.11.22", "title": "Пловдив: Изложба, посветена на експеримента с първата българска подводна къща през 1967 година, ще бъде открита пред Централната поща"}
{"url": "http://www.focus-news.net/news/2017/11/22/2459625/die-sueddeutsche-zeitung-politicheskata-kriza-v-germaniya-a-zashto-ne-minoritarno-pravitelstvoi.html", "text": "Голяма коалиция или нови избори – това е въпросът, чийто отговор ще покаже пътя за излизане от политическата криза, в която навлезе Германия се колапса на коалиционните преговори между Съюза (ХДС/ХСС), Свободната демократическа партия (СвДП) и „Зелени“. Има и трета възможност – миноритарно правителство, водено от Ангела Меркел (ХДС). Този вариант обаче се споменава рядко, само за да бъде отхвърлен категорично веднага след това. Звучи почти като природен закон: правителството на малцинството не може да работи добре и е неприемливо за Германия, че даже и за световните проблеми. Наистина ли обаче е така, питат от редакцията на баварския ежедневник Die Sueddeutsche Zeitung. \r\nПравителството на малцинството не може да разчита на мнозинство в Бундестага  и затова ще бъде принудено във всеки един отделен случай да търси партньори за прокарване на решенията си. Тази „подробност“, разбира се, предизвиква безпокойство за гладкостта на политическия процес в Берлин. През последните дни рисковете от миноритарно правителство бяха описани подробно, но не и шансовете, които предлага. А такива има.\r\nВсъщност, управление на правителство на малцинството не е чак толкова проблематично, колкото си мислят някои. Скандинавските страни и Канада имат добър опит в това отношение. Успех обаче има и в Германия – подобни правителства са съставяни в Берлин, провинциите Саарланд, Хесен и Северен Рейн-Вестфалия.\r\nНай-силният аргумент за правителството на малцинствата е преоценката на Бундестага. През последните години много от най-важните въпроси бяха решавани след бурни дебати в парламента, които изискваха преговори и ловко лавиране между отделните фракции. Ако правителсвтото на малцинството означава създаване на нова, по-гъвкава и по-умела култура на диалог, тогава какво лошо има в него? Така ще бъде даден шанс за разбиване на пух и прах на фантазиите, че „Алтернатива за Германия“ ще има „тежката дума“. \r\nАко се има предвид, че така или иначе Бундесратът упражнява допълнителен контрол на парламентарния процес, то аргументите срещу миноритарно правителство стават все по-малко. Тереза Герова", "date": "2017.11.22", "title": "Die Sueddeutsche Zeitung: Политическата криза в Германия –  а защо не миноритарно правителство?"}
{"url": "http://www.focus-news.net/news/2017/11/22/2459626/burgas-rayonnata-prokuratura-vnese-v-sada-iskane-za-zadarzhane-pod-strazha-na-21-godishen-mazh-napravil-opit-za-grabezh-ot-kitayski-restorant-i-ranil-s-nozh-sobstvenika.html", "text": "Районна прокуратура – Бургас внесе искане в съда за определяне на постоянна мярка „задържане под стража“ на Георги Г. (на 21 г. от гр. Бургас). Той е обвинен за това, че на 19 ноември 2017 г. в гр. Бургас, ж.к. „Изгрев“, от заведение (китайска кухня), намиращо се в бл. 144, направил опит да отнеме чужди движими вещи – парична сума в размер на 800 лв. (оборота на заведението) – от владението на Ванг Ш. (на 39 г. от гр. Бургас), с намерение противозаконно да ги присвои, като употребил за това сила – нанесъл удар с нож на пострадалия в областта на таза и му причинил прободна рана с размер 10 см., като деянието е останало недовършено, поради независещи от дееца причини. Това съобщиха от Апелативна прокуратура – Бургас. Тежкото умишлено престъпление е било разкрито в резултат на отличните действия на служителите на ОДМВР Бургас.\r\nОчаква се Районен съд – Бургас да насрочи съдебното заседание.", "date": "2017.11.22", "title": "Бургас: Районната прокуратура внесе в съда искане за задържане под стража на 21 годишен мъж, направил опит за грабеж от китайски ресторант и ранил с нож собственика"}
{"url": "http://www.focus-news.net/news/2017/11/22/2459627/plovdiv-avtomobil-patuvasht-v-posoka-burgas-se-e-udaril-v-mantinelata-pri-km-114-na-avtomagistrala-trakiya-i-se-e-prehvarlil-v-skorostnata-lenta-na-dvizhenie-v-posoka-sofiya.html", "text": "Пътна полиция регулира движението на автомагистрала „Тракия“, в района на 114-ти километър, където е станала катастрофа. Няма пострадали при пътния инцидент, движението в района не е затруднено. Това съобщиха от пресцентъра на МВР. Около 11.20 часа в посочения участък на автомагистрала “Тракия“, на територията на ОДМВР - Пловдив, е възникнал пътен инцидент. По първоначални данни  автомобил, пътуващ в посока Бургас, се е ударил в мантинелата и се е прехвърлил в скоростната лента на движение в посока София.\r\nНяма пострадали, движението в посока София се регулира от пътни полицаи. Трафикът не е затруднен.", "date": "2017.11.22", "title": "Пловдив: Автомобил, пътуващ в посока Бургас, се е ударил в мантинелата при км 114 на автомагистрала „Тракия“ и се е прехвърлил в скоростната лента на движение в посока София"}
{"url": "http://www.focus-news.net/news/2017/11/22/2459628/tribunalat-v-haga-genotsid-e-imalo-v-srebrenitsa-ne-i-v-drugi-obshtini-v-iztochna-bosna.html", "text": "Съдебният съвет на Международния трибунал в Хага потвърди, че през юли 1995 г. е извършен геноцид единствено в Сребреница, но не и в другите осем общини в Източна Босна, както се твърди в обвинителния акт срещу бившия генерал Ратко Младич, предава македонската електронна медия „Плюс Инфо“ .\r\nПри произнасянето на присъдата на Младич съдът заключи, че в общините Фоча, Ключ, Котор-Варош, Приедор, Сански Мост и Власеница са извършени престъпления над населението, което не е сръбско, но те няма да бъдат разглеждани като геноцид. \r\nСъдебният съвет установи, че в Босна и Херцеговина е имало въоръжен сблъсък, и че престъпленията, извършени в тази държава, имат характеристики на системно и масово разгърнато дело. Такива изводи бяха направени и на процеса срещу бившия президент на Република Сръбска - Радован Караджич, който бе осъден на 40 г. затвор.Тереза Герова", "date": "2017.11.22", "title": "Трибуналът в Хага: Геноцид е имало в Сребреница, не и в други общини в Източна Босна"}
{"url": "http://www.focus-news.net/news/2017/11/22/2459629/sofiya-naranyavaniya-ot-nozh-i-ognestrelna-rana-sa-otkriti-pri-ogleda-na-tyaloto-na-ubitiya-mazh-v-kv-hipodruma-po-sluchaya-e-obrazuvano-dosadebno-proizvodstvo.html", "text": "Столични полицаи работят за изясняване на случай в кв. „Хиподрума“ в София. Това съобщиха от пресцентъра на МВР. Снощи около 19.30 часа в полицията е получен сигнал за намерено тяло на мъж в гараж в ж. к. „Хиподрума”. На място незабавно са изпратени полицейски екипи, които установили починал 46-годишен мъж. При огледа са установени наранявания от нож и огнестрелна рана. По случая е образувано досъдебно производство.\r\nПредприети са оперативно-издирвателни и процесуално-следствени действия за установяване и задържане на извършителя на деянието.", "date": "2017.11.22", "title": "София: Наранявания от нож и огнестрелна рана са открити при огледа на тялото на убития мъж в кв. „Хиподрума“, по случая е образувано досъдебно производство"}
{"url": "http://www.focus-news.net/news/2017/11/22/2459630/nv-tsar-simeon-ii-lichnoto-mi-mnenie-e-che-tova-shte-bade-parvoto-i-poslednoto-evropredsedatelstvo-na-balgariya-taka-che-tryabva-da-se-postaraem-da-ima-neobhodimiya-efekt.html", "text": "Личното ми мнение е, че това ще бъде първото и последното председателство на България. Второто се пада през 2032 година или нещо такова, а дотогава сигурно ще има повече членове на ЕС, и дали този начин на ротация въобще ще бъде възможен, така че we might as well да се постараем сега да направим необходимия ефект. Това каза Н.В. Симеон Сакскобургготски в интервю за Георги Готев, заместник-главен редактор на Еuractiv.com и издател на Вulgarianpresidency.eu, съобщиха от пресофиса на Негово Величество Цар Симеон II. „Председателството наистина е исторически момент и шанс, естествено. Аз си спомням още преди години, споменах, че трябва да се готвим за такъв момент. Мисля, че беше през 2009-а, когато казах, че трябва да се готвим за (председателството през) 2018-а. Тогава събеседниците ме изгледаха, сякаш съм извънземен, затова, че говоря с девет години или с осем години напред. Но сега вече сме тук, председателството се изтегли (с шест месеца напред) заради Брекзит, и то е много важен момент. Трябва да сме подготвени и въобще да изнесем председателството по един изряден начин“, коментира още  Н.В. Цар Симеон II.\r\n За геополитическата обстановка в момента той отбеляза: „Винаги са възможни неприятни и тежки моменти, но да се надяваме, че всичко това ще може да се поеме по един балансиран начин, и в крайна сметка, ние да си гледаме и нашите интереси, защото имало е случаи да се разсейваме и да излезем от контекста по теми, които нито са по нашата компетентност, нито по които имаме възможност да повлияе“. Н.В. Цар Симеон II парафразира израза на своя баща цар Борис III: „Винаги с Германия, никога срещу Русия“: „Аз пък казвам, винаги с Европейския съюз, а пък да не тръгваме против дадени страни, защото не е в наш интерес“. „Като погледне човек картата, се вижда къде сме. Трябва също да се държи сметка за точното място на България“, допълни още той.", "date": "2017.11.22", "title": "Н.В. Цар Симеон II: Личното ми мнение е, че това ще бъде първото и последното европредседателство на България, така че трябва да се постараем да има необходимия ефект"}
{"url": "http://www.focus-news.net/news/2017/11/22/2459631/miroslav-stoyanov-od-mvr-pazardzhik-okolo-20-opita-za-telefonni-izmami-sa-otcheteni-za-poslednite-24-chasa-na-teritoriyata-na-oblastta.html", "text": "Около 20 опита за телефонни измами са отчетени за последните 24 часа на територията на област Пазарджик, съобщи за Радио „Фокус” – Пазарджик Мирослав Стоянов, говорител на Областната дирекция на МВР – Пазарджик. Сигнали са получени в районните управления за опити да бъдат измамени възрастни хора на територията на Пазарджик, Панагюрище, Септември и Велинград. „Измамниците са се свързали по стационарни домашни телефони с потенциалните си жертви и са използвали добре изпитани до момента схеми. Първоначално непознат се представя за лекар, който информира, че близък или роднина е пострадал при катастрофа или в резултат на заболяване. За лечението обаче е необходима немалка сума пари и се опитва да убеди възрастната жертва в това. Минути след като разговора приключи на телефона звъни друг измамник и се представя за полицай – инспектор, криминалист, разследващ полицай, следовател, който разследва телефонни измами. Той информира възрастният човек, че измамниците са го нарочили и днес ще го притесняват и заплашват. Мнимият полицай обаче обещава, че ще изпрати на адреса свой „колега”, който да вземе приготвените пари или ценности – златни или сребърни бижута, те ще бъдат белязани и описани, като така ще могат да заловят измамниците и тормозът да бъде  преустановен. Ако жертвата не се поддаде понякога дори отправят открити заплахи и закани за живота на пенсионера или неговите близки”, уточни Стоянов. Той допълни, че е използвана и схема за измами, като извършителите се представят за инспектори по пенсионното осигуряване. Възрастните хора трябвало да предоставят сума под формата на такса срещу обещание да бъдат „уредени“ да получават много високи пенсии.\r\nАлбена ЖИЛЕКОВА", "date": "2017.11.22", "title": "Мирослав Стоянов, ОД МВР – Пазарджик: Около 20 опита за телефонни измами са отчетени за последните 24 часа на територията на областта"}
{"url": "http://www.focus-news.net/news/2017/11/22/2459632/afp-ratko-mladich-e-izveden-ot-zasedatelnata-zala-na-tribunala-v-haga.html", "text": "Бившият командир на босненските сърби Ратко Младич бе изведен от заседателната зала на Международния трибунал в Хага, след като обвини съдиите в лъжа, предава AFP.\r\nПредседателят на съдебния съвет Алфонс Ори нареди Младич да бъде изведен от залата, малко след като отхвърли искането на защитата за почивка поради високото кръвно налягане на подсъдимия.\r\n„Те лъжат, лъжат. Не се чувствам добре\", извика Младич, преди да бъде изхвърлен от съдебната зала от двама охранители на ООН.Тереза Герова", "date": "2017.11.22", "title": "AFP: Ратко Младич е изведен от заседателната зала на Трибунала в Хага"}
{"url": "http://www.focus-news.net/news/2017/11/22/2459633/zlatograd-be-domakin-na-tretata-komunikatsionna-sreshta-za-oblast-smolyan.html", "text": "В Златоград се проведе третата комуникационна среща по изпълнение на Комуникационната стратегия на Република България за Европейския съюз за 2017 на областно ниво. Това съобщиха от пресцентъра на Областната администрация в Смолян. Областният управител Недялко Славов представи една от основните политики на правителството в настоящия управленски мандат – Българското председателство на Съвета на Европейския съюз, което предстои от началото на 2018 година. Той отбеляза, че освен да диктува дневния ред и да води политика на консенсус и солидарност, председателството дава възможност на страната ни да покаже собствената си идентичност, колорит, богата история, култура, културно-историческо наследство, туристически атракции, красотата си. Сред множеството ползи от десетте години членство на България в ЕС, Славов отбеляза свободното пътуване из цяла Европа, което дава възможност за духовно обогатяване и личностно израстване.\r\n„Виждам много млади хора в залата и искам да ви кажа, че трябва да вярвате в Европейския съюз, вие ще поемете управлението на страната ни един ден и трябва да пазите европейската перспектива за България. Освен това ЕС ви дава шанс да се обучавате там където изберете, да се реализирате, където желаете, имате много повече възможности да се развивате като личности. Но разбира се ЕС не трябва да размива нашата национална идентичност, напротив – ние трябва да пазим богатите си традиции, тъй като сме сред най-древните държави в Европа, да пазим нашия фолклор. Нашата национална идентичност не е в противоречие с членството ни в ЕС, напротив – ние трябва да показваме на останалите европейци, и то със самочувствие, че българите са исторически обусловени европейци и първи българите са заговорили за обединена Европа. Патриотизмът има място в България, като страна-членка на ЕС, и е наша основна политика за съхраняване на българщината и възпитаване на родолюбие в младото поколение”, каза областният управител, като предостави думата на Стефка Гарова – началник отдел КАКРР в Областна администрация Смолян, която презентира пред аудиторията информация за постигнатите резултатите през 10-годишното членство на страната ни в Европейския съюз и запозна присъстващите със Стратегията на България за предстоящото Председателство на Съвета на ЕС.\r\nКметът на община Златоград – Мирослав Янчев представи част от проектите, реализирани от община Златоград по ОП „Региони в растеж 2014-2020”, като нагледно презентира постигнатите резултати и обновения облик на града с помощта на европейски средства. Не случайно две поредни години община Златоград печели отличия в конкурса „Екообщина”.\r\nСлавов добави, че това, което ще формираме като работа, като приоритети по време на председателството ще даде ефект напред във времето, и тук е ключовата роля на България, което подчертава значимостта на председателството ни през първите 6 месеца на следващата година. Той завърши темата, отбелязвайки че относно мерките за енергийна ефективност, област Смолян е на пето място в страната по изпълнение на Националната програма, което е особено постижение, като се има предвид, че допустимите за реализация сгради в региона са ограничен брой. Това има особен смисъл в Родопите, където отоплителния сезон е по-дълъг. Отличници сред общините по програмата са Смолян, Девин и Златоград.\r\nВ заключение областният управител Недялко Славов честити празника на община Златоград, която на 21 ноември отбеляза 105-годишнината от освобождението си. Пожела сили и енергия на всички общественици, граждани и ръководството на община Златоград, с които да продължават да градят и благоустрояват града, така че и занапред да бъде място, където се цени духовността, културата и всички неща, които му придават модерния европейски облик.", "date": "2017.11.22", "title": "Златоград бе домакин на третата комуникационна среща за област Смолян"}
{"url": "http://www.focus-news.net/news/2017/11/22/2459634/bsp-glavniyat-prokuror-da-razpita-borisov-za-narkotrafikantite.html", "text": "„БСП за България” сезира главния прокурор на републиката Сотир Цацаров за думите на премиера Бойко Борисов, че в парламента продължават да стоят хора, замесени в наркотрафик и хора, които са купували гласове от затворници. Това съобщиха от пресцентъра на НС на БСП. Народният представител от левицата Филип Попов представи пред медиите сигнала. В него БСП настоява главният прокурор да разпита министър-председателя на България Бойко Борисов - кога, от къде, от кого, как и при какви обстоятелства е получил информацията. \r\nПубликуваме пълния текст на писмото от ПГ на „БСП за България” до главния прокурор Сотир Цацаров без редакторска намеса:\r\n\"УВАЖАЕМИ ГОСПОДИН ЦАЦАРОВ,\r\nОбръщаме се към Вас по повод думите на министър-председателя на Република България г-н Бойко Борисов: „…в парламента продължават да стоят хора, които са замесени с наркотрафик, хора, които са купували гласове, и то от затворници…”. Това негово твърдение е изказано на 12.11.2017 г., при откриването на основно реконструираната и обновена зала „Асикс Арена” в гр. София.\r\nЗа ПГ на „БСП за България” е недопустимо в Народното събрание да има депутати, замесени с наркотрафик и купуване на гласове.\r\nКато се има предвид горепосочените факти и информация, моля да извършите всички необходими действия съгласно приложимия закон, включително и да разпитате министър-председателя на Република България г-н Бойко Борисов – кога, от къде, от кого, как и при какви обстоятелства е получил информацията, както и – кои са въпросните лица, занимаващи се с наркотрафик и купуване на гласове и дали е предоставил същата информация на компетентните държавни органи за предприемане на необходимите действия\".", "date": "2017.11.22", "title": "БСП: Главният прокурор да разпита Борисов за наркотрафикантите"}
{"url": "http://www.focus-news.net/news/2017/11/22/2459635/emil-radev-gerbenp-dobrite-zakoni-sa-v-osnovata-na-stabilni-evropeyski-politiki.html", "text": "Създаването на добри закони, спазващи принципите на субсидиарност и пропорционалност, са в основата на стабилни европейски политики. Това заяви българският евродепутат от ГЕРБ/ЕНП Емил Радев по време на дебат в правната комисия на Европейския парламент за годишните доклади на Европейската комисия относно субсидиарността и пропорционалността за 2015 и 2016 г., съобщиха от пресцентъра на ГЕРБ – Варна.\r\nКато наблюдаващ докладчик от страна на Европейската народна партия Емил Радев подчерта, че е много важно да създаваме солидно европейско законодателство по въпросите, където ЕС може да постигне истински напредък и да даде добавена стойност. Той, също така, отбеляза, че неправилното прилагане на принципите на субсидиарност и пропорционалност дава аргументи на евроскептиците и на това трябва да се противодейства.\r\nВ доклада на Европейския парламент се приветства нарастващият интерес на различните действащи лица към европейската политика. По-специално през 2014 г. новите механизми, създадени чрез REFIT, са дали възможност за по-голямо участие на националните парламенти в законодателния процес. Подчертава се, че Комисията продължава да прилага своята програма за по-добро регулиране и че за разлика от последния годишен доклад за 2014 г. резултатите от тези ангажименти са видими. ЕК обръща внимание на факта, че тези принципи могат да бъдат нарушени, с което да послужат на евроскептични цели, и подчертава, че институциите на ЕС следва да бъдат бдителни, за да се избегне този риск и да му се противодейства.\r\nЕмил Радев обърна внимание на публикуваното в края на октомври съобщение на Европейската комисия относно допълване на дневния ред на по-доброто регулиране: по-добри решения за по-добри резултати, в което Комисията представя своите усилия за увеличаване на прозрачността, легитимността и отчетността на работата си  в областта на по-доброто законотворчество и по-специално що се отнася до процеса на консултации и възможностите за заинтересованите страни да предоставят своите становища по нейните предложения. Стартирането до края на 2017 г. на уебсайта „Участие в изготвянето на законодателството“ ще позволи на заинтересованите страни да участват пълноценно в законодателния процес.\r\n„По-доброто законотворчество е в основата на своевременни и стабилни политически решения за изпълнението на политическите приоритети, които способстват за справяне с предизвикателствата, пред които е изправен ЕС днес“, заяви пред своите колеги българският евродепутат.\r\nЕмил Радев поздрави Европейската комисия и за създадената на 14 ноември 2017 г. от председателя Юнкер работна група по въпросите на субсидиарността, пропорционалността и това да „правим по-малко, но по-ефективно“. Работната група ще започне да действа от 1 януари 2018 г., като ще докладва на председателя до 15 юли 2018 г. и ще отправи препоръки за по-доброто прилагане на принципите на субсидиарност и пропорционалност, ще набележи областите на политиката, в които работата може да се пределегира или окончателно да се върне на държавите членки.", "date": "2017.11.22", "title": "Емил Радев, ГЕРБ/ЕНП: Добрите закони са в основата на стабилни европейски политики"}
{"url": "http://www.focus-news.net/news/2017/11/22/2459636/kyustendil-smenen-e-predsedatelyat-na-saveta-na-direktorite-na-mbal-d-r-nikola-vasiliev.html", "text": "Сменен е председателят на Съвета на директорите МБАЛ „Д-р Никола Василиев” в Кюстендил, предаде репортер на Радио „Фокус” – Кюстендил. Смяната беше извършена в рамките на провело се извънредно заседание на акционерите в болницата. Извънредното заседание се проведе по искане на мажоритарния собственик – Министерство на здравеопазването. На заседанието бяха обсъдени две точки. Първата касаеше промяна в действащия към момента Съвет на директорите. Досегашният председател д-р Иван Пипонов беше сменен с д-р Ивелина Маринова. Тя работи в Министерство на здравеопазването. \r\nВтората точка беше свързана с определяне на възнагражденията на членовете на Съвета на директорите, които нямат председателски функции.\r\nВенцеслав ИЛЧЕВ", "date": "2017.11.22", "title": "Кюстендил: Сменен е председателят на Съвета на директорите на МБАЛ „Д-р Никола Василиев”"}
{"url": "http://www.focus-news.net/news/2017/11/22/2459637/pregled-na-mezhdunarodnite-novini-do-13-chasa-agentsiya-fokus.html", "text": "Бившият командир на босненските сърби Ратко Младич бе изведен от заседателната зала на Международния трибунал в Хага, след като обвини съдиите в лъжа.\r\nПредседателят на съдебния съвет Алфонс Ори нареди Младич да бъде изведен от залата, малко след като отхвърли искането на защитата за почивка поради високото кръвно налягане на подсъдимия.\r\n„Те лъжат, лъжат. Не се чувствам добре\", извика Младич, преди да бъде изхвърлен от съдебната зала от двама охранители на ООН.\r\n*** В сряда, 22 ноември, ООН публикува видео, на което е заснето бягството на войник на Северна Корея. Кадрите показват, че бившите другари на дезертьора са нарушили примирието на Корейския полуостров.\r\nСлед бягството на войника на Пхенян в Южна Корея Командването на силите на ООН алармира, че севернокорейски войник е преминал границата и е навлязъл на територията на южната съседка на изолираната комунистическа държава. \r\nВ почти седемминутния видеоклип може да се види как на 13-ти ноември севернокорейският войник се придвижва най-напред с военен джип до границата, след което слиза от него и започва да бяга. Той е последван от няколко севернокорейски войници до самата военна граница, като дори я пресичат. След няколко метра преследвачите се обръщат и се насочват обратно към територията на Северна Корея.\r\nИзбягалият севернокорейски войник бе сериозно ранен при преминаването си на юг. Кадрите показват как се свлича на земята, след което трима военнослужещи на Сеул му се притичват на помощ и го изтеглят.\r\n*** Председателят на Свободната демократическа партия (СвДП) Кристиан Линднер се оплака липсата на подкрепа от страна на канцлера Ангела Меркел (ХДС) в хода на преговорите за създаване на „ямайска“ коалиция (Съюза (ХДС/ХСС), СвДП и „Зелени“).\r\nДокато „зелените“ делегати са работили за намирането на допирни точки със свободните демократи, то от страна на Меркел не е получена „почти никаква подкрепа за компромисните ни предложения“, заяви за изданието младият лидер на СвДП. Съгласно думите на Линдер, при сондажите е станало ясно, че от тях се изисква да станат „покровител на една основно черно-зелена коалиция“. \r\n„Има граници за готовността към компромис, особено когато става въпрос за унижение на партньор. За съжаление, трябваше да разберем това в края на преговорите“, подчерта свободният демократ. \r\nЛинднер не вижда „смисъл“ за възобновяване на преговорите за съставяне на правителство в комбинация „Ямайка“. Критика бе отправена и към „Зелените“ – председателят на свободните демократи подчерта, че ако от партията на Джем Йоздемир направят коментари за водената от него политическа сила, то това ще бъде доказателство за неспособността да бъде изградено доверие между участниците в преговорите за „ямайска“ коалиция. \r\nМеждувременно държавният глава Франк-Валтер Щайнмайер продължава с усилията си за извеждане на Германия от политическата криза, в която навлезе в ранните часове на понеделник. В сряда германският президент ще проведе консултации с председателя на баварския Християнсоциален съюз (ХСС) Хорст Зеехофер.\r\n*** Американски военен самолет с 11 души на борда се е разбил във Филипинско море. Инцидентът се е случил в момент, в който машината се е връщала обратно към самолетоносача „Роналд Рейгън“, поясниха военните на САЩ. \r\n„Самолет на Военноморския флот на САЩ с 11 души на борда - екипаж и пътниците, се разби в океана югоизточно от Окинава\", се казва в изявление на флота. От него става ясно, че предстои военните лекари да направят оценка на състоянието на членовете на екипажа на катастрофиралата машина. Уточнява се, че е в ход и спасителна операция, но не се привеждат конкретни данни за брой на пострадали или загинали. Причината за произшествието все още не е изяснена.\r\n*** Провеждането на референдум за отделянето на Република Сръбска от Босна и Херцеговина не е в дневния ред на властите в Баня Лука. В настоящия момент няма условия за провеждането на подобен плебисцит. Това заяви президентът на Република Сръбска Милорад Додик в интервю за „Дойче Веле“.\r\n„Не сме авантюристи, както мнозина си мислят. Разбирам, че за да се постигне това (референдум), трябва да бъде създадена политическа рамка и политическа среда“, подчерта Додик. \r\nТой обаче прогнозира, че в бъдеще Сърбия и сръбската общност в Босна и Херцеговина ще се обединят, а Косово ще бъде разделено, като северната част на най-младата държава на Балканския полуостров бъде присъединена към Сърбия. Запитан дали опитите на Република Сръбска да се отделят от Босна и Херцеговина ще предизвикат война, Додик отбеляза, че републиката има редица силни и мотивирани полицейски служители, готови да реагират със сила.\r\n*** Потенциалната „ямайска“ коалиция в Германия може и да е претърпяла пълен крах, но преговорите за създаване на правителство в съседна Австрия вървят по мед и масло – Австрийската народна партия (АНП) и „Партията на свободата на Австрия“ постигнаха съгласие по още една ключова точка – националната отбрана.\r\nСлед като преговорите за вътрешната сигурност до голяма степен бяха завършени успешно, двете партии обявиха, че позициите им по националната отбрана са много близки. Това важи и за спорния въпрос за изтребителите за армията. Двете политически сили, водени от Себастиан Курц и Хайнц-Кристиан Щрахе, са постигнали съгласие да не продължават линията на досегашния министър на отбраната Ханс-Петер Доскозил. Взето е решение за външна помощ: международна експертна комисия ще се занимава с въпроса как в бъдеще ще бъде управляван контролът на въздушния трафик и дали занапред в армията ще бъдат използвани изтребители „Юрофайтър“.\r\nПрез януари Доскозил създаде вътрешна работна група по тази тема, която подготви и представи няколко варианта. Решението на министъра бе обявено през юни: „Юрофайтър“-ите ще бъдат изведени от експлоатация заради високите оперативни разходи и ще бъдат закупени нов тип самолети за армията. Търг обаче така и не бе обявен, от което стана ясно, че бъдещето на ВВС на Австрия ще бъде поверено на новото правителство във Виена.\r\n*** Пълноправното членство в Европейския съюз представлява абсолютен външнополитически приоритет на Белград, но Сърбия няма да признае независимостта на Косово, за да стане член на Общността. Това заяви сръбският външен министър Ивица Дачич в рамките на посещението си в Буенос Айрес, Аржентина, предава скопският телевизионен канал „Сител“.\r\n„Искаме споразумение, искаме справедливо и трайно решение, но никога няма да признаем едностранни актове, дори и това да е цената за влизане в ЕС. Дължим го на приятели, които ни помагат в смисъл на политическа подкрепа за нашите отношения, а сред тях смятам Аржентина за един от най-важните партньори на Сърбия“, подчерта Дачич.\r\n***", "date": "2017.11.22", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2017/11/22/2459638/pazardzhik-konsultativniyat-savet-po-vaprosite-na-turizma-v-obshtina-velingrad-provede-noemvriyskoto-si-zasedanie.html", "text": "Консултативният съвет по въпросите на туризма в община Велинград проведе ноемврийското си заседание, съобщиха от пресцентъра на Общината. Вчера КСВТ - Велинград проведе редовното си заседание, което продължи близо 3 часа. Широко бе обсъден календарът на събитията за 2018 година, която е юбилейна за град Велинград. С богата програма ще бъдат отбелязани 70 години от обявяването на Велинград за град и 10 години СПА столица на Балканите. Бе одобрена и програмата за участие на Велинград в туристически изложения в страната и чужбина. \r\nОт началото на декември всяка събота за всички гости на града ще бъдат организирани безплатни инфотурове, които ще започнат от Туристически информационен център - Велинград. Целта им е да информират гостите за предлаганите услуги, природните и културни ценности на града.", "date": "2017.11.22", "title": "Пазарджик: Консултативният съвет по въпросите на туризма в община Велинград проведе ноемврийското си заседание"}
{"url": "http://www.focus-news.net/news/2017/11/22/2459639/pravitelstvata-na-balgariya-i-republika-makedoniya-shte-rabotyat-za-poevtinyavane-na-rouminga.html", "text": "Правителството одобри проект на меморандум за разбирателство между българското Министерство на транспорта, информационните технология и съобщенията и Министерството на информационното общество и администрацията на Република Македония за намаляване на международните тарифи за роуминг за телекомуникационни услуги.Това съобщиха от правителствената информационна служба. \r\nДокументът ще бъде подписан по време на заседанието на правителствата на двете държави в Струмица на 23 ноември т. г. С него министерствата се договарят да насърчат мобилните оператори да сключат помежду си споразумения, които да доведат до трайно намаляване на цените на дребно на услугите в роуминг за крайните потребители. В момента те са едни от най-високите в Европа – между 2,99 лв. и 6,99 лв. на минута и около 25 лв. на мегабайт.\r\nОтпадането на роуминга на страните от Западните Балкани с Европейския съюз е сред приоритетите на българското правителство и на българския еврокомисар Мария Габриел. То е част от мерките за подобряване на свързаността на всички равнища в региона, което пряко ще се отрази на контактите между гражданите и фирмите. Наред с политическата подкрепа за европейската интеграция на Западните Балкани, правителството е решено да подкрепи и редица практически решения, които да подпомогнат развитието на региона като общ пазар от 22 млн. души.", "date": "2017.11.22", "title": "Правителствата на България и Република Македония ще работят за поевтиняване на роуминга"}
{"url": "http://www.focus-news.net/news/2017/11/22/2459640/veliko-tarnovo-mazh-e-zaginal-pri-pozhar-v-apartament-v-kv-cholakovtsi.html", "text": "Мъж загина при пожар в дома си. Сигнал за инцидента е подаден малко преди 20.00 часа вчера, съобщиха за Радио „Фокус” – Велико Търново от Регионална дирекция „Пожарна безопасност и защита на населението“. Апартаментът се намира на улица „Райна Княгиня” в кв. „Чолаковци”. Загинал е мъжът, който е живеел в имота. Огънят е унищожил част от домашното имущество, но самият апартамент е спасен. Произшествието е ликвидирано от петима пожарникари от Районната служба.\r\nЛуиза ТРАНЧЕВА", "date": "2017.11.22", "title": "Велико Търново: Мъж е загинал при пожар в апартамент в кв. „Чолаковци”"}
{"url": "http://www.focus-news.net/news/2017/11/22/2459641/d-r-aleksandar-velichkov-izp-direktor-na-mbal-d-r-nikola-vasiliev-kyustendil-vapreki-trudnostite-bolnitsata-nyama-prosrocheni-zadalzheniya.html", "text": "Въпреки трудностите болницата в Кюстендил няма просрочени задължения. Това каза пред журналисти д-р Александър Величков, изпълнителен директор на МБАЛ „Д-р Никола Василиев”, предаде репортер на Радио „Фокус” – Кюстендил. По думите на д-р Величков вече трета година болницата има неразплатена надлимитна дейност, което поставя Съвета на директорите на здравното заведение в затруднени условия. \r\n„До този момент се справяме, а занапред бъдещето ще покаже. Болницата е в пълна готовност за зимата, отоплението е пуснато отдавна. Създадени са всички необходими условия за лечение на пациентите”, каза още д-р Александър Величков.\r\nВенцеслав ИЛЧЕВ", "date": "2017.11.22", "title": "Д-р Александър Величков, изп. директор на МБАЛ „Д-р Никола Василиев” – Кюстендил: Въпреки трудностите болницата няма просрочени задължения"}
{"url": "http://www.focus-news.net/news/2017/11/22/2459642/prokuror-asya-petrova-81-yazovira-sa-v-predavariyno-sastoyanie.html", "text": "81 язовира са в предаварийно състояние. Това каза на брифинг заместникът на главния прокурор при Върховна административна прокуратура (ВАП) Ася Петрова, предаде репортер на Агенция „Фокус“. „ВАП възложи чрез председателя на ДАМТН проверка в национален мащаб по отношение на техническото състояние на всички язовирни стени и съоръженията към тях. В хода на проверката бяха констатирани следните негативни тенденции, които за съжаление са актуални и към настоящия момент. Първо, изискванията за безопасна техническа експлоатация не се изпълняват в преобладаващия брой случаи. Конкретно при проверени 4390 язовирни съоръжения, 54,41% от тях са в неизправно, частично работоспособно или неизправно неработоспособно състояние. Второ, констатира се масово неизпълнение на издадените от ДАМТН задължителни предписания. Важно е да уточним, че изпълнението им не е било обвързано от контролния орган със срок“, коментира Петрова. По думите й това на практика изключва възможността за санкциониране на неизпълнение на дадени задължителни предписания. „Контролният орган е издал нови предписания, отново пропускайки да фиксира изпълнението на тези предписания със съответен срок. Четвърто, въпреки констатираните многобройни нарушения на изискванията за технически годно безопасно експлоатиране на язовирните стени, както вече обявих над 2000 язовирни съоръжения са в технически негодно състояние, 81 язовира са в предаварийно състояние, по-голяма част от съставените актове са след намесата на ВАП“, допълни тя и уточни, че е изключително малък броят на съставените актове за установяване на административно нарушение.", "date": "2017.11.22", "title": "Прокурор Ася Петрова: 81 язовира са в предаварийно състояние"}
{"url": "http://www.focus-news.net/news/2017/11/22/2459643/kyustendil-v-dupnitsa-shte-bade-obyaven-konkurs-za-nay-krasiva-koledna-ukrasa.html", "text": "В Дупница ще бъде обявен конкурс за най-красива коледна украса. Това каза пред Радио „Фокус” – Кюстендил Христо Апостолов, експерт към Община Дупница. По думите му конкурсът се организира за първи път, предвидени са награди за най-красиво украсен частен дом, за обществена сграда, за бизнес сграда и за училище. \r\nТази година дейностите по подготовката за Коледните и Новогодишни празници ще преминат под надслов „Да съхраним коледния дух“. Предвидено е цялата централна част на града да бъде с напълно нова украса, както и с обособяване на коледен кът. „По съвсем различен от досегашните години ще бъде аранжирана и елхата на площад „Свобода”. Светлините ще бъдат запалени на тържество на връх Никулден – 6 декември, когато са предвидени множество изненади”, каза Христо Апостолов.\r\nВенцеслав ИЛЧЕВ", "date": "2017.11.22", "title": "Кюстендил: В Дупница ще бъде обявен конкурс за най-красива коледна украса"}
{"url": "http://www.focus-news.net/news/2017/11/22/2459644/menda-stoyanova-gerb-namalyavaneto-na-praga-na-keshovite-plashtaniya-ot-10-000-lv-na-5000-lv-e-porednata-myarka-za-borba-sas-sivata-ikonomika.html", "text": "Намаляването на прага на кешовите плащания от 10 000 лв. на 5000 лв. е поредната мярка за борба със сивата икономика. \r\nТова каза председателят на Бюджетна комисия и депутат от ГЕРБ Менда Стоянова по време на дебатите по Закона за ДДС на второ четене и текста за намаляване на  прага на кешовите плащания от 10 000 лв. на 5 000 лв., предаде репортер на Агенция \"Фокус\". Менда Стоянова призова да се подкрепи предложението на вносителя на промените в Закона за ДДС прагът на кешовите плащания да бъде намален от 10 000 лв. на 5 000 лв.  Стоянова призова да се отхвърли предложението на Комисията, която предлага да се запази старият праг от 10 000 лв.  „Ние като парламент искаме икономиката и приходите от нея да стават все повече и повече. Неслучайно самите вие между първо и второ четене на докладите за държавния бюджет, ДОО и НЗОК за 2018 г. сте предложили увеличение на приходите“, каза тя. По думите й това няма как да се случи без изсветляване на икономиката. \r\nДеница КИТАНОВА", "date": "2017.11.22", "title": "Менда Стоянова, ГЕРБ: Намаляването на прага на кешовите плащания от 10 000 лв. на 5000 лв. е поредната мярка за борба със сивата икономика"}
{"url": "http://www.focus-news.net/news/2017/11/22/2459645/snezhana-paskaleva-yuzdp-zapochna-podgotovkata-na-pochvata-na-parvite-200-dekara-ot-unishtozhenite-gorski-kulturi-pri-golemiya-pozhar-nad-kresna.html", "text": "Близо 3400 декара горски култури ще бъдат залесени на територията на Югозападното държавно предприятие тази година. Това каза за Радио „Фокус“ – Пирин Снежана Паскалева, експерт „Връзки с обществеността“ към предприятието. По думите ѝ през пролетта са били засадени 2 800 декара в областите Благоевград, Кюстендил, Перник и Софийска. „В момента в ход е есенното залесяване с топола на площ от 600 декара по поречията на реките Струма, Места и баражите край софийското село Сеславци“, каза още Паскалева. Тя добави, че е започнала и подготовката на почвата на първите 200 декара от унищожените горски култури при големия пожар над Кресна през август. „Напролет те ще бъдат залесени от служителите на ЮЗДП и териториалните поделения в Кресна и Симитли. Извършва се почвоподготовка и на около 2000 декара в районите на Благоевград, Брезник, Кюстендил, Невестино и Осогово, освободени след проведени санитарни сечи поради нападения от върхов корояд. Догодина те ще бъдат залесени с местни широколистни видове и черен бор“, подчерта Паскалева. Тя отбеляза, че към момента са събрани над 3 000 килограма семена от дъбове, явор, планински ясен и горскоплодни видове, от които ще бъдат произведени фиданки за нуждите на залесяването в следващите години.\r\nЛивия НИНОВА", "date": "2017.11.22", "title": "Снежана Паскалева, ЮЗДП: Започна подготовката на почвата на първите 200 декара от унищожените горски култури при големия пожар над Кресна"}
{"url": "http://www.focus-news.net/news/2017/11/22/2459646/afp-tribunalat-v-haga-se-proiznese-ratko-mladich-e-osaden-na-dozhivoten-zatvor.html", "text": "Бившият командир на босненските сърби Ратко Младич бе осъден на доживотен затвор от Международния наказателен трибунал в Хага, който го призна за виновен по 10 от общо 11 обвинения, сред които геноцид, военни престъпления и престъпления срещу човечеството, предава AFP.\r\n„Заради извършването на тези престъпления съдът осъжда Ратко Младич на доживотен затвор\", обяви председателят на съдебния съвет Алфонс Ори.Тереза Герова", "date": "2017.11.22", "title": "AFP: Трибуналът в Хага се произнесе – Ратко Младич е осъден на доживотен затвор"}
{"url": "http://www.focus-news.net/news/2017/11/22/2459647/veselin-mareshki-volya-shte-napuskame-zalata-vseki-pat-kogato-deputatat-ot-bsp-ivo-hristov-e-tam.html", "text": "Всеки ден ще влизаме в залата и ако депутатът от БСП Иво Христов е там, ние ще напускаме. Това каза на брифинг в Народното събрание лидерът на „Воля“ Веселин Марешки, предаде репортер на Агенция „Фокус“. „Няма да е далеко времето, когато депутатът от БСП, който си позволи да нарече 80% от българския народ дебили, от нашите родители, семейства, деца, приятели и близки, да принизи историята и ролята на българския народ в спасяването на българските евреи, няма да стои дълго в НС“, заяви той. „Преди няколко месеца ми беше поискана оставката като зам.-председател на НС, така и не разбрах от кого. Тогава си позволих да кажа, че не знам дали аз ще си подам оставката, но някой ще си я подаде преди мен“, припомни Марешки. „Мога да се обзаложа и, че няма да е дълго времето, в което Валентин Златев ще бъде ръководител на компанията \"Лукойл\". Собствениците на тази компания няма да търпят това“, посочи лидерът на „Воля“. „Имам информация, че в най-скоро време процесът по подаването и приемането на оставката на Валентин Златев като ръководител на компанията ще бъде дадена и приета“, обясни той. „Във връзка с всички спекулации, които се въртят в последно време по мой адрес давам няколко факти. През 2013 година „Лукойл“ се оплаква публично, че шефът на митниците Ваньо Танов е подел кръстоносен поход срещу рефинерията. През 2015 година- нови масови проверки на „Лукойл“. През 2016 година Ваньо Танов почива внезапно. Естествено нищо не твърдя и намеквам, само казвам фактите“, каза още Веселин Марешки. \r\nБиляна ИВАНОВА", "date": "2017.11.22", "title": "Веселин Марешки, „Воля“: Ще напускаме залата всеки път, когато депутатът от БСП Иво Христов е там"}
{"url": "http://www.focus-news.net/news/2017/11/22/2459648/smolyan-kmetat-nikolay-melemov-pozdravi-advokatite-po-sluchay-denya-na-balgarskata-advokatura.html", "text": "Кметът Николай Мелемов поздрави адвокатите от Смолян по случай Деня на българската адвокатура, съобщиха от пресцентъра на Община Смолян. „Уважаеми адвокати от Община Смолян, приемете моите поздравления по случай 22 ноември – Деня на българската адвокатура. За мен е чест и удоволствие да се обърна към вас на този ден и да засвидетелствам още веднъж своето уважение към вашата професия, защото подпомагате развитието на правосъдието и обществото. Като кмет на Община Смолян изпитвам безкрайно уважение и респект към българските адвокати. Много са отговорностите и предизвикателствата, пред които ежедневно сте изправени. Поднасям искрената си благодарност за високия професионализъм и отговорност, с които практикувате една от най-почитаните и достойни професии. Пожелавам на всички здраве, лични и професионални успехи! Честит празник“, се казва в поздравлението на кмета Николай Мелемов.", "date": "2017.11.22", "title": "Смолян: Кметът Николай Мелемов поздрави адвокатите по случай Деня на българската адвокатура"}
{"url": "http://www.focus-news.net/news/2017/11/22/2459649/ministar-kiril-ananiev-shte-predlozhim-uvelichenie-ot-po-7-mln-leva-na-sredstvata-za-parvichna-i-spetsializirana-izvanbolnichna-pomosht-ot-rezerva-na-nzok.html", "text": "Утре ще се предложи за приемане увеличение на първичната извънболнична помощ със 7 млн. лева, на специализираната извънболнична помощ също с 7 млн. лева, с 3 млн. лева на медикодиагностичните дейности и с 10 млн. лева на дейността на стоматолозите. Това каза пред журналисти в Народното събрание здравният министър Кирил Ананиев след среща с ПГ на „Обединени патриоти“ за проектобюджета на НЗОК, който утре ще бъде разглеждан в бюджетната комисия, предаде репортер на Агенция „Фокус“. „Сумите ще дойдат от резерва, тъй като имаме ограничение от 3% и този резерв не може да бъде допълнително разпределен“, обясни той. „В момента в никакъв случай не бива да намаляваме други дейности, като болничната помощ или лекарствата“, коментира министърът. „Обединени патриоти“ имат приоритети, свързани с профилактиката, с борбата срещу наркотичните вещества. Те са залегнали в съответните нормативни актове и бюджета на Министерството на здравеопазването“, посочи Кирил Ананиев. На въпрос на какъв етап са законодателните промени за с ТЕЛК-овете той обясни: „Работната междуведомствена група е в края на своята работа. Съвсем скоро може би до дни ще излезе с предложение, което след го погледне и ръководството, ще тръгне към МС. Ангажиментът им е до Нова година да има предложение, ще влезем в сроковете“. \r\nДепутатът от „Обединени патриоти“ Калин Поповски обясни: „За първи път министър финансист разбира добре проблемите на здравеопазването. Вероятно и защото дълго време е бил председател на Надзорния съвет на НЗОК“. „Може би и чрез регулиране на финансите ще стигнем до оптимизация в здравния сектор, която дълго време не е постигана като секторна политика“, заяви той. \r\nБиляна ИВАНОВА", "date": "2017.11.22", "title": "Министър Кирил Ананиев: Ще предложим увеличение от по 7 млн. лева на средствата за първична и специализирана извънболнична помощ от резерва на НЗОК"}
{"url": "http://www.focus-news.net/news/2017/11/22/2459650/bryuksel-shest-darzhavi-ot-es-riskuvat-da-narushat-pravilata-za-defitsita.html", "text": "Европейската комисия предупреди в сряда, че шест държави от еврозоната, включително Франция, са изложени на риск от нарушаване на строгите правила на ЕС за публичните разходи, предава AFP.\r\n„Основното послание към Франция е важността от корекция на прекомерния дефицит тази година\", заяви за интервю за агенцията Валдис Домбровскис, еврокомисар за еврото и социалния диалог. \r\nБелгия, Италия, Австрия, Португалия и Словения също са изложени на риск от прекомерен дефицит, подчерта Домбровскис.Тереза Герова", "date": "2017.11.22", "title": "Брюксел: Шест държави от ЕС рискуват да нарушат правилата за дефицита"}
{"url": "http://www.focus-news.net/news/2017/11/22/2459651/deputatite-zapaziha-praga-na-plashtaniyata-v-broy-na-10-000-lv.html", "text": "Депутатите запазиха  прага на плащанията в брой на 10 000 лв. Това се случи след като народните представители отхвърлиха предложения текст на вносителя от преходните и заключителни разпоредби на законопроекта за  изменение и допълнение на Закона за данък добавена стойност на второ четене, предаде репортер на Агенция „Фокус“.  Предложението, прието от зала на първо четене,  бе прагът на кешовите плащания да се намали от 10 000 лв. на 5 000 лв. Текстът обаче бе отхвърлен в рамките на второто четене по искане на БСП, „Обединени патриоти“, ДПС и „Воля“.  „За“ отхвърлянето му гласуваха  101  народни представители, „против“ –  52 и „въздържали се“ -  9. \r\nДеница КИТАНОВА", "date": "2017.11.22", "title": "Депутатите запазиха прага на плащанията в брой на 10 000 лв."}
{"url": "http://www.focus-news.net/news/2017/11/22/2459652/natali-petrova-bansko-film-fest-imenata-na-uchastnitsite-vav-festivala-govoryat-za-prestizha-i-avtoriteta-na-tozi-forum-izvan-balgariya.html", "text": "И тази година организаторите на „Банско филм фест 2017“ сме събрали един букет от световни звезди. Това каза в интервю за Радио „Фокус“ – Пирин Натали Петрова, организатор на събитието. По думите ѝ самото присъствие на тези хора всъщност говори за престижа и авторитета на този форум извън страната. „В същото време, присъствието им на кино фестивала е една огромна реклама и на региона, и на страната ни. Ще започна тяхното представяне с най-известната алпинистка на нашето съвремие – Герлинде Калтенбрунер. Тя е първата жена в света, изкачила всичките 14 осемхилядника на Земята без употреба на кислород, като не напразно акцентираме върху тази много важна подробност. Заедно с нея при нас ще пристигне и нейният сънародник, който за втори път е при нас Петер Хабелер. Той е един от най-големите алпинисти в историята, партньор на Райнхолд Меснер, направил с него първото изкачване без кислород на Еверест през 1978 година“, каза още Петрова. „С тях ще бъде и нашият френски гост Антоан Жирар, световен рекордьор по височина на полета с параплан, прелетял над осемхилядника Броуд пик (8047 м) в Каракорум. Пьотр Херцог от Полша – един от най-добрите планински бегачи в света, победител в най-престижни състезания също ще дойде на „Банско филм фест“. Очакваме също Матео делла Бордела от Италия. Един от най-добрите в света катерачи по големи стени. Той е представител на по-младото поколение звезди на Италия, но ще припомня, че по-възрастните такива вече са били наши гости. Бордела има изключителни изкачвания в различни части на света – Англия, Испания, Швейцария, Чили, Мексико, САЩ, Аржентина и така нататък. Също така е носител на приза „Златната Гриньета“. Спирам се на полякинята Малгожата Войтачка – пещернячка, мореплавателка, полярна пътешественичка, първата полякиня и шестата жена в света стигнала сама, в режим на пълна автономност до Южния полюс на 25 януари тази година“, посочи Петрова. \r\nТя допълни, че на „Банско филм фест 2017“ ще присъства и Сара Отън от Великобритания, която е първата жена, направила околосветска обиколка само със силата на своите мускули чрез гребане, бягане, ходене и колоездене. „Първият мароканец изкачил Еверест – Насер ибн Абделджалил същ ще е при нас, както и Ерик Макнейър-Лондри от Канада, който е притежател на световния рекорд за изминато разстояние с кайт и ски за 24 часа, водач на кучешки впрягове, полярен пътешественик, стигал два пъти до Южния полюс, прекосил Гренландия и пустинята Гоби“, каза още Натали Петрова.\r\nЛивия НИНОВА", "date": "2017.11.22", "title": "Натали Петрова, Банско филм фест: Имената на участниците във фестивала говорят за престижа и авторитета на този форум извън България"}
{"url": "http://www.focus-news.net/news/2017/11/22/2459653/gerb-otgovori-na-iskaneto-na-bsp-za-razpitvane-na-premiera-ot-glavniya-prokuror-s-tsitirane-na-mediyni-publikatsii-za-iliya-stoilov-i-manol-genov.html", "text": "Ако БСП не са разбрали, сме готови и утре да дадем подобна пресконференция, за да могат да разберат кои са тези, които има предвид Прокуратурата. Ако са решили да носят отговорност за тези свои народни представители, да продължат да я носят. Това каза на брифинг в Народното събрание депутатът от ГЕРБ Тома Биков във връзка с искането на БСП главният прокурор Сотир Цацаров да разпита премиера Бойко Борисов по повод изказването му, че в парламента има хора, замесени с наркотрафик, предаде репортер на Агенция „Фокус“. „Ако са решили, че не могат да носят отговорност да спрат да я носят, като ги изключат от парламентарната си група. Ако не могат да разберат за какво става въпрос, това означава, че в 80% от случаите най-вероятно действат неадекватно“, заяви той.  Тома Биков цитира публикации в различни медии за акцията на ГДБОП в Русе и задържането на брата на депутата от БСП Георги Стоилов - Илия Стоилов. \r\nДепутатът Маноил Манев от ГЕРБ също цитира медийни публикации и съобщение на Прокуратурата за обвинението на депутата от БСП Манол Генов за купуване на гласове. „Според цитат от репортаж на БНТ Корнелия Нинова заявява, че подкрепя своя депутат. Оставям на честната българска журналистика и гражданите да преценят дали подкрепянето на един депутат, обвинен в купуването на гласове, е морална мярка от хора, които искат да си присвоят правото на морални стожери в този парламент“, заяви той. \r\nДвамата лично предадоха публикациите на ПГ на БСП. \r\nБиляна ИВАНОВА", "date": "2017.11.22", "title": "ГЕРБ отговори на искането на БСП за разпитване на премиера от главния прокурор с цитиране на медийни публикации за Илия Стоилов и Манол Генов"}
{"url": "http://www.focus-news.net/news/2017/11/22/2459654/stara-zagora-45-godishna-zhena-ot-grada-e-stanala-zhertva-na-telefonna-izmama-s-30-000-lv-i-5-000-evro.html", "text": "45-годишна жена от Стара Загора е станала жертва на телефонна измама за голяма сума. Тя съобщила в полицията за случилото се вчера по обед. Това съобщиха от пресцентъра на МВР. Жената разказала как била заблудена,че помага на полицията да залови телефонни измамници и се разделила с 30 000 лв. и 5 000 евро, които пуснала през терасата на жилището си. Образувано е досъдебно производство по чл.209, ал.1 от НК.", "date": "2017.11.22", "title": "Стара Загора: 45-годишна жена от града е станала жертва на телефонна измама с 30 000 лв. и 5 000 евро"}
{"url": "http://www.focus-news.net/news/2017/11/22/2459655/zeyd-raad-al-hyusein-varhoven-komisar-na-oon-za-pravata-na-choveka-prisadata-na-ratko-mladich-znachima-pobeda-na-spravedlivostta.html", "text": "Доживотната присъда, която Международният трибунал в Хага издаде за бившия командир на босненските сърби Ратко Младич, е „значима победа на справедливостта“. Това заяви в сряда Върховният комисар на ООН за правата на човека Зейд Раад ал-Хюсеин, определяйки Младич като „олицетворение на злото\", предава AFP.\r\n„Днешното решение е предупреждение към извършителите на такива престъпления, че няма да избягат от справедливостта, независимо колко силни могат да бъдат, нито колко време може да отнеме (процеса срещу тях). Те ще бъдат подведени под отговорност\", се казва в изявление на Зейд Раад ал-Хюсеин.\r\nБившият командир на босненските сърби Ратко Младич бе осъден на доживотен затвор от  Международния наказателен трибунал в Хага, който го призна за виновен по 10 от общо 11 обвиенения, сред които геноцид, военни престъпления и престъпления срещу човечеството.\r\n„Заради извършването на тези престъпления съдът осъжда Ратко Младич на доживотен затвор\", обяви председателят на съдебния съвет Алфонс Ори.\r\nМладич бе виновен за едни от най-кръвопролитните събития във войната в Босна и Херцеговина – обсадата на Сараево, етническото прочистване в района на Приедор и клането в Сребреница. Точно преди 11 месеца, прокурорът Алън Тайгър произнесе заключителните думи на процеса срещу Младич със следното изречение: „Етническото прочистване в Босна и Херцеговина не е следствие от войната, то е военна цел. Крайната цел на Младич бе създаването на сръбска държава. Преследвайки тази цел, Младич и (Радован) Караджич отведоха Босна и Херцеговина в ада“. Оттогава насам съдиите анализираха аргументите на обвинението и защитата, за да вземат решението, което в сряда бе обявено от председателя на съдебния съвет, нидерландецът Алфонс Ори.Тереза Герова", "date": "2017.11.22", "title": "Зейд Раад ал-Хюсеин, Върховен комисар на ООН за правата на човека: Присъдата на Ратко Младич значима победа на справедливостта"}
{"url": "http://www.focus-news.net/news/2017/11/22/2459656/haskovo-nad-10-000-kasa-tsigari-bez-banderol-sa-izzeli-politsai-v-dimitrovgrad-i-harmanli.html", "text": "Цигари и тютюн без бандерол са иззели полицаи от Димитровград и Харманли. Това съобщиха от пресцентъра на МВР. При извършени проверки на различни адреси са иззети общо 10 304 къса цигари и 1,1 кг нарязан тютюн, предадени доброволно от собствениците си с протоколи. Предстои съставяне на актове по Закона за акцизите и данъчните складове.", "date": "2017.11.22", "title": "Хасково: Над 10 000 къса цигари без бандерол са иззели полицаи в Димитровград и Харманли"}
{"url": "http://www.focus-news.net/news/2017/11/22/2459657/prokuror-asya-petrova-proyaveno-e-bezdeystvie-ot-strana-na-damtn-po-otnoshenie-na-yazovirnite-saorazheniya.html", "text": "Касае се за бездействие, проявено от компетентният контролен орган – ДАМТН. Това каза на брифинг заместникът на главния прокурор при Върховна административна прокуратура (ВАП) Ася Петрова, предаде репортер на Агенция „Фокус“. По думите й не са предприети принудителни административни мерки. „Като например, извеждане от експлоатация на язовирните съоръжения или преустановяване ползването на язовирни съоръжения, които са в предаварийно състояние или неработоспособно. Разпоредихме допълнителна проверка, която отново възложихме на компетентния орган – ДАМТН, в хода на която да се установят язовирите, които са с най-висока степен на неизправност и същевременно опасни за населението. Резултатите от проверката са обобщени в доклад, който ни е изпратен на 13 март 2017 г. Посочени са 205 язовира с най-висока степен на неизправност и опасни за населението. В доклада е посочено за пореден път, че се касае за масово неизпълнение на дадени задължителни предписания от страна на контролния орган“, обясни Петрова. По думите й изрично е посочено, че не са наложени принудителни административни мерки. „Посочено е и че такива мерки, въпреки наличието на основание за това, не се налагат „поради непълна правна уредба“, която, поред председателя на ДАМТН, обуславя невъзможност да се наложат такива мерки. Считаме, че това становище е неправилно, то не може да бъде споделено, тъй като се касае за регламентирана в Закона за водите компетентност, при това изключителна, на председателя на ДАМТН да налага принудителни административни мерки по отношение на язовирни съоръжения, намиращи се в предаварийно състояние“, допълни тя и уточни, че от прокуратурата считат, че законовата уредба е пределно ясна и регламентирана. „Броят на съставените актове за установяване на административно нарушение са една 6. Имам предвид по отношение на тези 205 язовира, които са с най-висока степен на неизправност. По отношение на 129 от тези 205 язовира, сме изправени пред неизпълнение продължително във времето на дадени предписания през последните 2 години за гарантиране на технически безопасно състояние на язовирите. По отношение на това бездействие на компетентния орган, ВАП на 17 март 2017 г. сезира министъра на икономиката за преценка за необходимостта да се възложи на инспектората към МИ проверка на дейността на ДАМТН за контрола върху състоянието на язовирите“, обясни тя и посочи, че министърът на икономиката е възложил такава проверка. „След забава и нееднократно удължаване на срока на проверката, на 25 октомври 2017 г. във ВАП беше представен доклад, съдържащ констатации за проверката от МИ. За съжаление, в него се споделя схващането, което е застъпено и от ДАМТН, че се касае за непълна правна уредба, която препятства възможността да се налагат принудителни административни мерки“, каза още Ася Петрова.", "date": "2017.11.22", "title": "Прокурор Ася Петрова: Проявено е бездействие от страна на ДАМТН по отношение на язовирните съоръжения"}
{"url": "http://www.focus-news.net/news/2017/11/22/2459658/veliko-tarnovo-67-godishna-zhena-ot-s-pchelishte-e-stanala-zhertva-na-telefonna-izmama-s-8-000-lv.html", "text": "67-годишна жена от с. Пчелище е дала на телефонни измамници 8 000 лв. Вчера тя потърсила съдействие в полицията в областния град. Това съобщиха от пресцентъра на МВР. Потърпевшата обяснила, че същия следобед на домашния й телефон се обадил непознат, който й съобщил, че трябва да съдейства на полицията за задържането на група телефонни змамници. За целта трябвало да предаде всичките си пари. Жената събрала наличните 8000 лв. и според уговорката, ги оставила до трафопост близо до дома й. По случая е започнато досъдебно производство.", "date": "2017.11.22", "title": "Велико Търново: 67-годишна жена от с. Пчелище е станала жертва на телефонна измама с 8 000 лв."}
{"url": "http://www.focus-news.net/news/2017/11/22/2459659/plyus-info-makedoniya-mezhdunarodniyat-tribunal-za-bivsha-yugoslaviya-preustanovyava-deynost-na-30-noemvri.html", "text": "На 30 ноември 2017 г., 24 г. след създаването си, Международният трибунал за бивша Югославия ще преустанови дейността си, предава скопската електронна медия Плюс Инфо“.\r\nВ сряда Трибуналът в Хага осъди на доживотен затвор бившия командир на босненските сърби Ратко Младич. Той бе обвинен за едни от най-кръвопролитните събития във войната в Босна и Херцеговина – обсадата на Сараево, етническото прочистване в района на Приедор и клането в Сребреница. Съдът призна вината му по 10 от общо 11 обвинения, сред които геноцид, военни престъпления и престъпления срещу човечеството. За геноцид в седем общини в Източна Босна Младич не бе признат за виновен. \r\nС издаването на присъдата работата на Международния съд за военни престъпления в бивша Югославия приключи.Тереза Герова", "date": "2017.11.22", "title": "„Плюс Инфо“ (Македония): Международният трибунал за бивша Югославия преустановява дейност на 30 ноември"}
{"url": "http://www.focus-news.net/news/2017/11/22/2459660/ministar-neno-dimov-do-2-pati-previshavane-na-normite-na-fini-prahovi-chastitsi-v-atmosferniya-vazduh-e-otcheteno-v-kv-boyana.html", "text": "До 2 пъти превишаване на нормите на фини прахови частици в атмосферния въздух е отчетено в кв. „Бояна“. Това каза министърът на околната среда и водите Нено Димов във връзка с резултатите от сравнително измерване на качеството на атмосферния въздух в София, което е извършено с мобилни станции на Изпълнителна агенция по околна среда (ИАОС) в периода 13-20 ноември в четири столични района с различни видове отопление и различен автомобилен трафик, предаде репортер на Агенция „Фокус“.\r\n„Избрахме четири специфични места в София, където да бъдат направени извънредни замервания на чистотата на атмосферния въздух, в това число и на фините прахови частици, които са основният проблем. Два от тези района са с отопление на ТЕЦ, един е с отопление на твърдо гориво – кв. „Бояна“, и един е типичен транспортен квартал – на бул. „Стамболийски“ срещу \"Булбанк\". Изследванията, които направихме, сочат, че в три от районите нямаше превишаване на нормите, а в кв. „Бояна“ на 17 ноември имаше повишение до 2 пъти на фините прахови частици. То е засечено в края на работния ден – между 17.00 – 23.00 часа. Това е още едно доказателство, което показва, че основният замърсител е битовото отопление с твърдо гориво“, каза още той.\r\nПо думите му през 2014 г. в София само в една станция са били измерени по-ниски емисии от нормата, докато през 2016 г. почти всички станции са били под нормата за средни годишни емисии на фини прахови частици. „Ако погледнем броя на дневните превишения, също се вижда много ясно понижаване на замърсяването на въздуха в София, като това не означава, че са постигнати нормите – две станции се приближават, другите три все още имат превишения, но очевидно се вижда, че нивото е много по-ниско от това, което е било през 2014 г.“, обясни министър Димов.\r\nТой уточни, че вече е провел разговор с кмета на София Йорданка Фандъкова. „Ние сме абсолютно категорични, че нерегламентирани горива от типа на гуми, дрехи втора употреба и пр., които граждани си позволяват да горят, са недопустими и при всички положения трябва да бъдат взети много категорични мерки. Не може отделен човек да тероризира цял квартал и се разбрахме, че ще търсим много сурови решения за предотвратяване на този процес, като ще разчитаме и на активността и на гражданите“, каза още той.\r\nЦветилена СИМЕОНОВА", "date": "2017.11.22", "title": "Министър Нено Димов: До 2 пъти превишаване на нормите на фини прахови частици в атмосферния въздух е отчетено в кв. „Бояна“"}
{"url": "http://www.focus-news.net/news/2017/11/22/2459661/varna-okrazhnata-prokuratura-predade-na-sad-upravitel-na-firma-izbegnal-plashtaneto-na-danatsi-za-nad-68-000-leva.html", "text": "54-годишният Цветан Цв. е предаден на съд от Окръжната прокуратура във Варна за извършено от него продължавано престъпление по чл. 255, ал.3, във връзка с ал.1, т.2, т.6 и т.7 от Наказателния кодекс. Това съобщиха от пресцентъра на Апелативна прокуратура – Варна. Подсъдимият е избегнал установяването и плащането на данъчни задължения в особено големи размери – 68 075 лева, като потвърдил неистина в подадени справки-декларации и съставил и използвал документ с невярно съдържание - дневници за покупки към тях, при представяне на информация пред органите по приходите на ТД НАП във Варна. Така успявал да приспада неследващ се за управляваното от него дружество „Хоумър“ ООД данъчен кредит. \t \r\nПрестъпната дейност подсъдимият управител, който е с висше икономическо образование, извършил в периода от 14 септември 2012 до 14 януари 2013 г. и  от 14 ноември 2013 г. до 14 януари 2014 г. Фирма „Хоумър“ ООД била регистрирана по ЗДДС  през 2012 г. , като подсъдимият притежавал мажоритарен дял.  Дружеството реално не е развивало търговска дейност, не е притежавало собственост, офис, складове, не е наемало работници.\r\nЧрез „Хоумър“ ООД  подсъдимият управител имитирал търговска дейност, която документално оформял чрез изготвяне или използване на  издадени от други  фирми първични и други счетоводни документи – фактури, касови бонове, които се удостоверяват плащането на услуга, дейност или доставка.  Подсъдимият извършвал счетоводно обслужване срещу заплащане и по устна договорка на различни фирми. Ежемесечно обслужваните от него дружества   представяли фактури  с цел осчетоводяването им. Така Цветан Цв. се снабдявал и разполагал с номера на фактури и съответните стойности, които използвал при изготвянето на дневниците за фиктивните сделки, осчетоводявани от „Хоумър“ ООД .\r\nДелото срещу подсъдимия управител предстои да бъде насрочено за разглеждане във Варненския окръжен съд. Ако съдът го признае за виновен, той може да получи наказание лишаване от свобода от 3 до 8 години и конфискация на част или на цялото си имущество.", "date": "2017.11.22", "title": "Варна: Окръжната прокуратура предаде на съд управител на фирма, избегнал плащането на данъци за над 68 000 лева"}
{"url": "http://www.focus-news.net/news/2017/11/22/2459662/balgariya-i-velikobritaniya-razshiryavat-satrudnichestvoto-si-v-oblastta-na-logistichnata-poddrazhka-na-vaorazhenite-sili.html", "text": "Правителството одобри проекта на меморандум за разбирателство между министерствата на отбраната на България и на Великобритания относно взаимна логистична поддръжка. Това съобщиха от правителствената информационна служба. Документът ще замени аналогичен меморандум от 2007 г., като ще разшири неговата рамка на приложение. \r\nВ сравнение с досегашните договорености се регламентират и други направления на логистиката, като медицинска поддръжка, специфични логистични дейности при ликвидиране на последствия от природни бедствия и др. На тази основа се предвижда да бъдат договаряни и сключвани отделни споразумения между министерствата на отбраната на двете страни за размяна на материални ресурси, осигуряване на транспорт и за други конкретни задачи с относително кратък период на изпълнение.\r\nПодписването на меморандума създава необходимите условия за взаимна поддръжка между военни формирования от въоръжените сили на двете страни при съвместно участие във военни дейности на НАТО както на националните им територии, така и извън тях. Това допълнително гарантира изпълнението на поетите ангажименти, произтичащи от членството на страната ни в НАТО, и повишава оперативните способности за гарантиране на националната сигурност и интегриране към колективната отбрана.", "date": "2017.11.22", "title": "България и Великобритания разширяват сътрудничеството си в областта на логистичната поддръжка на въоръжените сили"}
{"url": "http://www.focus-news.net/news/2017/11/22/2459663/afp-asotsiatsiyata-maykite-ot-srebrenitsa-e-chastichno-udovletvorena-ot-prisadata-sreshtu-ratko-mladich.html", "text": "Асоциацията „Майките от Сребреница” е „частично удовлетворена\" от присъдата срещу Ратко Младич, който ще прекара остатъка от живота си в затвора за геноцид, военни престъпления и престъпления срещу човечеството, предава AFP.\r\n„Частично удовлетворена съм. Присъдата му е по-тежка, отколкото тази на Радован Караджич. Но не бе признат за виновен по обвинения в геноцид в някои населени места“, заяви Мунира Шубашич, председател на „Майките от Сребреница“. \r\nВ сряда Трибуналът в Хага осъди на доживотен затвор бившия командир на босненските сърби Ратко Младич. Той бе обвинен за едни от най-кръвопролитните събития във войната в Босна и Херцеговина – обсадата на Сараево, етническото прочистване в района на Приедор и клането в Сребреница, при което бяха убити близо осем хиляди мюсюлмани – мъже и момчета.\r\nСъдът призна вината му по 10 от общо 11 обвинения, сред които геноцид, военни престъпления и престъпления срещу човечеството. За геноцид в седем общини в Източна Босна Младич не бе признат за виновен. Тереза Герова", "date": "2017.11.22", "title": "AFP: Асоциацията „Майките от Сребреница” е „частично удовлетворена\" от присъдата срещу Ратко Младич"}
{"url": "http://www.focus-news.net/news/2017/11/22/2459664/obshtinite-poluchavat-nad-16-mln-lv-za-optimizatsiya-na-uchilishtnata-mrezha-i-stimulirane-na-rezultatite-v-uchilishtata.html", "text": "Министерски съвет одобри допълнителни трансфери в размер на 12 260 475 лв. по бюджетите на общините, съобщиха от правителствената информационна служба. Със средствата се осигуряват финансово дейности по модул „Оптимизиране на вътрешната структура на училищата, детските градини, ученическите общежития и регионалните центрове за подкрепа на процеса на приобщаващо образование“ от Националната програма „Оптимизация на училищната мрежа“. С тях ще бъдат изплатени обезщетения за юли и август 2017 г. при намаляване на числеността на персонала поради промяна в структурата и състава му, както и за обезщетения при прекратяване на трудовите правоотношения на друго основание. Включени са и обезщетения на персонала при преструктурирането на мрежата чрез закриване или преобразуване на училища, детски градини, общежития и регионални центрове.\r\nНа общините са предоставени и 3 926 650 лв., осигурени от бюджета на МОН за изплащане на допълнително възнаграждение за постигнати резултати от труда на директорите на общинските детски градини, училища, центрове за подкрепа за личностно развитие и за специална образователна подкрепа.", "date": "2017.11.22", "title": "Общините получават над 16 млн. лв. за оптимизация на училищната мрежа и стимулиране на резултатите в училищата"}
{"url": "http://www.focus-news.net/news/2017/11/22/2459665/predsedatelyat-na-narodnoto-sabranie-tsveta-karayancheva-razgovarya-s-prezidenta-na-konsultativniya-nauchen-savet-na-evropeyskite-akademii-prof-tieri-kurvoazie.html", "text": "Председателят на Народното събрание Цвета Караянчева разговаря с президента на Консултативния научен съвет на европейските академии проф. Тиери Курвоазие. В срещата участваха председателят на парламентарната Комисия по образованието и науката Милена Дамянова и председателят на Българската академия на науките акад. Юлиан Ревалски. Това съобщиха от пресцентъра на Народното събрание.\r\nПроф. Курвоазие е в България по повод заседанието на Бюрото и на Съвета на Консултативния научен съвет на европейските академии. Той информира Цвета Караянчева, че Българската академия на науките е домакин и съорганизатор на форума, тъй като България поема Председателството на Съвета на ЕС през първата половина на 2018 г. \r\nГостът отбеляза, че Съветът на европейските академии е създаден от националните академии на науките от държавите-членки на Европейския съюз и ролята му е да предоставя на политиците в ЕС научно базирана експертиза по въпроси, които са от полза за гражданите на Европа. \r\nПредседателят  на Народното събрание Цвета Караянчева отбеляза, че за политиците е изключително важно взаимодействието с академичните среди в интерес на добруването на гражданите. Особено ценни са знанията на учените и тяхното мнение при подготовката на законите, подчерта тя и допълни, че се разчита на експертното мнение на хората на науката в редица области. \r\nПроф. Курвоазие посочи, че Консултативният научен съвет на европейските академии изготвя анализи и препоръки по актуални въпроси и проблеми, свързани с разработване на политиките на ЕС. Ние можем да даваме съвети в области, където е необходимо да се създава ново законодателство като биоразнообразие, климатични промени, здравеопазване, храни, заяви той.", "date": "2017.11.22", "title": "Председателят на Народното събрание Цвета Караянчева разговаря с президента на Консултативния научен съвет на европейските академии проф. Тиери Курвоазие"}
{"url": "http://www.focus-news.net/news/2017/11/22/2459666/prof-d-r-lyudmila-angelova-meditsinski-universitet-varna-silata-na-genetikata-ne-e-v-lechenieto-a-v-profilaktikata.html", "text": "Силата на генетиката не е в лечението, а в профилактиката. Това каза проф. д-р Людмила Ангелова, ръководител на УНС по медицинска генетика към Катедрата по педиатрия и медицинска генетика в Медицински университет – Варна и началник на лабораторията по медицинска генетика в УМБАЛ „Св. Марина“ – Варна, на пресконференция за представяне на новите възможности за ранно откриване по време на бременността на тежки генетични заболявания чрез използването на неинвазивни ДНК тестове, предаде репортер на Радио „Фокус“ – Варна. Проф. д-р Ангелова представи подходите на генетична профилактика – генетично консултиране, пренатална диагностика и генетичен скрининг. „Болшинството генетични заболявания не могат да бъдат радикално излекувани, но много от тях могат да бъдат управлявани, за да се елиминира или да се редуцира тежестта на състоянието при оставащ абнормен генотип или кариотип според нивото на възникване на мутацията. Още Хипократ е казал, че превенцията е нещо по-добро от лечението и точно в този аспект помагат генетичното консултиране, генетичният скрининг и пренаталната диагностика“, посочи специалистът. \r\nПроф. д-р Людмила Ангелова отбеляза, че единствено в медицинската генетика понятието първична профилактика или превенция има различен контекст от цялата останала медицина. „Под първична профилактика се разбира недопускане на създаване на абнормния генотип или кариотип. Всичко останало – създаден, терминиран по време на бременност, предотвратена изявата на заболяването заради скрининг след раждане на индивида са вече вторична и третична профилактика. От тази гледна точка само генетичното консултиране може да изиграе ролята на първична профилактика, да обясни какви са рисковете за семейството и да го поощри или въздържи от бъдещи бременностти, при семейства, които взимат самостоятелно адекватно решение въпреки ретроспективния характер на консултацията. Това означава, че се касае за наличие на вече едно първично нарушение в семейството, след което то идва да търси профилактика при нас. Тенденцията трябва да стане проспективна, а не ретроспективна. С масовост на профилактиката, а не след възникване на едно събитие, което е лошо. При висок риск има огромно значение дали има пренатална диагностика или няма пренатална диагностика за семейството“, посочи проф. Людмила Ангелова.\r\nМарияна ВАЛЕНТИНОВА", "date": "2017.11.22", "title": "Проф. д-р Людмила Ангелова, Медицински университет – Варна: Силата на генетиката не е в лечението, а в профилактиката"}
{"url": "http://www.focus-news.net/news/2017/11/22/2459667/parlamentat-prie-edinodushno-na-parvo-chetene-promenite-v-targovskiya-zakon-vneseni-ot-pg-na-bsp-za-balgariya.html", "text": "Парламентът прие единодушно на първо четене промените в Търговския закон, внесени от ПГ на „БСП за България“, предаде репортер на Агенция „Фокус“.  „За“ тях гласуваха  132 народни представители, без „против“ и „въздържал се“. Промените целят прекратяването на порочните практики фирми със задължения да се прехвърлят на малоимотни и социалнослаби граждани. Втората насока на приетите промени целят по-добра защита на работниците и служителите. С приетия законопроект се дава възможност на една трета от наетите лица по трудови правоотношения да подадат до съда искане за откриване на процедура по несъстоятелност на фирмата, в която работят, в случаи, че повече от два месеца не са им изплащани отработени заплати.  \r\nДеница КИТАНОВА", "date": "2017.11.22", "title": "Парламентът прие единодушно на първо четене промените в Търговския закон, внесени от ПГ на „БСП за България“"}
{"url": "http://www.focus-news.net/news/2017/11/22/2459668/razgrad-zadarzhaha-mazh-s-nezakonen-boen-arsenal.html", "text": "54-годишен мъж от Разград е задържан за притежание на незаконно оръжие, съобщиха от пресцентъра на ОДМВР - Разград. В хода на образувано досъдебно производство днес са предприети процесуално-следствени действия, при които са извършени претърсвания в складово помещение и имот, обитавани от Я.Л. При обиските са намерени и иззети въздушна пушка с оптичен прицел и нарезна цев, пистолет „Марго“ 22 калибър с 9 боеприпаса, револвер „AST“, револвер „ME RANGER“ 9 мм с поставени 6 сигнални боеприпаса, три броя държачи с намиращи се в тях общо 100 патрона различен калибър, кутия с приспособления за бойни и огнестрелни оръжия, самоделен револвер с 4 патрона в барабана, самоделен метален заглушител, газов револвер „Dan Wenon“ и 6 гилзи, револвер „Еkol Viper“, монтиран на муфа за изстрелване на сигнални боеприпаси. Мъжът не е криминално проявен. \r\nВ ход е разследване за престъпление по чл.339, ал.1 от НК.", "date": "2017.11.22", "title": "Разград: Задържаха мъж с незаконен боен арсенал"}
{"url": "http://www.focus-news.net/news/2017/11/22/2459669/lorita-radeva-shte-vavedem-zakonodatelni-promeni-za-da-reglamentirame-kachestvata-na-gorivata-za-bitovo-gorene.html", "text": "Ще въведем законодателни промени, за да регламентираме нивото на качествата на горивата за битово горене. Това каза Лорита Радева - председател на комисията по опазване на околната среда, земеделие и гори към Столична община, във връзка с резултатите от сравнително измерване на качеството на атмосферния въздух в София, което е извършено с мобилни станции на Изпълнителна агенция по околна среда (ИАОС) в периода 13-20 ноември в четири столични района с различни видове отопление и различен автомобилен трафик, предаде репортер на Агенция „Фокус“.\r\nПо думите й измерванията показват, че битовото горене е един от основните замърсители на въздуха с фини прахови частици. „Още веднъж посочваме факта, че засилваме контрола върху нерегламентираното горене на материали, които предизвикват високо замърсяване, каквото е горенето на гуми, на премахване на обвивката на кабели и др. Във връзка с това въвеждаме и пилотен проект, който да убеди гражданите, че можем да използваме и горива, които също са с добри качества за отопление, но не замърсяват въздуха. Той стартира със закупуването на 30 печки, които да бъдат предоставени на индивидуални потребители от район „Нови искър“. С него на базата на горивопелети ще очакваме да получим показатели за добро отопление на домовете на гражданите и без влошаване на показателите на въздуха“, посочи още тя и уточни, че едно от действията на Столична община, свързани със законодателни промени, са  да се регламентира нивото на качествата на горивата за битово горене, които се предлагат. \"За сега няма такива стандарти. Важна инициатива за нас е да не се допусне и на хората, които са с ниско социално положение и се подпомагат енергийно, да им се дават горива с качества, влияещи за влошаване на въздуха\", каза още тя.\r\nРадева обясни, че Столична община участва и в проект за трансгранично сътрудничество. „В него ще апробираме една система, която на местно ниво с мобилни сензори да позволи да увеличи възможностите за проследяване на качеството на въздуха не само на местата, на които са разположени станции на Изпълнителната агенция по опазване на околната среда. Тя ще ни насочи към проблемните зони и съответно към работа върху тях. Както вече сме казвали, на финална права сме и с предприемането на мерките по механизма за действие на Столична община  по системата за ранно предупреждение на замърсяването на въздуха. Имаме разработена такава система заедно с екип на БАН и в момента работна група, назначена със заповед на кмета на Столична община, в момента разработва това, каква поредица от мерки да бъде предприемана, когато предстои такова замърсяване на въздуха, за да може да реагираме адекватно“, каза още тя.\r\nЦветилена СИМЕОНОВА", "date": "2017.11.22", "title": "Лорита Радева, Столична община: Ще въведем законодателни промени, за да регламентираме качествата на горивата за битово горене"}
{"url": "http://www.focus-news.net/news/2017/11/22/2459670/zam-predsedatelyat-na-bsp-za-balgariya-zhelyo-boychev-mezhdu-pozitsiite-na-bsp-i-knsb-po-byudzheta-ima-mnogo-obshti-momenti.html", "text": "Между позициите на БСП и КНСБ по бюджета за следващата година има много общи моменти и можем да работим заедно. Това заяви зам.-председателят на „БСП за България“ Жельо Бойчев след среща с председателя и представители на КНСБ, съобщиха от пресцентъра на НС на БСП. Според Бойчев обществото има нужда от политика, противопоставяща се на бедността и все по-големите неравенства в страната. „Те ще раждат все повече проблеми. Това е дълга битка, но можем да работим заедно“, допълни народният представител.\r\nЖельо Бойчев уточни, че голямо сходство има в позициите им за философията на бюджетите – формирането на приходна част, предложението на БСП за прогресивно данъчно облагане, подценяването на приходите, ниският процент на преразпределение, общото желание за увеличение на максималния осигурителен доход и големият въпрос за несъразмерното облагане между труда и капитала в България. „Това са въпроси, с които сме се ангажирали и ще продължим да ги отстояваме. Битката за средствата за наука трябва да водим заедно. Не може да продължава унизителната политика за доходите на хората, заети с научна дейност“, подчерта той. \r\nЖельо Бойчев заяви, че има стремеж всички предложения на БСП, за които говори партията, да бъдат разписани като политика. „Ще се радваме да получим подкрепа, защото целта ни е една - благоденствието на страната и на българските граждани“, каза още той. Бойчев допълни, че и двете страни споделят необходимостта от обща политика по доходите, каквато липсва в бюджета. \r\n„Трябва да се помисли за по-справедлива данъчна система. Предстои много сериозен дебат в обществото, защото дори десни експерти стигат до този извод“, заяви народният представител от левицата Георги Гьоков. Той подчерта, че БСП предлага скала, според която минималната работна заплата не се облага с данък, а в следващите стъпки се залага прогресивно данъчно облагане. „Очаквайте от нас подкрепа в бюджета на ДОО. Няма как една партия да управлява години наред, да прави едно и също и да има промяна“, каза още Гьоков. \r\n„Трябва да има промяна в модела на финансиране на здравеопазването“, заяви народният представител Георги Михайлов. Според него трябва да започне дебат между институциите, защото промяната на модела е сложен процес и би отнело много време. Той е на мнение, че няма готовност за реформи в сектора. „Здравеопазването не е търговска дейност. Готови сме да предложим цялостна промяна в начина на функциониране на системата. Бихте искали подкрепа от КНСБ за вътрешното балансиране на бюджета“, посочи Михайлов. Според него са нарушени основни пропорции в бюджета – отношението към болничната помощ и към общинските болници. \r\n„Много болен въпрос е липсата на кадрите в системата на здравеопазване. Масово напускат България лекари и медицински сестри“, подчерта депутатът от левицата Георги Йорданов. Според него начинът за решаване на проблема е справедливо оценяване на труда на медицинските специалисти – лекари, медицински сестри и акушерки. „Това е нещо, което в настоящия момент бе прието от почти всички, свързани със сферата на здравеопазването, но не бе заложено в предлаганите бюджети на НЗОК и МЗ“, обясни народният представител.\r\nОт КНСБ се съгласиха, че трябва да се промени философията на бюджета и затова не са го подкрепили.", "date": "2017.11.22", "title": "Зам.-председателят на „БСП за България“ Жельо Бойчев: Между позициите на БСП и КНСБ по бюджета има много общи моменти"}
{"url": "http://www.focus-news.net/news/2017/11/22/2459671/plovdiv-sas-zasazhdaneto-na-21-dravcheta-v-parka-na-ul-bogomil-zapochna-esennoto-zalesyavane-v-rayon-iztochen.html", "text": "Със засаждането на 21 дръвчета в парка на ул. „Богомил” започна есенното залесяване в район „Източен“ в Пловдив. Това каза за Радио „Фокус” – Пловдив районният кмет Николай Чунчуков. По думите му за по-малко от две години след откриването му паркът се е превърнал в едно от любимите места за отдих на хората от квартала. „Поддържа се добре, живият плет вече се е оформил, засадените досега над 100 дръвчета се развиват оптимално поради непрестанните грижи на ОП „Градини и паркове” и изградената поливна система“, подчерта Чунчуков. Той напомни, че изграждането на парка върху 7 декара пустеещо пространство в края на ул. „Богомил” бе финансирано с европейски средства по ОП „Регионално развитие“, мярка „Зелена градска среда“. Всички новозасадени дръвчета от видовете бор, кедър, блатен кипарис, чинар, еводия и магнолия са собствено производства на ОП „Градини и паркове”. Същото се отнася и за 50-те туи, с които днес е попълнен зеленият пояс на бул. „Княгиня Мария Луиза”. Николай Чунчуков посочи, че до края на сезона се предвижда растителността в район „Източен” да се увеличи с около 100 дръвчета и 500 храста.\r\nТони МИХАЙЛОВ", "date": "2017.11.22", "title": "Пловдив: Със засаждането на 21 дръвчета в парка на ул. „Богомил” започна есенното залесяване в район „Източен”"}
{"url": "http://www.focus-news.net/news/2017/11/22/2459672/minen-lovets-tsibar-shte-uchastva-v-uchenieto-na-turskite-vms-nusret-17.html", "text": "Днес в пункт за базиране Варна се проведе ритуал по изпращане на минен ловец „Цибър” от състава на дивизион миночистачни кораби, който заминава на задгранично плаване. Това съобщиха от пресцентъра на Военноморските сили.\r\nПриветствия към командира на кораба капитан ІІІ ранг Лъчезар Иванов и 49-членния екипаж и пожелания за безаварийно плаване и успешно изпълнение на поставените задачи отправи заместник-началникът на щаба на Военноморските сили капитан I ранг Венцеслав Димитров и командирът на дивизион миночистачни кораби капитан I ранг Павлин Щерев. Беше отслужен молебен за здраве и успешно плаване.\r\nОт днес до 5 декември корабът ще участва в ежегодното учение с международно участие на противоминните сили на ВМС на Република Турция „NUSRET 17”. Учението се провежда в пристанище Чанаккале (Турция), Сароски залив, СИ част на Егейско море (националните морски пространства на Турция). Освен екипажа на борда на кораба е и екип от щаба на ВМС, който ще проведе сертифициране на кораба съгласно изискванията на стандартите на НАТО, необходимо за военноморски единици, които са декларирани за участие в мисии и операции водени от НАТО.\r\nУчението ще премине в две фази:\r\nПървата са тренировки и подготовка в базови условия в пристанище Чанаккале, където всички участници ще проведат планиране и детайлизиране на провеждането на епизодите от следващата фаза „Изпълнение”, която ще се проведе на море в предварително планирани райони.\r\nВтората е фаза „Изпълнение”, където на море ще се проведат противоминни действия – свързани с извършване на търсене, класифициране и подриваване на практически морски мини, а също и противоминно тралене от противоминните кораби. Ще бъдат отработени също и действия свързани с отразяване на асиметрични и въздушни заплахи на море. В учението са включени и епизоди за сглобеност на екипажите, свързани с морската практика. Такива са буксировка на повреден кораб, управление на кораба при повреда на рулевото устройство и енергетичната установка, приемане и предаване на леки товари на ход и тактическо маневриране.\r\nВ учението, освен Турция, участват: Втора постоянна военноморска група на НАТО, където участва и базов миночистач „Шквал”, противоминни кораби и групи за унищожаване на морски мини от ВМС на Великобритания, Гърция, Италия и щабни офицери от ВМС на Румъния, Словения, Катар и Туркменистан.", "date": "2017.11.22", "title": "Минен ловец „Цибър” ще участва в учението на турските ВМС „NUSRET 17”"}
{"url": "http://www.focus-news.net/news/2017/11/22/2459673/deputatat-ot-dps-ramadan-atalay-e-transportiran-v-lechebno-zavedenie-sled-kato-e-pripadnal-na-izlizane-ot-narodnoto-sabranie.html", "text": "Депутатът от ДПС Рамадан Аталай е транспортиран в лечебно заведение, след като е припаднал на излизане от Народното събрание, предаде репортер на Агенция \"Фокус\". Оказана му е първа помощ от лекари от ПГ на ДПС. Вероятно Рамадан Аталай е настанен в УМБАЛ \"Света Екатерина\".", "date": "2017.11.22", "title": "Депутатът от ДПС Рамадан Аталай е транспортиран в лечебно заведение, след като е припаднал на излизане от Народното събрание"}
{"url": "http://www.focus-news.net/news/2017/11/22/2459674/hristo-grigorov-bchk-v-problema-s-voynata-po-patishtata-tryabva-da-bade-vavlecheno-samoto-obshtestvo.html", "text": "В проблема с войната по пътищата трябва да бъде въвлечено самото общество. Това каза председателят на Българския червен кръст (БЧК) Христо Григоров в интервю за Агенция „Фокус“ за набирането на средства в подкрепа на незрящите хора от Перник, които пострадаха в тежката катастрофа край село Микре. По думите му, ако обществото не бъде въвлечено в проблема, нито една институция, нито един управляваща и нито  една политическа партия не може да се справи с този проблем. Той отчете като важно обучението на шофьорите. „Преди една седмица чух една шега, че в България колите щели да бъдат продавани много по-евтини, защото ще ги продават без мигачи. Тръгнете по пътя да видите за какво става дума. Каква е причината за катастрофите? Тя е дълбоко в нас, тя е във всеки един човек. Да, инфраструктурата не е най-добрата, но тя не е основната причина. Основната причина сме ние. Нашето собствено аз балансирано ли е? Спокойно ли е? Уравновесено ли е? Това са въпросите, които трябва да бъдат поставени пред обществото и то да си отговори на тях, за да започне да коригира своето поведение“, коментира Христо Григоров. Според него това ще стане чрез обединението на институциите, на неправителствения сектор, за да може всички заедно да стигнем до тази мечтана цел, а именно да тушираме и намалим войната по пътищата. „Нямаме повече право да губим млади хора по пътищата“, заяви Христо Григоров.  Той посочи, че всеки един от нас, сядайки зад волана, има отговорност не само за себе си, а за тези, които вози и към тези, които са пътя.\r\nДеница КИТАНОВА", "date": "2017.11.22", "title": "Христо Григоров, БЧК: В проблема с войната по пътищата трябва да бъде въвлечено самото общество"}
{"url": "http://www.focus-news.net/news/2017/11/22/2459675/obreshko-nechev-byuro-po-truda-veliko-tarnovo-vse-po-trudno-se-namirat-opredeleni-kadri-i-tova-se-ochertava-kato-tendentsiya-v-poslednite-mesetsi.html", "text": "233 свободни работни места са заявени в Дирекция „Бюро по труда” в областния център през месец октомври. Това е с 264 по-малко в сравнение с месец септември 2017 година, каза на пресконференция Обрешко Нечев, директор на дирекцията, предаде репортер на Радио „Фокус” – Велико Търново. По общини те са както следва Велико Търново – 212, за Елена – 19 и за Златарица – 2. „От 216-те вакантни позиции на първичния трудов пазар, 186 са за лица без квалификация, 21 за специалисти и 9 места – за лица с работническа професия. Заетите работни места за месеца общо са 487, като това е с 220 повече в сравнение със септември”, обясни Нечев. Той допълни, че е нормално през есента да има повече търсещи работа лица. Това се дължи на факта, че приключват сезонните заетости по курортите или са свързани със селскостопанска дейност. \r\n„Все по-трудно започват да се намират определени кадри и това се очертава като тенденция в последните месеци. Въпреки това равнището на безработица при нас е доста по-ниско, спрямо средното за страната”, каза още Обрешко Нечев. Той посочи, че сред регистрираните безработни лица има хора с всякакво образование и различна по вид квалификация.\r\nЛуиза ТРАНЧЕВА", "date": "2017.11.22", "title": "Обрешко Нечев, Бюро по труда – Велико Търново: Все по-трудно се намират определени кадри и това се очертава като тенденция в последните месеци"}
{"url": "http://www.focus-news.net/news/2017/11/22/2459676/blagoevgrad-parva-kopka-po-proekt-rekonstruktsiya-i-rehabilitatsiya-na-ulichnata-mrezha-v-zapadnata-chast-na-gotse-delchev-shte-se-provede-na-23-noemvri.html", "text": "Първа копка по проект „Реконструкция и рехабилитация на уличната мрежа в западната част на Гоце Делчев” ще се проведе на 23 ноември. Това съобщиха от пресцентъра на Община Гоце Делчев. С първата копка ще бъде даден старт на изпълнението на строително-монтажните работи по проекта. Официалното събитие ще се проведе на 23 ноември от 11.00 часа в района на кръстовището на ул. Пирин” с ул.»Екзарх Йосиф”. Проект „Реконструкция и рехабилитация на уличната мрежа в западната част на Гоце Делчев”, включва цялостно обновяване на улиците „Иларион Макариополски”, „Христо Силянов”, „Полковник Дрангов”, „Пирин”, „Арда”, „Марица”, „Тунджа”, „Цариброд”, „Екзарх Йосиф”, „Враня”, „Пирот”, „Ниш”, „Кичево”, „Дебър”, „Прилеп”, „Атанас Свещаров”, „Кръстю Сарафов”, „Атанас Дуков”, „Стефан Захариев”, „Гьорче Петров”, „Преспа” и „Вихрен” в  Гоце Делчев с обща дължина 6 400 линейни метра. Стойността на проекта е 5 698 760 лева, 100% безвъзмездна финансова помощ от приоритетна ос 1 „Устойчиво и интегрирано градско развитие“ на Оперативна програма „Региони в растеж” 2014 - 2020 г. \r\nСрокът на изпълнение на проекта е 30 месеца, считано от датата на подписване на договора 6 декември 2016 г. Проектът е първият, който стартира от одобрената Инвестиционна програма на Община Гоце Делчев по Оперативна програма „Региони в растеж“, която е на обща стойност от 19 070 867,83 лева, от които 18 995 867,83 лева безвъзмездна финансова помощ и 75 000 лева собствено участие.", "date": "2017.11.22", "title": "Благоевград: Първа копка по проект „Реконструкция и рехабилитация на уличната мрежа в западната част на Гоце Делчев” ще се проведе на 23 ноември"}
{"url": "http://www.focus-news.net/news/2017/11/22/2459677/ministar-neno-dimov-nay-seriozno-previshavane-na-normata-za-fini-prahovi-chastitsi-na-atmosferniya-vazduh-sa-otcheteni-vav-vidin-montana-i-gorna-oryahovitsa.html", "text": "Най-сериозно превишаване на нормата за фини прахови частици на атмосферния въздух са отчетени във Видин, Монтана и Горна Оряховица. Това каза министърът на околната среда и водите Нено Димов, предаде репортер на Агенция „Фокус“.\r\n„За последните две години резултатът от измерванията в в София е добър. Имаме добър резултат и в други големи градове. С най-нисък резултат са Видин, Монтана и Горна Оряховица, където са отчетени най-сериозни превишения на нормата за фини прахови частици на атмосферния въздух. Но провеждаме много активна дейност, за да намерим конкретни мерки, които да доведат до решаване на проблема“, отбеляза още той.\r\nПо думите му днес в Брюксел се е провела експертна работна среща между експерти на Министерството на околната среда и водите и експерти на министерствата на енергетиката, на икономиката, както и с представители на Столична община и на още няколко общини. „В петък започва голяма национална конференция, също посветена на въздуха. А през февруари 2018 г. ще има и международна конференция, която се организира от Председателството на Съвета на ЕС на България и Европейската комисия, за въздуха. Другата седмица на 28 ноември пък ще имам среща на политическо ниво с комисаря по околна среда, морско дело и рибарство Кармену Вела и ще водя заместник-министрите, чиито експерти днес са в Брюксел. Така че всичко това са активности, търсещи  решения, които да доведат да решаването на проблема с чистотата на въздуха. Разбира се, няма как да очакваме това да се случи за една нощ. Това е процес, който трябва да продължи“, обясни министър Димов.\r\nЦветилена СИМЕОНОВА", "date": "2017.11.22", "title": "Министър Нено Димов: Най-сериозно превишаване на нормата за фини прахови частици на атмосферния въздух са отчетени във Видин, Монтана и Горна Оряховица"}
{"url": "http://www.focus-news.net/news/2017/11/22/2459678/prokuror-asya-petrova-otgovornostta-za-finansiraneto-na-neotlozhnite-remontni-deynosti-na-yaz-beli-iskar-se-prehvarlya-mezhdu-institutsiite.html", "text": "Отговорността за финансирането на неотложните ремонтни дейности  на яз. „Бели Искър“  се прехвърля между институциите. Това каза на брифинг заместникът на главния прокурор при Върховна административна прокуратура (ВАП) Ася Петрова, предаде репортер на Агенция „Фокус“. Петрова обясни, че в хода на разпоредената от ВАП проверка по спазване на Закона за водите във връзка с обезпечаване на техническата безопасност на яз. „Бели Искър“ се е установило, че независимо от промяната по отношение на собствеността на язовира, в нарушение на Закона за държавната собственост, в продължение на повече от 6 години възникването на правото на собственост в полза на държавата не е документирано по надлежния ред – чрез акт за публична държавна собственост. „Такъв бе съставен едва след намесата на ВАП в изпълнение на наше разпореждане от 18 януари 2017 г. Но до настоящия момент не са предприети ремонтни дейности в изпълнение на наше разпореждане за гарантиране на безопасността на съоръжението. Единствените предприети действия в изпълнение на ВАП са мерките по спазването на въведените ограничения за натоварване при експлоатация на стената на яз. „Бели Искър““, обясни тя. По думите на Ася Петрова отговорността за финансирането на тези наложителни ремонтни дейности се прехвърля между министерства, Столична община, областната управа и концесионера „Софийска вода“ АД. „Поради това с оглед на констатираното бездействие  по отношение на непредприемането на ремонтни действия на 26 октомври 2017 г. ВАП ангажира министъра на околната среда и водите, регионалния министър, министъра на енергетиката, министъра на вътрешните работи, председателя на ДАМТН, изпълнителният директор на „Софийска вода“ АД и кмета на Столична община за предприемане на незабавни конкретни мерки  - организационни, контролни, санкционни и превантивни с оглед предотвратяване на опасни последици при експлоатацията на язовирната стена“, коментира Петрова.  Тя уточни, че поради констатирано от страна на ДАМТН бездействие проявено от страна на министъра на регионалното и благоустройството във връзка със задължения за предприемане на ремонтни действия по отношение на язовирната стена на яз. „Бели Искър“ е съставен акт през август 2017 г. за установяване на административно нарушение на регионалният министър. „Нямаме данни да е издадено наказателно постановление, но така или иначе е стартирано производство административно-наказателно за привличане към административно-наказателна отговорност на министъра. Не предприемането на действия по започване на укрепителните мероприятия (ремонтните) по отношение на язовирната стена на яз. „Бели Искър“ се дължи и на независимия регулатор КЕВР, според което концесионерът не следва да се натоварва с инвестиционни разходи по поддръжката и експлоатацията на яз. „Бели Искър““, уточни тя и допълни, че тази позиция противоречи на параграф 10 ал. 1 от преходните и заключителните разпоредби на Закон за изменение и допълнение на Закона за водите, предвиждащи, че при промяна в собствеността върху водно стопански системи, предоставени на концесия не се засяга предоставянето по отношението на тези обекти права и задължения на страните по договора за концесия. „А според договора за концесия, сключен между Столична община и „Софийска вода“ АД концесионерът е изцяло задължен и отговорен за своя сметка и риск за всички аспекти от експлоатацията и поддръжката на яз. „Бели Искър“. Изложените проблеми със сигурност са със засилено обществено значение, тъй като се касае за живота и здравето на гражданите. Ето защо ние сме сезирали министър-председателя на Р България“, каза още Ася Петрова.", "date": "2017.11.22", "title": "Прокурор Ася Петрова: Отговорността за финансирането на неотложните ремонтни дейности  на яз. „Бели Искър“  се прехвърля между институциите"}
{"url": "http://www.focus-news.net/news/2017/11/22/2459679/stara-zagora-s-premiera-na-myuzikala-sisi-dushata-na-imperatritsata-otkrivat-festivala-na-opernoto-i-baletnoto-izkustvo-stara-zagora-2017.html", "text": "Над 200 впечатляващи с красотата си костюма са създадени за реализацията на мюзикъла „Сиси – душата на императрицата“ по музика и текст на съвременния австрийски композитор Роланд Баумгартнер, с чиято премиера на 27 ноември 2017 г. от 19.00 часа, Старозагорската опера официално ще открие 48-то издание на Фестивала на оперното и балетното изкуство в Стара Загора. Това каза по време на пресконференция авторът на декора и костюмите – Гендони, съобщиха от пресцентъра на Община Стара Загора. По думите му, визията е повлияна от стилистичните миксове от втората половина на 19-ти век, но е преведена на модерен език. Режисьор на българо-австрийската продукция, която представя произведението за първи път в пълната му версия, е директорът на старозагорския оперен театър Огнян Драганов. Той призна, че подготовката му е започнала преди две години и неоромантичната опера по замисъла си, звучи като чисто европейски мюзикъл, който представя достойно новите постижения на трупата в оперното и балетното изкуство.\r\n„Тази премиера е дългоочаквана, с една голяма предварителна инвестиция на усилия от страна на целия състав на операта, ръководена от директора Огнян Драганов. Радващо е, че за поредна година Община Стара Загора успява да бъде основен двигател и спомоществовател на фестивала. Той се финансира със 100 000 лв. бюджетни средства“, съобщи днес зам.-кметът Иванка Сотирова.\r\nТворческият екип изцяло се придържа към класическо сценично решение с пищна сценография и костюми, адекватни на епохата, в която се развива действието. Спектакълът ще пресъздаде на сцена живота на една от най-колоритните личности в австрийската история – императрица Елизабет Баварска, наричана галено Сиси. Една от най-ярките женски фигури, идол на онова време, Сиси се сравнява с други имена на влиятелни жени като Коко Шанел, Мерилин Монро, принцеса Даяна, като съдбата на последната е близка до нейната собствена. Императрица Сиси продължава да бъде за много поколения символ-легенда на свободолюбивата австрийска жена. \r\nОгнян Драганов лично е избирал изпълнителите за ролите като е търсил и визуална прилика с героите, които те  пресъздават на сцената. Той представи творческия екип на спектакъла - Емилия Иванова в ролята на Сиси, солистите Емилия Джурова, Валери Турманов, Александър Баранов, Теодор Петков, Нели Нечева и др., хор, балет и оркестър на Държавна опера-Стара Загора. Премиерния спектакъл ще дирижира босненският диригент Андрия Павлич. Хореографията е на Йоана Влагули /Гърция/. Мюзикълът се изпълнява на немски език, диалозите са на български, ще има и субтитри.  Действието се развива в 10 картини, времетраенето на спектакъла е 2 часа, а билетите са на привършване, съобщиха на пресконференцията днес. \r\nМащабният проект „Сиси – душата на императрицата“ се осъществява със съдействието на Министерството на културата на Република България, под патронажа на посланика на Република Австрия у нас Роланд Хаузер, в сътрудничество с Музикално-продуцентска къща Холендер-Калкис – Виена.\r\nДве телевизии ще заснимат представлението – БНТ и австрийската „Аркадиа ТВ“.\r\nПредстои мюзикълът да бъде представен догодина във Виена, ще има и национално представяне в цяла  България.", "date": "2017.11.22", "title": "Стара Загора: С премиера на мюзикъла „Сиси - душата на императрицата“ откриват Фестивала на оперното и балетното изкуство - Стара Загора 2017"}
{"url": "http://www.focus-news.net/news/2017/11/22/2459680/germanskite-medii-oneviniha-angela-merkel-za-politicheskata-kriza-v-stranata-komentari-v-pechata-agentsiya-fokus.html", "text": "Малко след полунощ в понеделник стана ясно, че пътят към „ямайската“ коалиция в Берлин между Съюза (ХДС/ХСС), Свободната демократическа партия (СвДП) и „Зелени“ попада в задънена улица, от която няма изход. Сондажите за съставяне на новото коалиционно правителство на страната, продължили четири седмици, завършиха с пълен провал, след като свободните демократи, водени от Кристиан Линднер, напуснаха масата за преговори, обосновавайки решението си с липсата на доверие между партиите. Така най-голямата европейска икономика бе тласната към политическа криза без прецедент в следвоенната история на Германия. \r\nСлед първоначалния шок от случилото се, което водещото издание Der Spiegel сравни с решението на Великобритания да напусне Европейския съюз и победата на Доналд Тръмп на президентските избори в САЩ, в Германия размишляват над въпроса кой е виновен за колапса в Берлин. Критиката е насочена основно към младия лидер на свободните демократи Кристиан Линднер. Канцлерът на ФРГ и лидер на Християндемократическия съюз (ХДС) Ангела Меркел като че ли ще излезе „чиста“ от ситуацията – или поне според германската преса, която и този път я оневини.\r\nВ сряда консервативният ежедневник Die Welt публикува интервю със „зеленият“ евродепутат Райнхард Бютикофер, в което германският политик хвърли вината за провала на преговорите за съставяне на „ямайска“ коалиция върху свободните демократи. \r\nБютикофер опроверга твърдението, че СвДП е напуснала масата за преговори заради близките позиции на останалите партии, преговарящи за съставяне на новото германско правителство.\r\n„Не бих се съгласил (с подобно твърдение). Съюзът (ХДС/ХСС) и „Зелени“ имат значителни противоречия, дълбоки различия. Положихме усилия за намиране на подходящи решения. Имахме допирни точки и със СвДП, но свободните демократи избягаха от отговорност в момент, в който оставаше да бъдат направени само няколко стъпки, за да бъде постигнато споразумение“, подчерта „зеленият“ политик.\r\nКакви обаче са причините за изненадващото решение на партията на Линднер, която в предходните години се възприемаше като естествен партньор в управлението на Съюза (ХДС/ХСС)? Бютикофер има ясен отговор. \r\n„Струва ми се, че СвДП просто иска да се представи като опозиционна партия. Тя критикува много голямата коалиция, в някои от случаите съвсем правилно. Партията (на Линднер) явно счита, че може да бъде успешна, само ако остане критична. Кристиан Линднер иска да запази тази линия: ние сме различни, ние сме – с изключение на „Алтернатива за Германия“, единствените, които не са част от „клуба“. И той иска да се конкурира с популистите за германските избиратели. Затова излезе от преговорите“, уверен е Бютикогер.\r\nНай-големият национален ежедневник в Германия – издаваният в баварската столица Мюнхен , публикува статия, в която насочва вниманието на читателите към един малко дискутиран път за излизане на кризата в Германия, а именно – съставянето на миноритарно правителство, водено от Ангела Меркел. \r\nГоляма коалиция или нови избори – това е въпросът, чийто отговор ще покаже пътя за излизане от политическата криза, в която навлезе Германия се колапса на коалиционните преговори между Съюза (ХДС/ХСС), Свободната демократическа партия (СвДП) и „Зелени“. Има и трета възможност – миноритарно правителство, водено от Ангела Меркел (ХДС). Този вариант обаче се споменава рядко, само за да бъде отхвърлен категорично веднага след това. Звучи почти като природен закон: правителството на малцинството не може да работи добре и е неприемливо за Германия, че даже и за световните проблеми. Наистина ли обаче е така, питат от редакцията на Die Sueddeutsche Zeitung.\r\nПравителството на малцинството не може да разчита на мнозинство в Бундестага и затова ще бъде принудено във всеки един отделен случай да търси партньори за прокарване на решенията си. Тази „подробност“, разбира се, предизвиква безпокойство за гладкостта на политическия процес в Берлин. През последните дни рисковете от миноритарно правителство бяха описани подробно, но не и шансовете, които предлага. А такива има.\r\nВсъщност, управление на правителство на малцинството не е чак толкова проблематично, колкото си мислят някои. Скандинавските страни и Канада имат добър опит в това отношение. Успех обаче има и в Германия – подобни правителства са съставяни в Берлин, провинциите Саарланд, Хесен и Северен Рейн-Вестфалия.\r\nНай-силният аргумент за правителството на малцинствата е преоценката на Бундестага. През последните години много от най-важните въпроси бяха решавани след бурни дебати в парламента, които изискваха преговори и ловко лавиране между отделните фракции. Ако правителсвтото на малцинството означава създаване на нова, по-гъвкава и по-умела култура на диалог, тогава какво лошо има в него? Така ще бъде даден шанс за разбиване на пух и прах на фантазиите, че „Алтернатива за Германия“ ще има „тежката дума“. \r\nАко се има предвид, че така или иначе Бундесратът упражнява допълнителен контрол на парламентарния процес, то аргументите срещу миноритарно правителство стават все по-малко. \r\nБерлинският  обръща внимание на една друга тенденция, която се наблюдава през последните дни в страната – засилването на натиска върху водената от Мартин Шулц Германска социалдемократическа партия (ГСДП).  След изборите за Бундестаг през септември социалдемократите отказаха категорично участието си в още една коалиция, водена от Съюза (ХДС/ХСС). Предстои да бъде изяснено дали те ще преосмислят позицията си, а решението ще стане ясно в близките дни. \r\nВ условията на политическа криза в Германия, предизвикана от внезапния колапс на коалиционните преговори за „ямайска“ коалиция между Съюза (ХДС/ХСС), Свободната демократическа партия (СвДП) и „Зелени“, се засилва натискът върху социалдемократите на Мартин Шулц, отбелязва берлинският вестник Der Tagesspiegel.\r\n„Зеленият“ политик Клаудия Рот бе поредната, която призова Германската социалдемократическа партия (ГСДП) да преразгледа категоричния си отказ за участие в управлението с партията, водена от канцлера Ангела Меркел. „Става въпрос за отговорно отношение към резултатите от изборите. Нуждаем се от отношението на ГСДП“, подчерта в сряда вицепредседателят на Бундестага. \r\nРот подчерта, че президентът Франк-Валтер Щайнмайер има тежката задача „да помисли как да убеди ГСДП да помисли сериозно над това“ как Германия да бъде изведена от безпрецедентната политическа криза. \r\nВестник , който се придържа към центристските политически възгледи, отбелязва стабилното положение, в което остава Ангела Меркел след фиаското на коалиционните преговори в Берлин.\r\nВ случай на организирането на нови парламентарни избори в Германия, Ангела Меркел ще участва в тях. В редиците на водения от нея Християндемократически съюз (ХДС) не се забелязва еуфория, но няма и съпротива. По всичко личи, че канцлерът на ФРГ не бива да се притеснява от „цареубийство“, коментира националният ежедневник Die Zeit.\r\nЮлия Клокнер бе една от първите, които се хвърлиха в пропастта в името на Ангела Меркел. „Щастливи и облекчени сме, че тя е на разположение\", бе коментарът на фракционния лидер на ХДС в провинция Рейнланд-Пфалц по повод решението на Меркел да се кандидатира, в случай че в Германия се стигне до нови избори. Съгласно думите на Кльокнер, тя е „котва на стабилността“. \r\nНе толкова еуфорично, но все пак позитивно бе изказването и на Пол Цимиак, председател на Младежкия съюз на ХДС. Хубаво е, че Меркел е решила отново да се бори, заяви християндемократът в дискусионно шоу. \r\nОт друга страна, не бива да се забравя, че все още не са изслушани критиките на съпартийците на Меркел. Все пак, под нейно ръководство, Съюзът (ХДС/ХСС) получи най-слабите изборни резултати в целия следвоенен период на Германия. След колапса на преговорите за „ямайска“ коалиция и безпрецедентното положение, което може да доведе до нови избори в страната, дали ХДС иска да бъде воден от Меркел? „Точно така“, е категоричният отговор на германските християндемократи.\r\nБлизкият до дясно-центристките и консервативни убеждения национален ежедневник Die Frankfurter Allgemeine Zeitung търси причините, довели до разпадането на преговорите за коалиция в Берлин.  Редакцията дава трибуна на председателя на Свободната демократическа партия (СвДП) Кристиан Линднер, който се оплака липсата на подкрепа от страна на канцлера Ангела Меркел (ХДС) в хода на преговорите за създаване на „ямайска“ коалиция (Съюза (ХДС/ХСС), СвДП и „Зелени“).\r\nДокато „зелените“ делегати са работили за намирането на допирни точки със свободните демократи, то от страна на Меркел не е получена „почти никаква подкрепа за компромисните ни предложения“, заяви за изданието младият лидер на СвДП. Съгласно думите на Линдер, при сондажите е станало ясно, че от тях се изисква да станат „покровител на една основно черно-зелена коалиция“. \r\n„Има граници за готовността към компромис, особено когато става въпрос за унижение на партньор. За съжаление, трябваше да разберем това в края на преговорите“, подчерта свободният демократ. \r\nЛинднер не вижда „смисъл“ за възобновяване на преговорите за съставяне на правителство в комбинация „Ямайка“. Критика бе отправена и към „Зелените“ – председателят на свободните демократи подчерта, че ако от партията на Джем Йоздемир направят коментари за водената от него политическа сила, то това ще бъде доказателство за неспособността да бъде изградено доверие между участниците в преговорите за „ямайска“ коалиция. \r\nДен по-рано, същото издание представи на вниманието на читателите резултатите от проучване, проведено от телевизионния канал ZDF в деня след краха на преговорите за новото правителство на Германия. От него стана ясно, че германските граждани изглежда не са склонни да обвинят Меркел и партията й за политическата криза в страната. \r\nПочти две трети от германците съжаляват за провала на сондажите за съставяне на „ямайска“ коалиция между Съюза (ХДС/ХСС), Свободната демократическа партия (СвДП) и „Зелени“. Това показва проучване на общественото мнение. \r\nРезултатите от анкетата показват, че 64 % от германските граждани биха искали преговорите за „ямайски“ съюз да завършат успешно, докато 21 на сто от участвалите в проучването са доволни от провала им. \r\nОбщо 55 % от анкетираните са убедени, че свободните демократи са виновни за провала на междупартийните преговори. „Зелените“ са посочени като отговорни от 39 на сто от респондентите, 37 на сто обвиняват баварския Християнсоциален съюз, а Християндемократическия съюз (ХДС) – 34 на сто. \r\nАко германците биха могли да избират между нови избори, правителство на малцинството или голяма коалиция, най-вероятно биха предпочели отново да излязат до урните – или поне 51 % от тях. Общо 43 % не са съгласни с организирането на ново гласуване. \r\nГоляма коалиция между Съюза (ХДС/ХСС) и ГСДП е приемлива за 48 % от германците, но почти толкова от гражданите на ФРГ не биха искали през следващите четири години начело на страната да стои подобен политически съюз (46%). Само 30 % от анкетираните подкрепят ръководено от Съюза (ХДС/ХСС) правителство на малцинството, докато за 64 % от германците то е неприемливо. \r\nСпоред 40 % от респондентите от нови избори ще имат полза единствено популистите от „Алтернатива за Германия“. \r\nВестник  на свой ред публикува коментарна статия, с която препоръчва на Ангела Меркел да се оттегли от политиката – но само защото вече е покорила всичките й върхове. \r\nПреди около двайсетина година малко известната тогава Ангела Меркел бе заявила, че един политик трябва да знае кога да се оттегли, преди да се превърне в „полужива развалина“. Ако в Германия бъдат организирани нови избори, то тогава за канцлера на ФРГ ще настъпи точното време да се сбогува с политиката – не защото я очаква провал, а защото е постигнала всичко, което да й позволи достойно оттегляне, коментират от редакцията на ежедневника Das Rhenische Post.\r\nМеркел е първата жена начело на Канцлерството в Берлин, първата жена от Източна Германия, издигнала се до най-високите етажи на властта в Берлин, и вероятно най-влиятелната жена в света. Тя преведе Германия през дълговата криза, кризата в еврозона, както и през хаоса на бежанската вълна. Страната е в добро икономическо състояние. Всичко това означава, че Меркел може да напусне „бойното поле“, за да отстъпи място на по-младите. Наистина, мнозина биха съжалили за подобно решение, но безспорно всички ще го приемат със заслуженото уважение. \r\nМеркел, 63-годишна, попадна в ситуация, с каквато никой от предшествениците й не бе принуден да се справя. Задачата в настоящия момент е да се предотврати по-нататъшното укрепване на „Алтернатива за Германия“, а също и да не бъде позволено на социалдемократите на Мартин Шулц и свободните демократи на Кристиан Линднер да изнудват правителството в Берлин – каквото и да е то. Това е опасен момент, който не бива да бъде подценяван. „Старият канцлер“ Хелмут Кол пропусна своя и допусна грешката, да управлява Германия в продължение на 16 г. Историята показа, че решението му не бе правилно. Затова Меркел трябва да се поучи от грешката му. \r\nМеркел е начело на ФРГ в продължение на 12 г. и спечели изборите за Бундестаг през септември, въпреки критиката, която понесе за бежанската си политика. Какво повече може да иска?\r\nВиновна или не, едно е сигурно – в Германия критиката към Ангела Меркел остава твърде скромна. Какво обаче ще бъде политическото й бъдеще, все още остава въпрос с неизвестен отговор.Тереза Герова", "date": "2017.11.22", "title": "Германските медии оневиниха Ангела Меркел за политическата криза в страната (Коментари в печата – Агенция „Фокус“)"}
{"url": "http://www.focus-news.net/news/2017/11/22/2459681/prof-d-r-lyudmila-angelova-mu-varna-ako-e-nalichna-prenatalna-diagnostika-resheniya-za-badeshti-bremennostti-vzemat-87-ot-naselenieto-a-se-vazdarzhat-13.html", "text": "Ако е налична пренатална диагностика, решения за бъдещи бременностти вземат 87% от населението, а се въздържат 13%. Това каза проф. д-р Людмила Ангелова, ръководител на УНС по медицинска генетика към Катедрата по педиатрия и медицинска генетика в Медицински университет – Варна и началник на лабораторията по медицинска генетика в УМБАЛ „Св. Марина“ – Варна, на пресконференция за представяне на новите възможности за ранно откриване по време на бременността на тежки генетични заболявания чрез използването на неинвазивни ДНК тестове, предаде репортер на Радио „Фокус“ – Варна. „Има и семейства с нисък риск (под 5%) които се въздържат от бъдещи бременности, независимо от ниския риск. 25% от тях са такива. Генетично консултиране е процес на общуване със семейството – човек, който не е емпатичен и не е психолог, не би могъл да извърши тази дейност, за да се представи информация относно същност на заболяването, риск за поява или за повторение и възможностите за лечение и превенция, по дефиниция, дадена от бащата на генетичното консултиране Питър Харпър“, каза още проф. д-р Ангелова. Тя допълни, че генетичното консултиране трябва да бъде не съдийство и недирективно. „Трябва да се пипа с ръкавици, като целта е да се поднесе балансирана версия на фактите, но винаги семейството да вземе абсолютно самостоятелно информирано решение. Благодарение на тази консултация, която дава възможности за илюстрация, за първична консултация, отстраняване на всички деструктивни елементи, семейството може да редуцира риска, като предприеме репродуктивни решения, донорска инсеминация, да се въздържи от повече бременностти, да неглижира риска и да предприеме бъдещи бременностти, да предприеме бъдещи бременностти и терминиране, ако има пренатална диагностика. Това е масовият случай“, каза още проф. д-р Людмила Ангелова.\r\nМарияна ВАЛЕНТИНОВА", "date": "2017.11.22", "title": "Проф. д-р Людмила Ангелова, МУ – Варна: Ако е налична пренатална диагностика, решения за бъдещи бременностти вземат 87% от населението, а се въздържат 13%"}
{"url": "http://www.focus-news.net/news/2017/11/22/2459682/plovdiv-prodalzhava-aktsiyata-po-premahvane-na-stari-avtomobili-v-rayon-zapaden.html", "text": "Продължава акцията по премахване на стари автомобили в район „Западен” в Пловдив. Това каза за Радио „Фокус” – Пловдив районният кмет Димитър Колев. Поредни два излезли от употреба автомобила са били принудително вдигнати от улица „Полк. Радул Милков”. На тези превозни средства са били поставени стикери с предупреждение за доброволно премахване от собствениците им. След изтичане на установения срок от три месеца от Общината са преминали към изпълнение на Наредбата за управление на отпадъците. \r\n„Ще продължаваме да разчистваме улиците от подобни изоставени превозни средства. Стремим се да репатрираме всички излезли от употреба автомобили, за да освободим междублоковите пространства и паркингите. Призовавам собствениците да взимат мерки и сами да премахват неизползваемите автомобили, за да не се стига до принудителното им вдигане”, каза още районният кмет Димитър Колев.\r\nТони МИХАЙЛОВ", "date": "2017.11.22", "title": "Пловдив: Продължава акцията по премахване на стари автомобили в район „Западен”"}
{"url": "http://www.focus-news.net/news/2017/11/22/2459683/afp-glavniyat-prokuror-na-tribunala-za-bivsha-yugoslaviya-opredeli-prisadata-sreshtu-ratko-mladich-kato-krayagalen-kamak-na-pravosadieto.html", "text": "Главният прокурор на Трибунала за бивша Югославия Серж Брамерц определи присъдата срещу Ратко Младич като „крайъгълен камък“ на международното правосъдие, предава AFP.\r\n„Днешното решение е крайъгълен камък в историята на трибунала и в международното правосъдие. Младич бе един от първите, който бе обвинен от Трибунала, и последният, който беше осъден от него“, коментира пред репортери Брамерц.Тереза Герова", "date": "2017.11.22", "title": "AFP: Главният прокурор на Трибунала за бивша Югославия определи присъдата срещу Ратко Младич като „крайъгълен камък“ на правосъдието"}
{"url": "http://www.focus-news.net/news/2017/11/22/2459684/aktsenti-v-predavaneto-simitli-minalo-nastoyashte-i-badeshte-na-radio-fokus-pirin.html", "text": "В днешното издание на предаването „Симитли – минало, настояще и бъдеще” на Радио „Фокус” – Пирин отново ще се спрем на една от темите, която разглеждахме в миналото издание, а именно инцидента в мина „Ораново”. Поводът да ви припомним за случая е пресконференцията, която кметът Апостол Апостолов даде на 16 ноември във връзка със случилото се. Какви бяха данните, които той показа пред обществеността за рудника в Симитли и какви действия ще предприеме общината с оглед на поредицата от инциденти в мината ще научите само на нашите честоти. Ще говорим и за един много актуален проблем през студените месеци, а именно нарастващия брой на бездомните кучета. Защо ветеринар от Банско изхвърля кучета от приют в село Долно Осеново и намери ли се дом за изоставените животни, ще попитаме кмета на малкото населено място Бисер Сегнемов. С него ще дискутираме и други актуални теми, свързани с почистването на пътищата през зимата, отоплението на училището и детската градина и други. В края на предаването няма да пропуснем да направим и обзор на по-важните събития и новини за Симитли и района, който се случиха в последните 7 дни.\r\nАко и вие нашите слушатели и читатели искате да коментирате темите, за които говорим днес или пък да предлагатe такива, които биха били интересни за вас, то може да ни позвъните на телефон 0885 303 373 и 073/ 88-55-81 или да ни пишете на е-майл: pirin@focus-news.net. На посочените контакти може да поставят и въпроси от различни естество, които касаят Симитли, а ние ще ги отправим към имащите отношение по въпроса отдели в общината.\r\nБъдете с нас във времето от 15.00 до 16.00 часа ако искате да бъдете на фокус за всичко, актуално, което се случва в Симитли и малките населени места от общината.\r\nПредаването „Симитли – минало, настояще и бъдеще” се излъчва на честотите на Радио „Фокус” – Пирин всяка сряда от 15.00 до 16.00 часа с водещ Ливия Нинова.", "date": "2017.11.22", "title": "Акценти в предаването „Симитли – минало, настояще и бъдеще” на Радио „Фокус” – Пирин"}
{"url": "http://www.focus-news.net/news/2017/11/22/2459685/razgrad-dvizhenieto-po-pat-ii-49-razgrad-kubrat-na-2-km-sled-selo-kichenitsa-v-posoka-kubrat-se-izvarshva-v-edna-lenta-poradi-ptp.html", "text": "Движението по път II-49 Разград - Кубрат, на 2 км след село Киченица, в посока Кубрат се извършва в една лента поради ПТП. Това съобщиха от пресцентъра на Агенция \"Пътна инфраструктура\".\r\nШофьорите да се движат с повишено внимание и съобразена скорост, като спазват указанията на \"Пътна полиция\".", "date": "2017.11.22", "title": "Разград: Движението по път II-49 Разград - Кубрат, на 2 км след село Киченица, в посока Кубрат се извършва в една лента поради ПТП"}
{"url": "http://www.focus-news.net/news/2017/11/22/2459686/radka-kosturkova-obshtina-panagyurishte-zapochva-izpalnenieto-na-proekta-za-razvitie-na-nahodishte-banya-chrez-izpolzvane-na-mineralna-voda.html", "text": "Започва изпълнението на проект „Развитие на находище „Баня” чрез пълноценно използване на природния ресурс – минерална вода”, съобщи за Радио „Фокус” – Пазарджик Радка Костуркова от Община Панагюрище. Тя обясни, че кметът на Панагюрище е подписал договор с управителя на фирмата, която ще извършва строително-монтажни работи на водопровод за минерална вода и ще изгражда резервоар в село Баня. „Договорът е част от дейностите по проект „Развитие на находище „Баня” чрез пълноценно използване на природния ресурс  – минерална вода”, който се осъществява по пилотна схема Инвестиционна програма Минерални води на Национален доверителен екофонд. \r\nОбщата цел на проекта е икономическо развитие в селския район чрез ефективно използване на природните ресурси на минералната вода в село Баня. Стойността на проекта е 353 694,46 лева, като от тях 50% – безвъзмездна финансова помощ и 50% – собствени средства. Реализацията на проекта ще доведе до подобряване на качеството и повишаване на количеството минерална вода и подобряване на водосъбирателната и водоразпределителната мрежа за минерална вода в село Баня”, обясни Костуркова. Проектът отразява общите цели на ръководството на Община Панагюрище за преодоляване на негативните демографски тенденции, за задържане на младите хора, осигурявайки им по-добър живот чрез създаване на условия за развитие на местната икономика, привличане на инвеститори, подобряване привлекателността на средата и развитие на туризма.\r\nВаня НИКОЛОВА", "date": "2017.11.22", "title": "Радка Костуркова, Община Панагюрище: Започва изпълнението на проекта за развитие на находище „Баня” чрез използване на минерална вода"}
{"url": "http://www.focus-news.net/news/2017/11/22/2459687/kyustendil-11-uchilishta-sa-podali-zayavka-za-uchastie-v-obshtinskite-uchenicheski-igri.html", "text": "11 училища от Кюстендил са подали заявка за участие в Общинските ученически игри. Това съобщи за Радио „Фокус” – Кюстендил Стоян Стоянов, експерт „Младежки дейности” към Община Кюстендил. По думите му ученическият спорт отново предизвика голямо вълнение сред ученици и учители. Децата са разделени в три възрастови групи: 5-7 клас, 8-10 клас и 11-12 клас за момчета и момичета. Игрите са започнали на 20 ноември с волейболни срещи в залата за спортни игри на спортен комплекс „Осогово”. \r\n„Всички призьори получиха специални купи и грамоти, осигурени от Община Кюстендил”, каза Стоян Стоянов. Предстои да се изиграят волейболните срещите в останалите възрастови групи. До края на годината ще се изиграят и срещите по футбол и баскетбол от Общински етап на ученически игри 2017/2018 г.\r\nВенцеслав ИЛЧЕВ", "date": "2017.11.22", "title": "Кюстендил: 11 училища са подали заявка за участие в Общинските ученически игри"}
{"url": "http://www.focus-news.net/news/2017/11/22/2459688/kmetat-na-sofiya-yordanka-fandakova-blizo-5-miliona-leva-do-tozi-momenta-sa-investirani-v-kanalizatsiyata-v-selo-voynegovtsi.html", "text": "Близо 5 милиона лева до този момента са инвестирани в канализацията в село Войнеговци. Това каза кметът на София Йорданка Фандъкова, която провери изграждането на канализация в с. Войнеговци, район „Нови Искър“, предаде репортер на Агенция „Фокус“. От думите й стана ясно, че 1.56 млн. лв. са отделени за локална пречиствателна станция, 740 хил.лв. за реконструкция на 3.6 км водопровод и 2,6 млн. лв. за изграждане на 3.6 км битов канал и 1.4 км дъждовен канал. По думите й през тази година е изградена канализация и са реконструирани водопроводи по 7 улици - \"Реката\", \"Спортист\", \"Росица\", \"Детелина\", \"Васил Левски\", \"Вършец\", \"Горска поляна\". Кметът на София отбеляза, че за периода 2006 - 2016 г. са изградени и реконструирани над 150 км канализационна мрежа и над 380 км водопроводна мрежа на обща стойност близо 500 млн. лв. От тях 189 млн. лв. са финансиране от ПУДООС, ОПОС и ИСПА, от ВиК оператора - 267 млн. лв. Инвестициите са насочени в изграждане на главни клонове и разширяване на вътрешноквартална мрежа в следните населени места: Суходол, „Овча купел“, „Горна баня“, м. „Сливница – Люлин“, Банкя, Нови Искър, „Надежда“ - 3 и 4, „Горубляне“, „Бенковски“, „Модерно предградие“, „Илиянци“, „Симеоново“ и др. През 2017 г. се извършва разширение на канализационната мрежа и подмяна на съществуващи водопроводи в: кв. \"Бенковски\", кв. \"Горна баня\", \"Нови Искър\" (кв. Кумарица, кв. Курило), кв. \"Горубляне\", м. \"Сливница-Люлин\", \"Кръстова вада- изток\" и др. Инвестицията е 10 млн. лв. чрез \"Софийска вода\" и ПУДООС. „Направените инвестиции в с. Войнеговци в други дейности през последните години са около 250 000 лв., сред които ремонт на съществуващата многофункционална спортна площадка, изграждане на ново осветлението на кръста над селото, нова стрийт фитнес площадка, укрепване на сграда на кметството и отводняване. В момента се изграждат трибуни на стадиона и доставка и монтаж на седалки в с. Войнеговци, както и азширение на пътя от Софийски околовръстен път до селото Нови автобуси и връзка на автобус 21/22 с метростанция „Лъвов мост“, отбеляза още Фандъкова.", "date": "2017.11.22", "title": "Кметът на София Йорданка Фандъкова: Близо 5 милиона лева до този момента са инвестирани в канализацията в село Войнеговци"}
{"url": "http://www.focus-news.net/news/2017/11/22/2459689/pravitelstvata-na-balgariya-i-republika-makedoniya-shte-provedat-parvoto-si-savmestno-zasedanie.html", "text": "Правителствата на България и Република Македония ще проведат първото си съвместно заседание, съобщиха от правителствената информационна служба.\r\nСрещата на двата кабинета ще се проведе утре, 23 ноември, в Струмица, Република Македония. Тя ще започне с разговори на четири очи между министър-председателите Бойко Борисов и Зоран Заев, последвани от пленарно заседание.\r\nОчаква се да бъдат подписани девет документа за двустранно сътрудничество в областта на външната политика, инвестициите, енергетиката, отбраната, туризма, телекомуникациите, инфраструктурата и реакцията при бедствия. Споразуменията са част от изпълнението на Договора за приятелство, сътрудничество и добросъседство, подписан на 1 август тази година.\r\nОт българска страна в заседанието ще участват вицепремиерите Томислав Дончев, Красимир Каракачанов и Екатерина Захариева, министрите Валентин Радев, Николай Нанков, Нено Димов, Румен Порожанов, Ивайло Московски, Емил Караниколов, Теменужка Петкова и Николина Ангелкова.\r\nПреди началото на пленарното заседание министър-председателите Борисов и Заев ще поднесат венци пред паметника на президента на Република Македония в периода 1999-2004 г. Борис Трайковски.\r\nПредвидена е и церемония по връчването на специализирано превозно средство за хора с увреждания, което е дарение от България за Струмица. В началото на ноември кабинетът одобри отпускането на 70 000 лева за закупуването му. Дарението е в подкрепа на проект за социално включване на уязвими групи в община Струмица и създаването на условия за пълноценното участие на хората с увреждания в икономическия, социалния и културния живот в града.", "date": "2017.11.22", "title": "Правителствата на България и Република Македония ще проведат първото си съвместно заседание"}
{"url": "http://www.focus-news.net/news/2017/11/22/2459690/aleksandar-vuchich-prisadata-sreshtu-ratko-mladich-beshe-yasna-predvaritelno-sarbite-tryabva-da-gledat-napred.html", "text": "Държавният глава на Сърбия Александър Вучич заяви, че едва ли някой е бил изненадан от присъдата, с която бе сложен край на процеса срещу бившия командир на босненските сърби Ратко Младич, защото тя е била ясна предварително, съобщава белградското електронно издание Srbija Danas.\r\n„Като президент на Сърбия, мисля, че нямам право да тълкувам присъди“, заяви президентът пред репортери във Войводина. \r\nВучич подчерта, че ако някой си мисли, че присъдата на Младич е открита рана за сърбите, то той е направил истинска грешка. Той се обърна с призив към гражданите на страната да гледат към бъдещето, „да помислим къде и как ще живеят децата ни, как да запазим мира и стабилността в региона\".\r\nСръбският президент призна, че денят е емоционален за голяма част от хората на Балканите, за семейството на генерала, за близките и роднините на жертвите. В тази връзка той подчерта, че Сърбия ще работи усилено за изграждането на общество, в което никой от членовете на националните малцинства няма да се чувства застрашено.Тереза Герова", "date": "2017.11.22", "title": "Александър Вучич: Присъдата срещу Ратко Младич беше ясна предварително, сърбите трябва да гледат напред"}
{"url": "http://www.focus-news.net/news/2017/11/22/2459691/afp-zashtitata-na-ratko-mladich-shte-obzhalva-prisadata-mu.html", "text": "Бившият военен лидер на босненските сърби Ратко Младич, осъден на доживотен затвор в сряда, ще обжалва присъдата на Международния наказателен трибунал за бивша Югославия, увери синът му Дарко, предава AFP.\r\n„Ще се борим при обжалването, за да докажем, че тази присъда е грешна“, заяви Дарко Младич в рамките на пресконференция, организирана малко след признаването на Ратко Младич за виновен по 10 от общо 11 обвиенения, сред които геноцид, военни престъпления и престъпления срещу човечеството.Тереза Герова", "date": "2017.11.22", "title": "AFP: Защитата на Ратко Младич ще обжалва присъдата му"}
{"url": "http://www.focus-news.net/news/2017/11/22/2459692/razgrad-katastrofa-mezhdu-dva-leki-avtomobila-e-stanala-na-patya-razgrad-kubrat-sled-selo-kichenitsa-shofyorite-sa-leko-postradali.html", "text": "Катастрофа между два леки автомобила е станала на пътя Разград-Кубрат след село Киченица. Това съобщиха за Агенция „Фокус“ от пресцентъра на ОДМВР-Разград. Пътният инцидент е между „Мерцедес“ със софийска регистрация и „Опел“ с разградска. Сигналът за катастрофата е подаден около 14.30 часа. Един полицай в момента е в болницата с двамата водачи. Те не са тежко пострадали, но лекарите трябва да уточнят до каква степен са нараняванията им. Детайлите около причините, довели до катастрофата се изясняват.", "date": "2017.11.22", "title": "Разград: Катастрофа между два леки автомобила е станала на пътя Разград-Кубрат след село Киченица, шофьорите са леко пострадали"}
{"url": "http://www.focus-news.net/news/2017/11/22/2459693/sliven-okrazhniyat-sad-nalozhi-nakazanie-ot-obshto-9-godini-lishavane-ot-svoboda-na-dvama-podsadimi-za-prane-na-pari-v-razmer-na-nad-16-mln-lv.html", "text": "Окръжен съд – Сливен наложи наказание от общо 9 години „лишаване от свобода“ на Атанас М. и Емил Т., подсъдими за пране на пари в размер на над 1,6 млн. лв. Това съобщиха от пресцентъра на Апелативна прокуратура-Бургас.\r\nПо внесен обвинителен акт на Окръжна прокуратура – Сливен, съдът наложи наказание от 5 год. „лишаване от свобода“ на Атанас М. (на 49г. от гр.Сливен). Той е подсъдим за това, че в периода от 3 юли 2000 г. до 6 юни 2008 г. в гр. Елена, обл. Велико Търново и в гр. Сливен е извършил сделки с недвижимо имущество и след 3 април 2004 г. до 6 юни 2008 г. е прикривал произхода на имущество и действителните права върху имущество на обща стойност – 1 129 761 лв., като деянията са извършвани при условията на продължавано престъпление, като всички изпълнителни деяния са извършени повече от два пъти, средствата и имуществата са в особено големи размери, случаят е особено тежък и дееца е знаел към момента на получаването им, че същите са придобити чрез извършени от него тежки умишлени престъпления – престъпление по чл. 253, ал. 5, предл. 1, предл. 2, вр.ал. 4, предл. 1, вр.ал. 3, т. 2, вр.ал. 1, предл. 2, 3 и 6, вр.чл. 26, ал. 1, вр.чл. 54 от НК.  \r\nНа Атанас М. е наложена и „глоба“ в размер на 10 000 лв. Наказанието трябва да бъде изтърпяно при първоначален „строг“ режим в затвор.\r\nСъс същата присъда е наложено наказание от 4 год. „лишаване от свобода“ на Емил Т. (на 42 г. от гр. Сливен). Той е подсъдим за това, че в периода от 03.04.2004г. до 06.06.2008г. в гр. Сливен, при условията на продължавано престъпление, в качеството си на едноличен собственик на търговско дружество, от свое име, но за сметка и със средства предоставени от Атанас М. е спомогнал за преобразуването на общо 548 556 лв., чрез влагането им за придобиване на дълготрайни материални активи на дружеството, като деянието е извършено повече от два пъти, случаят е особено тежък, средствата и имуществото са в особено големи размери и дееца е предполагал към момента на получаването им, че същите са придобити, чрез извършени от Атанас М. тежки умишлени престъпления – престъпление по чл. 253, ал. 5, предл. 1, предл. 2, вр.ал. 4, предл. 2, вр.ал. 3, т. 2, вр.ал. 2, предл. 6, вр.чл. 26, ал. 1, вр.чл. 55, ал. 1, т. 1 от НК. \r\nНа Емил Т. е наложена и „глоба“ в размер на 10 000 лв.\r\nСъс същата присъда е наложено и условно наказание в размер на 3 год. „лишаване от свобода“, изтърпяването на което е отложено с 5 год. изпитателен срок на Ваня М. (на 47 г. от гр. Сливен). Тя е подсъдима за това, че в периода от 15.11.2004 г. до 18.11.2005 г. в гр. Сливен е извършвала сделки с недвижимо имущество на стойност 350 088 лв., като деянията са извършвани при условията на продължавано престъпление, като деянието е извършено два пъти, случаят е особено тежък и средствата и имуществото са в особено големи размери и дееца е предполагал към момента на получаването им, че същите са придобити, чрез извършени от Атанас М. тежки умишлени престъпления – престъпление по чл. 253, ал. 5, предл. 1, предл. 2, вр.ал. 4, предл. 2, вр.ал. 3, т. 2, вр.ал. 1, вр.чл. 26, ал. 1, вр.чл. 55, ал. 1, т. 1 от НК. \r\nНа Ваня М. е наложена и „глоба“ в размер на 10 000 лв.\r\nИ тримата осъдени ще трябва да заплатят в полза на държавата равностойността на липсващия предмет на престъплението по чл.253 от НК.\r\nСредствата, предмет на горепосочените престъпления са придобити от Атанас М. в резултат на извършени множество тежки умишлени престъпления – принуда, изнудване, участие в организирана престъпна група, склоняване на трети лица към проституция с користна цел, използване на хора пострадали от трафик на хора за развратни действия, набиране, транспортиране на отделни лица и превеждането им през граница с цел да бъдат използвани за развратни действия и др.\r\nПрисъдата на Окръжен съд – Сливен подлежи на обжалване пред Апелативен съд-Бургас.", "date": "2017.11.22", "title": "Сливен: Окръжният съд наложи наказание от общо 9 години „лишаване от свобода“ на двама подсъдими за пране на пари в размер на над 1,6 млн. лв."}
{"url": "http://www.focus-news.net/news/2017/11/22/2459694/vitsepremierat-valeri-simeonov-promyana-v-zakona-za-shuma-i-vrednite-posledstviya-ot-nego-shte-slozhi-kray-na-shumnite-orgii-ot-koito-strada-tsyala-balgariya.html", "text": "Промяна в Закона за шума и вредните последствия от него ще сложи край на шумните оргии, от които страда не само Пловдив, но и цяла България. Това каза пред журналисти в Пловдив вицепремиерът Валери Симеонов, който дойде да инспектира строителството на новата приемна на полицията в пловдивската „Шекер махала”, предаде репортер на Радио „Фокус” – Пловдив. „Законопроектът е много добър. В момента по него все още се работи и до Нова година ще влезе в пленарна зала. Той се изработва от широк кръг специалисти и с участието на юристи от няколко министерства, а след това ще бъде предоставен за обществено обсъждане”, каза Симеонов. \r\n„Предприех тази инициатива още от лятото и ще я доведа докрай, но само и единствено с парламентарна подкрепа”, добави вицепремиерът. По думите му текстовете в този законопроект са много сериозни, изработват се внимателно и така, че да не бъдат оспорвани. Валери Симеонов не пожела да спомене примерни текстове от този проектозакон, като се обоснова, че има причина да не го прави сега.\r\nЦветана ТОНЧЕВА", "date": "2017.11.22", "title": "Вицепремиерът Валери Симеонов: Промяна в Закона за шума и вредните последствия от него ще сложи край на шумните оргии, от които страда цяла България"}
{"url": "http://www.focus-news.net/news/2017/11/22/2459695/frants-kadiri-fondatsiya-plovdiv-2019-predstoi-bezplatno-dvudnevno-obuchenie-za-dobrovoltsi-za-rabota-po-proekta-evropeyska-stolitsa-na-kulturata.html", "text": "Предстои безплатно двудневно обучение за доброволци за работа по проекта „Европейска столица на културата“. В тази връзка опитът на по-възрастни доброволци, съчетан с ентусиазма на младостта, ще бъде движеща сила в процеса на взаимното обучение. Това каза за Радио „Фокус“ – Пловдив Франц Кадири, координатор доброволци и регионални връзки във Фондация „Пловдив 2019“. По думите му обучението на доброволци ще се проведе на 23 и 24 ноември в Дома на културата „Борис Христов“ в Пловдив в два идентични модула. „На 23 ноември събитието започва от 14.00 и продължава до 18.00 часа, а на 24 ноември – от 10.00 до 14.00 часа. Целта е да се придобият практически умения за работа на терен и работа в екип в контекста на инициативата „Пловдив - Европейска столица на културата 2019“, обясни Кадири. По думите му, събитията през 2019 година ще бъдат мащабни. Целта е да бъде включен максимален брой хора, независимо от тяхната възраст, социално положение и интереси. От фондацията искат по време на тези обучения да участват както хората, които са били, така и хора, които не са били доброволци до настоящия момент. „Мисията ни сега е по някакъв начин да направим връзка между тях, за да може имащите опит да се запознаят с тези, които нямат“, посочи Франц Кадири. Според него доброволците у нас са предимно млади хора, в ученическа или студентска възраст. От Фондацията „Пловдив 2019” искат да се включат и хора в работоспособна възраст, пенсионери или хора, които вече не работят. \r\nКадири обясни, че в първите два часа на двудневното обучение ще се провеждат интерактивни игри. „В тези интерактивни игри ще се усвояват различни практически умения. Лекторите са много интересни и опитни хора. Единият е Маюми Танигучи, координатор на Международната доброволческа програма на EU JAPAN FEST – стратегически партньор на инициативата „Европейска столица на културата“. Друг лектор е Лиляна Лирка, координатор на Националната доброволческа програма на Международния театрален фестивал в град Сибиу, Румъния. Това са хора, които ежегодно работят с над 700 доброволци в Румъния – координират ги и ги обучават. Смятам, че тези хора със своя богат опит ще бъдат интересни за българските доброволци“, каза още Кадири.\r\nТони МИХАЙЛОВ", "date": "2017.11.22", "title": "Франц Кадири, Фондация „Пловдив 2019“: Предстои безплатно двудневно обучение за доброволци за работа по проекта „Европейска столица на културата“"}
{"url": "http://www.focus-news.net/news/2017/11/22/2459696/ministerskiyat-savet-predlaga-zakonovi-promeni-v-oblastta-na-darzhavnata-pomosht-za-filmoproizvodstvoto.html", "text": "Министерският съвет одобри проект на закон за изменение на Закона за филмовата индустрия. Това съобщиха от правителствената информационна служба. Със законопроекта се предлагат разпоредби, които имат за цел да изпълнят ангажиментите на България за привеждане на действащата схема за държавна помощ в областта на филмопроизводството в съответствие със Съобщението на Европейската комисия относно филмовата индустрия. Те предвиждат задължение за получателите на държавна помощ да разходват част от бюджета на филмовата продукцията на територията на страната. Отменя се и дискриминационната разпоредба авторите на филми, произведени на територията на страната, да притежават българско гражданство.\r\nЗаконопроектът се предлага вследствие на мониторинг на одобрената от Европейската комисия Схема за помощ на българската филмова индустрия със срок на действие до 31.12.2017 г. Мониторингът се провежда от ГД „Конкуренция” и към момента не е приключил, поради неизпълнение на дадените указания по привеждане на българското законодателство в съответствие със Съобщението на Комисията.\r\nПредвиден е изричен текст, който регламентира, че след 31.12.2017 г. индивидуални помощи по действащата схема няма да бъдат предоставяни, тъй като е в ход одобряването на нова схема за държавна помощ за филмопроизводството.\r\nС поправките се въвежда легално определение за „труден филм“. Това е филм, чиято единствена версия е на български език.\r\nПредлагат се и мерки за намаляване на административната тежест. Отпада изискването за включване в публичния регистър на филмовите продуценти, разпространителите на филми и на лицата, осъществяващи показ на филми на територията на България, да се предоставя актуално удостоверение за вписване в Търговския регистър. Информацията ще се събира по служебен път.", "date": "2017.11.22", "title": "Министерският съвет предлага законови промени в областта на държавната помощ за филмопроизводството"}
{"url": "http://www.focus-news.net/news/2017/11/22/2459697/montana-19-godishen-zagina-pri-katastrofa-v-kvartal-kosharnik.html", "text": "19-годишен загина при катастрофа в Монтана, станала в 00.50 часа днес в квартал „Кошарник”, съобщиха от Областната дирекция на МВР – Монтана. Лек автомобил марка „Сеат Ибиза“, собственост на 43-годишния с инициали Ж.Я. от Монтана, управляван от 19-годишния с инициали С.Ж. и двамата местни жители, напуска пътното платно и се блъска в електрическо табло и лек автомобил. В резултат на катастрофата е настъпила смъртта на 19-годишния водач и е причинена средна телесна повреда на пътника М.Н., който е настанен в ЦСМП при МБАЛ „Д-р Стамен Илиев“ – Монтана с комоцио и опасност за живота. \r\nПо случая е образувано досъдебно производство по описа на Районно управление „Полиция” – Монтана за престъпление по чл. 343, ал. 3, б. „б“ във вр. с чл. с чл. 342, ал. 1 от НК. Работата продължава в Районно управление „Полиция” – Монтана.", "date": "2017.11.22", "title": "Монтана: 19-годишен загина при катастрофа в квартал „Кошарник”"}
{"url": "http://www.focus-news.net/news/2017/11/22/2459698/sluzhitel-na-mvnr-e-zadarzhan-na-balgaro-turskata-granitsa-obnovena.html", "text": "Министерството на външните работи (МВнР) е било уведомено от МВР за задържан служител на МВнР на българо-турската граница веднага след самото задържане. Това съобщиха от пресцентъра на Министерствoто. Въпросният служител не е дипломат, а експерт в общата администрация. Той не е пътувал служебно. Със заповед на вицепремиера Екатерина Захариева е образувано дисциплинарно дело и служителят е временно отстранен от длъжност. Въпросният служител не е пътувал с автомобил на Министерството на външните работи. \r\nПо-рано на брифинг в прокуратурата говорителят на главния прокурор Румяна Арнаудова заяви, че първоначалната информация по случая е, че се касае за дипломатически автомобил на испанските власти в Турция. „Ние затова и не сме предприели претърсване, защото не можем да предприемем такова действие преди да установим статута на този автомобил – дали е дипломатически, или не. Вещите, както и самия автомобил, са отнети с акт на Агенция „Митници“, които имат правомощия в случай на установени контрабандни стоки да ги изземат. Така че вещите и автомобилът са на разположение на разследването, а ние тепърва ще установим кой е извършителят и ще повдигнем разбира се обвинение“, обясни още Румяна Арнаудова.", "date": "2017.11.22", "title": "Служител на МВнР е задържан на българо-турската граница (ОБНОВЕНА)"}
{"url": "http://www.focus-news.net/news/2017/11/22/2459699/sled-obyavyavaneto-na-prisadata-sreshtu-ratko-mladich-es-prizova-za-pomirenie-na-balkanite.html", "text": "Европейският съюз призова в сряда балканските страни да „почитат жертвите\" на военни престъпления, като положат усилия за помирение в региона – апел, който Брюксел отправи след издаването на доживотна присъда на „Касапина от Босна“, бившия генерал на босненските сърби Ратко Младич. \r\nСъдиите на ООН в Хага признаха Младич за виновен по 10 от общо 11 обвинения, сред които геноцид, военни престъпления и престъпления срещу човечеството, извършени по време на войната от 1992-1995 г., жертви на която станаха 100 хил. души.\r\nГоворителят на Европейската комисия отказа да коментира подробно присъдата на Младич, но подчерта, че тя напомня „някои от най-мрачните и най-трагични събития\" от съвременната история на Европа, включително клането в Сребреница, при което под командването на бившия генерал са избити близо осем хиляди мюсюлмани – мъже и момчета. \r\n„Европейският съюз вярва, че всички страни в региона са решени и ангажирани да работят за помирение, регионално сътрудничество и добросъседски отношения. Очакваме всички политически лидери в региона да почитат жертвите, като популяризират и спазват тези ангажименти\",  се казва в изявлението на Брюксел.  \r\nДве бивши югославски държави - Хърватия и Словения – вече са членове на ЕС, а Сърбия, Черна гора и Македония започнаха процеса на присъединяване, въпреки че към настоящия момент усилията им са затънали в местни спорове и проблеми и организираната престъпност.\r\nПредседателят на Европейската комисия Жан-Клод Юнкер заяви по-рано този месец, че очаква Сърбия и Черна гора да се присъединят към Блока до 2025 г.Тереза Герова", "date": "2017.11.22", "title": "След обявяването на присъдата срещу Ратко Младич - ЕС призова за помирение на Балканите"}
{"url": "http://www.focus-news.net/news/2017/11/22/2459700/dimitar-margaritov-kzp-oferti-za-krayno-ogranicheno-kolichestvo-i-super-izgodna-tsena-mogat-da-se-okazhat-kapan.html", "text": "Правото на отказ от онлайн покупка в 14-дневен срок е гарантирано от закона и не може да бъде отнето от търговеца дори при предоставяне на преференциални условия в празнични оферти. И в търговската мрежа все повече икономически оператори са склонни да предлагат под формата на добра практика възможността за връщане в определен срок на стока без дефект просто защото не е харесала на клиента. Това заяви председателят на Комисията за защита на потребителите (КЗП) Димитър Маргаритов пред водещата на „Нашият ден” по „Христо Ботев” Светла Милчева във връзка с цитираните от нея резултати от анкета на Българското национално радио, според които първото споменавано от гражданите потребителско право е това на отказ от покупката в срок от 14 дни, макар не всички да са запознати, че по закон то е безусловно само в онлайн търговията. Това съобщиха от пресцентъра на КЗП.\r\n„Наблюдава се механизиране на процеса на пазаруване онлайн. Електронните магазини така са построени, че са типизирани действията, които трябва да се извършат. Ние механично кликваме прозорец след прозорец, бутон след бутон, за да разберем обаче, че в някои случаи не сме схванали правилно какво точно се случва, натоварени сме с допълнителни разходи или сме си купили нещо, което не е трябвало”, посочи Маргаритов и настоя да се обръща по-сериозно внимание при сърфирането в мрежата. „Новите модели телекомуникационни устройства предлагат възможност за работа с всички приложения, които непрекъснато се развиват и увеличават на брой. Тези функционалности могат да натоварят сметката значително, особено когато без да осъзнаем, сме се абонирали за различни услуги, които не сме искали и от които не се нуждаем. А за да се откажем от тях и от това да ни се начисляват суми, трябва да имаме проактивно поведение, докато законовата постановка е точно обратната – никой не би могъл да бъде ангажиран с допълнителни такси, без изрично да е заявил желание за това”, добави председателят по отношение на дебнещите онлайн „абонаментни капани”. Той припомни случай от офлайн пространството от началото на годината. Клиенти на цифрова телевизия принудително бяха абонирани за телевизионни канали, за които трябваше да заплащат след изтичане на определен промоционален период и това бе преодоляно със своевременната намеса на контролния орган. \r\nМакар на пръв поглед да изглежда парадоксално, именно офертите с промоции и намаления могат вместо да спестят средства да натоварят потребителите с допълнителни разходи. „Обикновено заблудата се крие зад гръмките надписи и големите числа, защото се оказва или че една пренебрежимо малка част от стоките в съответния магазин са с точно такъв голям процент отстъпка, или че стоката не е продавана на старата цена поне 30 дни преди това намаление”, коментира Маргаритов. „Има капани, особено когато става дума за предпразничната еуфория, за моменти, в които човек е в по-приповдигнато настроение и от една страна желае да задоволи собствени потребности, за които си е мечтал през цялата година, от друга – потребителите са склонни да заделят немалко средства за подаръци за своите близки. Тук влизаме в спиралата на голямото пазаруване. Когато има по-голямо присъствие на потребителите в търговската мрежа, изкушенията пред търговците да адресират към тях елементи на некоректно поведение се увеличават. Така е и с витрините, така е и с агресивните реклами, които нахлуват в нашия свят по всички възможни виртуални канали, опитват се да ни инжектират повече потребителски адреналин, за да можем да предприемем едно или друго действие. Когато потребителите са облъчени с оферта от рода на „крайно ограничено количество”, „супер изгодна цена”, са склонни дори да си купят нещо, което не им трябва или да не преценят, че тази оферта крие некоректно послание”, добави председателят. \r\n„Един или два пъти в годината избираме почивка. Би трябвало да отделим малко повече време, за да сме сигурни, че тя ще протече нормално. Винаги да преговаряме с регистриран туроператор, което до голяма степен е гаранция, че притежава застраховка „професионална отговорност”, тъй като тя механизмът за обезщетяване на вреди, когато почивката въобще не се е случила или се е състояла, но не е отговаряла на предварително обявеното”, разясни Маргаритов по отношение планирането на Коледните и Новогодишни празници. Той подчерта, че Комисията ще следи за качеството при предоставянето на тези услуги както превантивно, така и през целия зимен сезон, но е важно и туристите да бъдат бдителни и да реагират при отпити за нарушаване на правата им. „Едва ли всеки би могъл да знае наизуст „каталога от потребителски права”, затова и институциите са призвани да помагат, когато хората се почувстват объркани, макар че има някои базови постановки, които всеки гражданин с активно поведение е добре да знае”, завърши Маргаритов.", "date": "2017.11.22", "title": "Димитър Маргаритов, КЗП: Оферти за „крайно ограничено количество” и „супер изгодна цена” могат да се окажат капан"}
{"url": "http://www.focus-news.net/news/2017/11/22/2459701/kyustendil-chetiri-sedmitsi-shte-prodalzhi-uchilishte-za-bremenni-v-mbal-d-r-nikola-vasiliev.html", "text": "В рамките на четири седмици ще се провежда „Училище за бременни” в Кюстендил. Това каза пред журналисти Силвия Иванова, старша сестра към отделението по неонтология към Многопрофилна болница за активно лечение „Д-р Никола Василиев”, предаде репортер на Радио „Фокус” – Кюстендил. Училището ще се провежда всяка сряда. „Ще се разискват различни теми, ще присъстват лекари. Основните акценти са етапите на раждането, храненето на доносени и на недоносени деца; въпроси, поставени от бъдещите майки и родилките”, каза Иванова. По думите й много от публикуваната информация в интернет не е пълна или не е достоверна, а заниманията в училището ще дадат точни и конкретни отговори на поставяните въпроси.\r\nВенцеслав ИЛЧЕВ", "date": "2017.11.22", "title": "Кюстендил: Четири седмици ще продължи „Училище за бременни” в МБАЛ „Д-р Никола Василиев”"}
{"url": "http://www.focus-news.net/news/2017/11/22/2459702/mrrb-osigurena-e-bezopasnata-eksploatatsiya-na-yazovir-beli-iskar.html", "text": "Безопасната експлоатация на язовир „Бели Искър“ е осигурена чрез поддържане на по-ниско водно ниво, съобщиха от пресцентъра на Министерството на регионалното развитие и благоустройството. Предстои на язовирната стена да бъде извършена реконструкция за постигане на по-висока сеизмична устойчивост. \r\nЯзовирът, който е на територията на община Самоков, е публична държавна собственост и следва да бъде в управление на областния управител на Софийска област. Към настоящия момент е налице действащ концесионен договор между Столична община и „Софийска вода“ АД, по силата на който стопанисването, поддържането и експлоатацията на язовир „Бели Искър“ се осигуряват от концесионера.\r\nЗа извършване на реконструкцията на язовирната стена предстои в най-кратък срок да бъде подписано споразумение между всички заинтересовани страни.\r\nТехнически експертен съвет ще определи най-доброто техническо решение, по което да бъдат извършени строително-монтажните работи.", "date": "2017.11.22", "title": "МРРБ: Осигурена е безопасната експлоатация на язовир „Бели Искър“"}
{"url": "http://www.focus-news.net/news/2017/11/22/2459703/petya-aleksandrova-e-naznachena-za-izpalnitelen-direktor-na-agentsiyata-za-privatizatsiya-i-sledprivatizatsionen-kontrol.html", "text": "Правителството определи Петя Александрова за изпълнителен директор на Агенцията за приватизация и следприватизационен контрол. Това съобщиха от правителствената информационна служба. Тя поема поста от Митко Симеонов, който беше избран за член на Надзорния съвет на Българска банка за развитие. Петя Александрова е дългогодишен служител на АПСК. Завършила е право в СУ „Св. Климент Охридски“. Към момента e директор на дирекция „Правна“ в Агенцията.", "date": "2017.11.22", "title": "Петя Александрова е назначена за изпълнителен директор на Агенцията за приватизация и следприватизационен контрол"}
{"url": "http://www.focus-news.net/news/2017/11/22/2459704/xinhua-egipetskite-vlasti-razporediha-zadarzhaneto-na-29-dushi-zapodozreni-v-shpionazh-v-polza-na-turtsiya.html", "text": "В сряда Прокуратурата на Египет разпореди задържането на 29 души, заподозрени в извършването на шпионаж в полза на Турция, предава информационната агенция Xinhua, като се позовава на местни медии.\r\nГлавният прокурор на северноафриканската държава разпореди задържането на лицата за 15-дневен срок на основание съмнения за шпионаж, накърняващ националните интереси на Египет. \r\nДвустранните отношения между Кайро и Анкара са обтегнати от 2013 г. насам, когато военните на Египет свалиха от власт президента Мохамад Морси, който включи „Мюсюлманско братство“ в списъка на терористичните организации. Впоследствие Анкара предостави убежище на нейни членове, припомня агенцията. Тереза Герова", "date": "2017.11.22", "title": "Xinhua: Египетските власти разпоредиха задържането на 29 души, заподозрени в шпионаж в полза на Турция"}
{"url": "http://www.focus-news.net/news/2017/11/22/2459705/pazardzhik-velingrad-e-s-tri-nominatsii-za-vtorite-godishni-nagradi-na-ministerstvoto-na-turizma.html", "text": "За поредна година Велинград се включва в годишните награди на Министерството на туризма, съобщи за Радио „Фокус” – Пазарджик Бояна Кирилова от Общината. По думите й номинациите са в  три категории: „Туристическа дестинация”, „Община на 2017 за балнео и СПА” и „Туристическо събитие” за  Националния фестивал за любители на българските хора „Пролетно хоро - 2017”. \r\n„Желаещите Общини и организации представят постиженията си в 16 категории. Инициативата на министерството има за цел да допринесе за популяризирането на българския туризъм, като представи пред публиката разнообразните дестинации, събития и дадености на страната, които я превръщат в предпочитано  място за милиони посетители“, допълни Кирилова. Тя припомни, че Община Велинград спечели в Първите годишни награди приза „Община на 2016 г. за балнео и Спа туризъм”.\r\nВаня НИКОЛОВА", "date": "2017.11.22", "title": "Пазарджик: Велинград е с три номинации за вторите годишни награди на Министерството на туризма"}
{"url": "http://www.focus-news.net/news/2017/11/22/2459706/kvartali-na-otoplenie-s-tvardo-gorivo-zamarsyavat-vazduha-v-sofiya-pokaza-proverka-na-mosv.html", "text": "Министърът на околната среда и водите Нено Димов обяви резултатите от извънредна проверка за качеството на атмосферния въздух в София, извършена от Изпълнителната агенция по околна среда (ИАОС) в периода 13-20 ноември 2017 г. За проверката бяха избрани четири места в София с различен тип отопление и автомобилен трафик, за да бъде направен сравнителен анализ. Мобилни станции на ИАОС бяха разположени в „Младост“ и „Студентски град“, които са предимно на централно топлоснабдяване, кв. „Бояна“, който е с преобладаващо отопление на въглища и дърва, и типичен пункт с натоварен транспорт на бул. „Ал. Стамболийски“. Това съобщиха от пресцентъра на МОСВ.\r\n„Наблюдавани са основни замърсители като серен диоксид, азотен диоксид, озон, въглероден оксид и фини прахови частици (ФПЧ), които са основният проблем в градовете“, обясни министър Димов. „Навсякъде показателите бяха в норма, с изключение на кв. „Бояна“, където на 17 ноември имаше до 2 пъти превишение на нивото на ФПЧ, засечено в периода 17-23 ч. Това показва, че основният замърсител е бил битовото отопление с твърдо гориво, което потвърждава нашите наблюдения“, каза министърът. \r\nВъздухът в столицата става по-чист през последните години, посочи министър Димов. Той изнесе и сравнителни данни за 2014 и 2016 г., според които преди 2 години само в една постоянна станция в София е имало по-ниски средногодишни показатели на нормите за ФПЧ. Докато през 2016 г. вече почти всички станции отчитат показатели под нормата. „В броя на превишенията също се вижда много ясно понижаване на замърсяването в  София“, каза още Нено Димов. \r\nПо повод сигнали за случаи на нерегламентирано изгаряне на отпадъци в някои софийски квартали, министър Димов съобщи, че е разговарял със столичния кмет Йорданка Фандъкова за предприемане на строги мерки. Той бе категоричен, че нерегламентираното горене на гуми или дрехи втора употреба е недопустимо. За да се предотврати замърсяването на въздуха от подобни дейности, предстои затягане на контрола от страна на общинските власти. „Ще търсим ефективни решения, разчитаме и на активността на гражданите“, заяви министърът.", "date": "2017.11.22", "title": "Квартали на отопление с твърдо гориво замърсяват въздуха в София, показа проверка на МОСВ"}
{"url": "http://www.focus-news.net/news/2017/11/22/2459707/kyustendil-obshtina-dupnitsa-osashtestvyava-strog-kontrol-otnosno-nereglamentiranoto-izhvarlyane-na-otpadatsi.html", "text": "Община Дупница осъществява строг контрол относно нерегламентираното изхвърляне на отпадъци. Това каза пред Радио „Фокус” – Кюстендил Христо Апостолов, експерт в Община Дупница. По думите му в администрацията е създадено „Контролно звено”, което осъществява възложените дейности по контрол и спазване на разпоредбите. „Това звено има ангажимент да съблюдава за нарушения и при изхвърлянето на отпадъци – битови или строителни. Днес от служителите беше установен пореден нарушител, изхвърлял на нерегламентирано място в жилищен комплекс „Бистрица” отпадъци. За тази цел дори е ползвал микробус”, каза Апостолов. По думите му за подобно нарушение се съставя акт, чиято стойност е от 500 до 3000 лв. От началото на миналата седмица са съставени други 3 акта на фирми за разлепване на рекламни материали на непозволени места. Санкциите за по 150 лева.\r\nВенцеслав ИЛЧЕВ", "date": "2017.11.22", "title": "Кюстендил: Община Дупница осъществява строг контрол относно нерегламентираното изхвърляне на отпадъци"}
{"url": "http://www.focus-news.net/news/2017/11/22/2459708/radka-kosturkova-obshtina-panagyurishte-s-folkloren-kontsert-zapochva-kulturnata-programa-po-proekta-izkustvo-s-panagyurski-dah-tvorchestvo-ot-obshtnostta-za-obshtnostta.html", "text": "Проектът „Изкуство с панагюрски дъх – творчество От общността За общността” започва днес с концерт на Държавния фолклорен ансамбъл „Филип Кутев” и Представителен фолклорен танцов състав „Тангра”, село Попинци. Това съобщи за Радио „Фокус” – Пазарджик Радка Костуркова от Община Панагюрище. Тя уточни, че съвместният концерт ще се състои в голямата зала на Театър Дом-паметник в Панагюрище от 19.00 часа. \r\n„Утре в изложбеното фоайе на Театър Дом-паметник от 17.30 часа ще бъде открита изложбата „С пулса на твореца“. В изложбата ще бъдат представени картините на местните творци и художници, участвали в Общинския пленер „С пулса на твореца“ в края на месец септември – Нистор Хаинов, Елка Дееничина, Пепа Машева, Петя Узунова, Марин Кушлов, Анастасия Лулчева, Евгения Любенова, София Николаева, Цветелина Стрелешка, Яна Кушлова и Димитър Панчев“, допълни Костуркова. Тя каза още, че през следващите дни жителите и гостите на Панагюрище ще имат възможността да се докоснат до творчеството на местни творци, художници, музиканти.\r\nВаня НИКОЛОВА", "date": "2017.11.22", "title": "Радка Костуркова, Община Панагюрище: С фолклорен концерт започва културната програма по проекта „Изкуство с панагюрски дъх – творчество От общността За общността”"}
{"url": "http://www.focus-news.net/news/2017/11/22/2459709/veliko-tarnovo-e-s-dve-nominatsii-vav-vtoroto-izdanie-na-godishnite-nagradi-na-ministerstvoto-na-turizma.html", "text": "Велико Търново е с две номинации във второто издание на Годишните награди на Министерството на туризма. Това съобщи за Радио „Фокус” – Велико Търново Владислава Андреева от Общинското туристическо дружество „Царевград Търнов”. Гласуването се извършва изцяло онлайн на сайта www.tourismawards.bg. Срокът е до 10 декември. Първата номинация за Община Велико Търново е в категория „Туристическа дестинация”, а претендент за най-добро „Туристическо събитие” е традиционният празник „Нощ на Самоводската чаршия и Фестивал на занаятите”. „Всеки, който желае да подкрепи кандидатурите, може да гласува само веднъж. Вотът се проследява на базата на IP адреси. За реален глас ще се отчита само едно заявено желание за кандидатура в дадена категория, направено от едно устройство. Всички подадени повторно гласове от същия IP адрес ще се регистрират като недействителни“, обясни Андреева. Целта на инициативата е  популяризирането на българския туризъм, представяйки разнообразните дестинации, събития и дадености на страната, които я превръщат в целогодишна дестинация.\r\nПризовете са разделени в 16 категории: „Туристическа атракция/обект”; „Туристическо събитие”; „Духът на България”; „Специализиран туризъм”; „Туристическа дестинация”; „Иновации”; „Журналистически материал на тема туризъм в България за 2017 г. в печатна медия”; „Журналистически материал на тема туризъм в България за 2017 г. в онлайн медия”; „Журналистически материал на тема туризъм в България за 2017 г. в интернет блог”; „Журналистически материал на тема туризъм в България за 2017 г. в радио”; „Журналистически материал на тема туризъм в България за 2017 г. в телевизия”; „Община на 2017 г. за планински туризъм”; „Община на 2017 г. за морски туризъм”; „Община на 2017 г. за балнео и СПА туризъм”; „Община на 2017 г. за културно-исторически туризъм” и „Изборът на българите”.\r\nНаградите в тазгодишното издание ще бъдат връчени на специална церемония 12 декември.\r\nЛуиза ТРАНЧЕВА", "date": "2017.11.22", "title": "Велико Търново е с две номинации във второто издание на Годишните награди на Министерството на туризма"}
{"url": "http://www.focus-news.net/news/2017/11/22/2459710/smolyan-sporten-klub-blagodari-na-kmeta-nikolay-melemov-za-pomoshtta-tanya-shtereva-da-uchastva-na-evropeysko-po-karate.html", "text": "Спортен клуб „Шинкиокушин Смолян” изпрати благодарствено писмо до кмета Николай Мелемов, без чиято финансова помощ състезателката Таня Щерева нямаше да може да участва на Европейското  първенство по карате киокушин-шинкиокушин, което се проведе гр. Келце, Полша. Това съобщиха от пресцентъра на Община Смолян.\r\nВ него се казва: „Най-искрено Ви благодарим за навременната финансова помощ, благодарение на която състезателката ни Таня Щерева участва в двата подготвителни лагера и взе участие в Европейското първенство U16 / U22 в полския град Келце. На турнира участваха състезатели от 23 държави с традиции в киокушин карате. Таня достигна до четвърфинал и се класира на пето място, като победи в тежка среща представителката на домакините и загуби от настоящата шампионка след две продължения. Таня се представи повече от достойно. За нас, това е голямо постижение. Без Вашата финансова помощ нямаше да се справим и този успех нямаше да бъде факт, за което още веднъж от името на всички каратисти  най-сърдечно Ви благодаря”.\r\nБлагодарственото писмо е подписано от Георги Стойков, управител на Спортен клуб „Шинкиокушин  Смолян”.", "date": "2017.11.22", "title": "Смолян: Спортен клуб благодари на кмета Николай Мелемов за помощта Таня Щерева да участва на Европейско по карате"}
{"url": "http://www.focus-news.net/news/2017/11/22/2459711/ministar-lilyana-pavlova-razdelenieto-na-balgariya-i-evropa-tryabva-da-priklyuchi.html", "text": "Разделението на България и Европа трябва да приключи. Това категорично заяви по време на представянето на приоритетите на Българското председателство на Съвета на Европейския съюз през 2018 година министър Лиляна Павлова, предаде репортер на Радио „Фокус“ – Велико Търново. Събитието се проведе в емблематичната за Велико Търново сграда на Музей „Възраждане и учредително събрание“. В началото на словото си Павлова припомни, че именно Конакът е сградата, която е изпълнена с история и емоции и поражда патриотични чувства у всеки един българин. „Сега, когато България ще бъде под светлината на прожекторите повече от всякоха, през цялата 2018 година и по-специално през първите шест месеца, си заслужава всички ние, както преди 138 години да мислим за България като държава, която може да даде още нещо на Европа, част от която сме, не само като най-старата държава, но и като традиции, култура и хъс, ценности. Сега е моментът да ги покажем, за да познават по-добре България, за да чуят за България, за да се обединим всички ние, без да се делим на политическа, етническа или друга принадлежност, да се обединим като българи и да покажем, че България си заслужава“, каза още Лиляна Павлова. Тя припомни, че не трябва да се делим на българи и европейци, защото българите са европейци. „Често казваме, че не ни уважават и не ни ценят. Трябва да уважаваме първо самите себе си, за да ни уважават и хората навън. Сега имаме уникалната възможност да покажем защо, с какво сме различни, какво сме дали на Европа и света, защо сме достойни за уважение, за да уважават и ценят нашето мнение“, посочи още министърът на Българското председателство. Основните ценности, които ще се защитават по време на Европредседателството ще са свързани със сигурността и свободата. Лиляна Павлова подчерта, че то няма да е само българско, а ще е и балканско, защото трябва да се работи за отстраняване на негативизма, с който се говори за балканските страни.\r\nВ събитието се включиха областният управител на Велико Търново проф. Любомира Попова, кметът инж. Даниел Панов, директорът на Европейския информационен център Теодора Калейнска, председателят на ОбС Венцислав Спирдонов, зам.-кметове, директори на институции, ръководствата на двата университета в града, студенти, преподаватели, курсанти, ученици и граждани.\r\nЛуиза ТРАНЧЕВА", "date": "2017.11.22", "title": "Министър Лиляна Павлова: Разделението на България и Европа трябва да приключи"}
{"url": "http://www.focus-news.net/news/2017/11/22/2459712/yordanka-andreeva-kmet-na-selo-shuma-po-vreme-na-pozhara-vav-furgona-roditelite-na-zaginalite-detsa-sa-bili-na-rabota.html", "text": "Семейството от изгорелия в село Шума фургон не са местни жители – настанали са се във фермата преди два месеца. Това каза за Радио „Фокус“ Йорданка Андреева, кмет на селото, по повод трагичния инцидент, при който снощи след възникване на пожар загинаха две малки деца. Андреева уточни, че семейството е от Ямбол и не е имало регистрация в селото. „Самите собственици на фермата са се обадили на 112, а дечицата са били на работниците им. Пожарните екипи са се отзовали много бързо, на място е имало хора – собствениците, родителите, жители, комшии – всички са се притекли, просто не е имало как да се помогне“, уточни тя. \r\nЙорданка Андреева допълни, че пожарът е забелязан от собственичката на фермата в момента, в който родителите на децата са й предавали млякото от животните. Фургонът се е намирал в непосредствена близост до тях, но пожарът се е разразил много бързо. Йорданка Андреева още веднъж отхвърли версията за взрив на газова бутилка, като съобщи, че семейството се е отоплявало на твърдо гориво.", "date": "2017.11.22", "title": "Йорданка Андреева, кмет на село Шума: По време на пожара във фургона родителите на загиналите деца са били на работа"}
{"url": "http://www.focus-news.net/news/2017/11/22/2459713/plovdiv-izgrazhdat-se-parkomesta-za-kratak-prestoy-v-podnozhieto-na-stariya-grad.html", "text": "Изграждат се паркоместа за кратък престой в подножието на Стария град. Това съобщиха за Радио „Фокус“ – Пловдив от пресцентъра на Общината. Паркоместата са две и се изграждат на бул. „Цар Борис III Обединител“, до стълбите към ОУ „Виктория и Крикор Тютюнджиян” в Стария град. Целта е да се улеснят родителите и учениците, като се осигури място за спиране и кратък престой на автомобили. Предстои и ремонт на стълбището, предвижда се също изграждане на допълнително осветление, както и монтаж на три видеокамери, които ще се включат към единната система за денонощно видеонаблюдение.\r\nТони МИХАЙЛОВ", "date": "2017.11.22", "title": "Пловдив: Изграждат се паркоместа за кратък престой в подножието на Стария град"}
{"url": "http://www.focus-news.net/news/2017/11/22/2459714/blagoevgrad-xvi-mezhdunaroden-turnir-po-taekuondo-balgariya-oupan-2017-shte-se-provede-v-grada.html", "text": "Благоевград ще бъде домакин на XVI Международен турнир по таекуон-до „България Оупън“ 2017г., съобщиха от пресцентъра на Община Благоевград. Официалното откриване на състезанието ще се проведе на 25 ноември от 18.30 часа в зала „Скаптопара“. Над 500 участници от България, Гърция, Австралия, Македония, Босна и Херцеговина, Чехия, Италия, Румъния, Сърбия, Словения, Англия, Уелс, Русия ще се борят за призови отличия. Официален гост на събитието ще бъде Гранд Мастер Майкъл Пруит (Уелс), който е президент на Европейската федерация по Таекуон-До ITF. \r\nМеждународният турнир ще бъде разделен по възрастови групи деца от 10 до 11 години, деца от 12 до 13 години, девойки и юноши младша възраст- 14-15г. , юноши и девойки старша възраст – 16-17г. , мъже и жени над 18 години. България ще бъде представена от 21 клуба.", "date": "2017.11.22", "title": "Благоевград: XVI Международен турнир по таекуондо „България Оупън“ 2017 ще се проведе в града"}
{"url": "http://www.focus-news.net/news/2017/11/22/2459715/mezhdunarodniyat-tribunal-v-haga-osadi-na-dozhivoten-zatvor-ratko-mladich-obzor.html", "text": "В сряда, 22 ноември, Международният трибунал в Хага осъди на доживотен затвор 75-годишния Ратко Младич, бившия командир на армията на босненските сърби във войната от 1992-1995 г. „Касапинът от Босна“ бе признат за виновен по 10 от общо 11 обвинения, сред които геноцид, военни престъпления и престъпления срещу човечеството.\r\nМладич бе осъден за едни от най-кръвопролитните събития във войната в Босна и Херцеговина – обсадата на Сараево, етническото прочистване в района на Приедор и клането в Сребреница. \r\nТочно преди 11 месеца, прокурорът Алън Тайгър произнесе заключителните думи на процеса срещу Младич със следното изречение: „Етническото прочистване в Босна и Херцеговина не е следствие от войната, то е военна цел. Крайната цел на Младич бе създаването на сръбска държава. Преследвайки тази цел, Младич и (Радован) Караджич отведоха Босна и Херцеговина в ада“. \r\nОттогава насам съдиите анализираха аргументите на обвинението и защитата, за да вземат решението, което в сряда бе обявено от председателя на съдебния съвет, нидерландеца Алфонс Ори.\r\nСъдът постанови, че Младич има значителен принос за трагедията в Сребеница, където лично е ръководил артилерийския обстрел над града, и за клането на близо осем хиляди мюсюлмани – мъже и момчета. Трибуналът призна, че Младич има вина за смъртта на хиляди, загинали при 44-месечната обсадата на Сараево. Бившият командир е отговорен за издевателствата над интернирани в лагерите, за терор над хървати и мюсюлмани, и взимане на заложници на миротворци на ООН. \r\nСъдебният съвет на Международния трибунал в Хага потвърди, че през юли 1995 г. е извършен геноцид единствено в Сребреница, но не и в другите осем общини в Източна Босна, както се твърди в обвинителния акт срещу бившия генерал Ратко Младич.\r\nПри произнасянето на присъдата на Младич съдът заключи, че в общините Фоча, Ключ, Котор-Варош, Приедор, Сански Мост и Власеница са извършени престъпления над населението, което не е сръбско, но те няма да бъдат разглеждани като геноцид. \r\nСъдебният съвет установи, че в Босна и Херцеговина е имало въоръжен сблъсък, и че престъпленията, извършени в тази държава, имат характеристики на системно и масово разгърнато дело. Такива изводи бяха направени и на процеса срещу бившия президент на Република Сръбска - Радован Караджич, който бе осъден на 40 г. затвор.\r\nПри произнасянето на присъдата Младич не присъстваше в съдебната зала. Председателят на съдебния съвет Алфонс Ори нареди Младич да бъде изведен от залата, малко след като отхвърли искането на защитата за почивка поради високото кръвно налягане на подсъдимия.\r\n„Те лъжат, лъжат. Не се чувствам добре\", извика Младич, преди да бъде изхвърлен от съдебната зала от двама охранители на ООН.\r\nС издаването на присъдата работата на Международния съд за военни престъпления в бивша Югославия приключи. Той ще преустанови дейност на 30 ноември т.г.Реакциите след обявяването на присъдата на Младич\r\nПрисъдата на Трибунала в Хага бе очаквана с напрежение и интерес от мнозина. Тя бе посрещната с доза облекчение от страна на близките и роднини на неговите жертви. „Частично удовлетворена съм. Присъдата му е по-тежка, отколкото тази на Радован Караджич. Но не бе признат за виновен по обвинения в геноцид в някои населени места“, заяви Мунира Шубашич, председател на асоциацията „Майките от Сребреница“. \r\nГлавният прокурор на Трибунала за бивша Югославия Серж Брамерц определи присъдата срещу Ратко Младич като „крайъгълен камък“ на международното правосъдие. „Днешното решение е крайъгълен камък в историята на трибунала и в международното правосъдие. Младич бе един от първите, който бе обвинен от Трибунала, и последният, който беше осъден от него“, коментира пред репортери Брамерц.\r\nДоживотната присъда, която Международният трибунал в Хага издаде за бившия командир на босненските сърби Ратко Младич, е „значима победа на справедливостта“. Това заяви в сряда Върховният комисар на ООН за правата на човека Зейд Раад ал-Хюсеин, определяйки Младич като „олицетворение на злото\".\r\n„Днешното решение е предупреждение към извършителите на такива престъпления, че няма да избягат от справедливостта, независимо колко силни могат да бъдат, нито колко време може да отнеме (процеса срещу тях). Те ще бъдат подведени под отговорност\", се казва в изявление на Зейд Раад ал-Хюсеин.\r\nДържавният глава на Сърбия Александър Вучич заяви, че едва ли някой е бил изненадан от присъдата, с която бе сложен край на процеса срещу бившия командир на босненските сърби Ратко Младич, защото тя е била ясна предварително. \r\n„Като президент на Сърбия, мисля, че нямам право да тълкувам присъди“, заяви президентът пред репортери във Войводина. \r\nВучич подчерта, че ако някой си мисли, че присъдата на Младич е открита рана за сърбите, то той е направил истинска грешка. Той се обърна с призив към гражданите на страната да гледат към бъдещето, „да помислим къде и как ще живеят децата ни, как да запазим мира и стабилността в региона\".\r\nСръбският президент призна, че денят е емоционален за голяма част от хората на Балканите, за семейството на генерала, за близките и роднините на жертвите. В тази връзка той подчерта, че Сърбия ще работи усилено за изграждането на общество, в което никой от членовете на националните малцинства няма да се чувства застрашено.Европейският съюз призова в сряда балканските страни да „почитат жертвите\" на военни престъпления, като положат усилия за помирение в региона – апел, който Брюксел отправи след издаването на доживотна присъда на „Касапина от Босна“, бившия генерал на босненските сърби Ратко Младич. \r\nБрюксел отказа да коментира подробно присъдата на Младич, но подчерта, че тя напомня „някои от най-мрачните и най-трагични събития\" от съвременната история на Европа, включително клането в Сребреница, при което под командването на бившия генерал са избити близо осем хиляди мюсюлмани – мъже и момчета. \r\n„Европейският съюз вярва, че всички страни в региона са решени и ангажирани да работят за помирение, регионално сътрудничество и добросъседски отношения. Очакваме всички политически лидери в региона да почитат жертвите, като популяризират и спазват тези ангажименти\", се казва в изявлението на Брюксел. Тереза Герова", "date": "2017.11.22", "title": "Международният трибунал в Хага осъди на доживотен затвор Ратко Младич (ОБЗОР)"}
{"url": "http://www.focus-news.net/news/2017/11/22/2459716/vitsepremierat-valeri-simeonov-izvarshva-se-proverka-za-narusheniya-na-balgaro-turskata-granitsa-kray-sredets.html", "text": "Извършва се проверка за нарушения на българо-турската граница край Средец, Бургаско. Това съобщи пред журналисти в Пловдив вицепремиерът Валери Симеонов, предаде репортер на Радио „Фокус” – Пловдив. „Констатирах някои нарушения, докато бях в района на Средец. Предал съм ги на съответните служби и се извършва проверка”, каза Симеонов и обясни, че става въпрос за нарушения при определянето на патрулиращата двойка. По думите му патрулът трябва да е съставен винаги от граничен полицай и войник. Там е видял патрулираща двойка само от войници в едни участъци, а в други – само от гранични полицаи, което не е редно. „До края на седмицата ще има повече информация за резултатите от проверката”, каза Симеонов.\r\nВицепремиерът съобщи това по повод арестуваните в Одрин българи, за които се твърди, че са помагали на гюленисти да избягат от Турция. Симеонов каза, че такъв трафик по границите има, макар и неголям. По думите му той се осъществява от хора с „по-ниски морални качества и то винаги с помощта на „Гранична полиция“. „Няма как да го отречем това, в целият свят е така, когато изкушенията са големи, има нарушаване на служебните задължения и влизане в трафик. За съжаление България не е изключение, българските гранични полицаи - също”, добави Валери Симеонов.\r\nПопитан дали България ще защити гражданите си, той каза, че това може да стане, само ако имат нужда от защита. „Ако са престъпници, защо да ги защитаваме? Те ще бъдат изправени пред съд? Нали не очаквате от вицепремиера да се изказва и защитава престъпници”, каза още Валери Симеонов. Според наго независимо на чия територия са граничните полицаи, такива случаи винаги има. „Трябва да ви кажа, че голяма част работещите в Турция трафиканти са българи – цигани от известни райони и квартали, които не смеят да се върнат в България, защото ще бъдат задържани”, каза още Валери Симеонов.\r\nЦветана ТОНЧЕВА", "date": "2017.11.22", "title": "Вицепремиерът Валери Симеонов: Извършва се проверка за нарушения на българо-турската граница край Средец"}
{"url": "http://www.focus-news.net/news/2017/11/22/2459717/vratsa-retsidivist-ot-s-selanovtsi-poluchi-poredna-prisada-za-iznasilvane.html", "text": "По обвинителен акт на Районна прокуратура – Оряхово съдът е признал за виновен подсъдимият В. Гулевски (на 55 години) за това, че при условието на опасен рецидив е изнасилил жена. Това съобщиха от пресцентъра на Апелативна прокуратура – София. \r\nСледобеда на 17 януари 2015 г. пострадалата К.К. била сама в дома си в с. Селановци. 25-годишната жена страда от детска церебрална парализа, освидетелствана с експертно решение от ТЕЛК с 84% нетрудоспособност. Към 18:20 часа в дома й дошъл В. Гулевски, под предлог, че търси майка й във връзка с уговорка за продажба на мобилен телефон. Мъжът носел две бутилки с вино, като пиел от едната и пушел. Жената се обадила на майка си и я информирала, че Гулевски я чака, след което му заявила, че излиза с намерението той да напусне дома им, тъй като се притеснила от поведението му. Въпреки, че отвърнал на К.К., че ще си ходи, мъжът издърпал телефона от ръката й, изгасил осветлението в стаята и й наредил да седне на леглото, като отправил заплашителни думи. Пострадалата започнала да се дърпа, но поради здравословните си проблеми не могла да се пребори с насилника, който я повалил на леглото. Той удрял жената по главата и по гърба, като се озлобявал още повече от нейната съпротива. Гулевски успял да я съблече и въпреки опитите на пострадалата да го избута, осъществил насилствен полов акт с нея, а впоследствие и блудствени действия. В един момент К.К. успяла да избяга навън и се обадила на майка си, като й разказала за случилото се. \r\nЗа извършеното от него престъпление Гулевски е осъден на осем години „лишаване от свобода“ при „строг“ режим на изтърпяване. Подсъдимият е многократно осъждан за изнасилвания, сводничество и кражби. Понастоящем изтърпява шестгодишна присъда по предходни осъждания.", "date": "2017.11.22", "title": "Враца: Рецидивист от с. Селановци получи поредна присъда за изнасилване"}
{"url": "http://www.focus-news.net/news/2017/11/22/2459718/tass-vladimir-putin-i-donald-tramp-sa-obsadili-vazmozhnostite-za-satrudnichestvo-v-siriya.html", "text": "Държавният глава на Руската федерация Владимир Путин и американският му колега Доналд Тръмп са провели телефонен разговор, в който са обсъдили възможностите за сътрудничество в Сирия. Това заяви пред журналисти говорителят на Кремъл Дмитрий Песков, предава TACC.\r\n„Отбелязано е значението на сътрудничеството в Сирия на етапа на преминаване към политическо решение\", заяви Песков, като същевременно призна, че не може да разкрие нищо повече в отговор на журналистически въпрос дали двамата лидери са разговаряли за конкретни мерки за сътрудничество. \r\nТелефонният разговор между Путин и Тръмп се е състоял още във вторник. Руският президент обяви намеренията си да разговаря с лидера на Белия дом в понеделник, след срещата с държавния глава на Сирия Башар Асад в черноморския курорт Сочи.Тереза Герова", "date": "2017.11.22", "title": "ТАСС: Владимир Путин и Доналд Тръмп са обсъдили възможностите за сътрудничество в Сирия"}
{"url": "http://www.focus-news.net/news/2017/11/22/2459719/predsedatelyat-na-ns-na-bsp-korneliya-ninova-provede-rabotna-sreshta-s-poslanitsite-na-stranite-chlenki-na-es.html", "text": "Председателят на НС на БСП Корнелия Нинова проведе работна среща с посланиците на страните - членки на ЕС, съобщиха от пресцентъра на БСП. Основен фокус на срещата бе представяне на разработената от БСП  визия за бъдещето на Европа и предстоящото председателство на Съвета на ЕС, като възможност за България: \"Повече социална Европа в интерес на хората\".\r\nОтчетени бяха продължителните усилия и конструктивната роля на ПГ на \"БСП за България\" по изготвянето на общ проект на Народното събрание по приоритетите на Българското председателство на Съвета на ЕС в името на постигането на единодействие и национално съгласие по темата.\r\nПредседателят на НС на БСП представи позициите и действията на БСП, като най-голямата опозиционна сила, и отговори на поставените въпроси във връзка с актуални събития и процеси във вътрешно-политически план.\r\nОт страна на БСП в срещата участваха Деница Златева, заместник-председател на НС на БСП и Кристиан Вигенин, секретар по Външна политика и международна дейност на ПГ на \"БСП за България\".", "date": "2017.11.22", "title": "Председателят на НС на БСП Корнелия Нинова проведе работна среща с посланиците на страните - членки на ЕС"}
{"url": "http://www.focus-news.net/news/2017/11/22/2459720/vitsepremierat-valeri-simeonov-modelat-na-otkrivane-na-politseyski-upravleniya-tam-kadeto-ima-mezhduetnicheski-naprezheniya-shte-se-prilaga-navsyakade.html", "text": "Моделът на откриване на полицейски управления там, където има междуетнически напрежения, ще се прилага навсякъде. Това каза пред журналисти в Пловдив вицепремиерът Валери Симеонов, който инспектира строителството на новата приемна на полицията в пловдивската „Шекер махала”, предаде репортер на Радио „Фокус” – Пловдив. Симеонов посочи, че освен в Асеновград и в Пловдив има и още такива места и там също се работи в тази посока. „Съвсем скоро предстои откриването на такъв участък и в циганската махала в Стара Загора, има заявки и от Бургаско”, каза Симеонов. По думите му процесите са постоянни и текат. Идеята е да бъде ограничена битовата престъпност в критичните места.\r\nВицепремиерът ревизира строителството на приемната на полицията в „Шекер махала” в Пловдив, като остана доволен от видяното. Очаква се до края на месеца участъкът да бъде открит. След това Валери Симеонов посети и Асеновград, за да се срещне с хората и да види има ли промяна в криминогенната картина там, след като от лятото работи нов полицейски участък в циганския квартал „Лозница”.\r\nЦветана ТОНЧЕВА", "date": "2017.11.22", "title": "Вицепремиерът Валери Симеонов: Моделът на откриване на полицейски управления там, където има междуетнически напрежения, ще се прилага навсякъде"}
{"url": "http://www.focus-news.net/news/2017/11/22/2459721/ministar-lilyana-pavlova-balgarskoto-predsedatelstvo-na-saveta-na-evropeyskiya-sayuz-shte-e-i-balkansko.html", "text": "Българското председателство на Съвета на Европейския съюз ще е и Балканско. Това заяви пред журналисти във Велико Търново министър Лиляна Павлова, предаде репортер на Радио „Фокус“ – Велико Търново. Павлова припомни, че приоритетите на Българското европредседателство са очертани още през месец юли. „Оставихме 6 месеца време, в които да имаме възможност да направим обществени обсъждания, дебати, консултации и т.н. Това е и нашето послание – Председателството на България да бъде отворено и близко до гражданите“, подчерта Лиляна Павлова. По думите й, това е основната причина за провеждането на регионални срещи във всички общински центрове в страната. „Радвам се, че именно тук, във Велико Търново, е и последната среща, с която завършваме този 5-месечен диалог, чрез който получихме обратна връзка. До края на месеца трябва да обобщим всички коментари и предложения. Очаква се да получим от Естония всеки един файл и законодателна инициатива, по която са работили. За нас беше важно да ги изчакаме да свършат своята работа до декември, за да можем Министерски съвет да приеме окончателния вариант“, допълни Павлова. \r\nТя уточни, че страната ни е получила много висока оценка от Европейския съюз на този етап. Приоритетите, които България ще защитава, са четири. „Първият е дебатът за бъдещето на Европа и младите хора. Тук влиза и дебатът за кохезионната политика, бъдещето на кохезионната политика и бъдещият бюджет. Новото и различното е, че в България ще се проведе дебат за следващата многогодишна финансова рамка и именно нашето председателство ще зададе тона. Вторият приоритет е сигурност и стабилност, тъй като темата е свързана с миграцията, сигурността и Единния бранителен съюз. В нашето председателство се очертава да се говори и да се вземат решения по тези важни въпроси, както и да бъдат приети съответните решения в законодателството“, обясни министърът. Третият приоритет, по думите й, е специфично свързан с България. „Заявката, която сме дали е Българското председателство да е и Балканско. Първият успех по тази тема вече е постигнат, тъй като в общоевропейския дневен ред тази тема не фигурираше. Когато я споменахме през май - юни тази година, първата реакция беше, че това е нещо тежко, специфично, различно. Вече е потвърдено и темата е включена в лидерската програма за 2018 година“, посочи още министър Лиляна Павлова. Четвъртият приоритет е свързан с Единния цифров пазар. \r\nЛуиза ТРАНЧЕВА", "date": "2017.11.22", "title": "Министър Лиляна Павлова: Българското председателство на Съвета на Европейския съюз ще е и Балканско"}
{"url": "http://www.focus-news.net/news/2017/11/22/2459722/afp-vladimir-putin-prizova-za-kompromisi-i-otstapki-po-otnoshenie-na-siriya.html", "text": "В сряда държавният глава на Руската федерация Владимир Путин призова за „компромиси и отстъпки“ в името на прекратяването на шестгодишния граждански конфликт в Сирия, предава AFP.\r\n„Очевидно е, че процесът на реформи няма да бъде лесен, ще изисква компромиси и отстъпки от всички страни, включително и от сирийското правителство\", подчерта Путин при откриването на тристранната среща в Сочи с лидерите на Иран и Техеран. Тереза Герова", "date": "2017.11.22", "title": "AFP: Владимир Путин призова за „компромиси и отстъпки“ по отношение на Сирия"}
{"url": "http://www.focus-news.net/news/2017/11/22/2459723/detsa-ot-balgariya-i-makedoniya-shte-predstavyat-krasotata-na-folklora-v-blagoevgrad.html", "text": "Деца от България и Македония ще представят красотата на фолклора в Благоевград, съобщиха от пресцентъра на Община Благоевград. „Фолклорно надиграване“ ще обедини на една сцена танцьори и певци от България и Македония. На 25 ноември, от 18.00 часа, зала „Пейо Яворов“ в Благоевград ще се превърне в сцена на традиции. Възпитаниците на Център за личностно и творческо развитие на децата на Благоевград  от ФТА „Пиринче” и ДЮФА „Пиринска китка” и ансамбъла за народни хора и песни „Тоска” от Македония обещават на жители и гости на града едно незабравимо изживяване. Изпълнителите от ансамбъл „Тоска” ще представят много нови песни и танци, подготвени специално за гостуването им в Благоевград. Художествените ръководители на съставите Баже Джоджев, Симеон Стамболийски, Полина Сатиева и Маргарита Братоева обмислят и бъдещи съвместни проекти на своите възпитаници. Предстои благоевградските състави да върнат визитата и ще се представят в град Щип – Македония. Амбицията и желанието на десетките танцьори е да покажат на своите почитатели  това, което са научили за последните няколко месеца.\r\nКонцертът „Фолклорно надиграване” е само началото на многото изяви на ЦЛТРДБ до края на годината. Предстоят много коледни и новогодишни събития. Кулминацията и тази година ще бъде големият Коледен концерт на ЦЛТРДБ, който ще се проведе в средата на месец декември и в който участие ще вземат всички школи и състави.", "date": "2017.11.22", "title": "Деца от България и Македония ще представят красотата на фолклора в Благоевград"}
{"url": "http://www.focus-news.net/news/2017/11/22/2459724/prokuraturata-proveryava-dumite-na-premiera-boyko-borisov-che-v-parlamenta-ima-hora-zameseni-s-narkotrafik.html", "text": "Прокуратурата проверява думите на премиера, че в парламента има хора, които са замесени с наркотрафик. Тя е била сезирана от движение \"Боец\" и партия \"Възраждане\". Това каза говорителят на главния прокурор Румяна Арнаудова, предаде репортер на Агенция „Фокус“. „Към този момент се извършва проверка по тези два сигнала, които, разбира се, са обединени в една преписка лично от прокурор от Върховна касационна прокуратура и ако такъв сигнал и от БСП постъпи, той ще бъде приложен към тази вече извършваща се проверка от миналата седмица“, обясни Арнаудова.\r\nПо-рано през деня от БСП заявиха, че ще подадат сигнал до главния прокурор на Република България, който е в следния текст: „Уважаеми г-н Цацаров, обръщаме се към вас по повод думите на министър-председателя на България Бойко Борисов: „В парламента продължават да стоят хора, които са замесени с наркотрафик и хора, които са купували гласове и то от затворници“. За ПГ на „БСП за България“ е недопустимо в Народното събрание да има депутати, замесени с наркотрафик и купуване на гласове“. От групата молят Сотир Цацаров да извърши необходимите действия съгласно приложимия закон, включително и да разпита министър-председателя Бойко Борисов – кога, откъде, от кого, как и при какви обстоятелства е получил информацията, както и кои са въпросните лица, занимаващи се с наркотрафик и купуване на гласове и дали е предоставил същата информация на компетентните държавни органи за предприемане на необходимите действия. Агенция „Фокус“ припомня: На 12 ноември т.г. министър-председателят Бойко Борисов заяви пред журналисти, че като морален жест са приели оставката на Николай Петров, а в същото време в парламента продължават да стоят хора, които са замесени с наркотрафик. „Хора, които са купували гласове и то от затворници, хора, които наричат българите дебили“, подчерта премиерът.", "date": "2017.11.22", "title": "Прокуратурата проверява думите на премиера Бойко Борисов, че в парламента има хора, замесени с наркотрафик"}
{"url": "http://www.focus-news.net/news/2017/11/22/2459725/veliko-tarnovo-nad-300-velikotarnovski-absolventi-se-diplomiraha-vav-vissheto-uchilishte-po-agrobiznes-i-razvitie-na-regionite.html", "text": "Повече от 300 абсолвенти от Випуск ‘2017 на Висшето училище по агробизнес и развитие на регионите /ВУАРР/ се дипломираха успешно във великотърновския филиал на учебното заведение, съобщиха от пресцентъра на Община Велико Търново. Заместник-кметът на старопрестолния град Ганчо Карабаджаков уважи церемонията, за която имаше още два повода – 25-годишнината на ВУАРР и 15-годишнината на университетския филиал в Старата столица.\r\nНа заслужили общественици и преподаватели, помогнали за развитието на ВУАРР, бяха връчени юбилейни университетски медали. Носител на отличието стана и кметът на Велико Търново Даниел Панов. \r\nГанчо Карабаджаков приветства ректорското ръководството, преподавателите, служителите и студентите и ги поздрави от името на Даниел Панов. Подчертана бе ролята на ВУАРР и великотърновския филиал за просперитета на Старата столица, за развитието на висшето образование в България и за оптимизиране на връзката му с бизнеса.\r\nДипломите на абсолвентите бяха връчени от ректора на Висшето училище по агробизнес и развитие на регионите проф. д-р Димитър Димитров, както и от ръководителя на филиала във Велико Търново доц. Петър Петров. Церемонията уважиха още областният управител проф. Любомира Попова, кметове от региона, представители на институции, родители и близки на завършващите.", "date": "2017.11.22", "title": "Велико Търново: Над 300 великотърновски абсолвенти се дипломираха във Висшето училище по агробизнес и развитие на регионите"}
{"url": "http://www.focus-news.net/news/2017/11/22/2459726/prof-d-r-lyudmila-angelova-mu-varna-neinvazivniyat-prenatalen-test-za-genetichni-anomalii-pri-ploda-ne-se-poema-ot-nzok.html", "text": "Неинвазивният пренатален тест за генетични аномалии при плода не се поема от НЗОК. Това каза проф. д-р Людмила Ангелова, ръководител на УНС по медицинска генетика към Катедрата по педиатрия и медицинска генетика в Медицински университет – Варна и началник на лабораторията по медицинска генетика в УМБАЛ „Св. Марина“ – Варна, на пресконференция за представяне на новите възможности за ранно откриване по време на бременността на тежки генетични заболявания чрез използването на неинвазивни ДНК тестове, предаде репортер на Радио „Фокус“ – Варна. „В пренаталната профилактика спазваме критерии, водим се от това тежко ли е заболяването или не, има ли адекватно лечение. Обикновено е тежко, обикновено е нелечимо, генетичният риск е различен, съгласно ли е семейството да прекъсне бременността, има ли пренатално диагностично изследване“, обясни проф. д-р Ангелова. Тя отбеляза, че под диагностика се разбира доказване или отхвърляне на болестта, а не скрининг на високорискови бременности. „Семейството винаги търси гаранции на сто процента, а такива няма по ред причини. Няма генетичен тест, който да е сто процента акуратен. Може да не разкрива всички мутации, а само избрани, характерни за една популация мутации. Генетичното изследване разкрива мутация, но не разкрива степен и сила на изява на заболяването“, посочи специалистът.\r\nПроф. д-р Людмила Ангелова представи разликите между скрининг и диагностика. „Тези профилактични методи се делят на неинвазивни и инвазивни. Неинвазивни са биохимичният скрининг, ултразвуковата диагностика за фетална анатомия и неинвазивни пренатални тестове от фетална ДНК в майчина кръв. Те се предлагат в различни периоди от бременността, имат различна характеристика, но всички те са скринингови, отсяващи подходи, не диагностични. Те са нищожно рискови, никакъв риск не съществува при тях, могат да се предлагат масово, но са с ниска чувствителност. С най-висока чувствителност от тях са пренаталните тестове от фетална ДНК в майчина кръв. Ако се открие аномалия, дори с 99% чувствителност на теста, тя се валидира с втори истински диагностичен метод, преди да се предприеме прекъсване на бременността“, посочи проф. д-р Ангелова. По думите й сто процента чувствителност има инвазивната техника, която крие риск за плода. Инвазивните методи са хорионбиопсия, амниоцентеза, кордоцентеза.\r\nПроф. Людмила Ангелова отбеляза, че във Варна се прави скрининг от 2004 година, като до 2017 година проследените бременности са над 34 000. „Имаме огромен обем от данни и защитена дисертация преди месец. Данните отчитат спад на късния безпредметен скрининг, нараства по-ранният и се качва интегрираната оценка на риска. Това е информираност на хората и акушер-гинеколозите“, посочи специалистът.\r\nБиохимичният скрининг постепенно е изместен от неинвазивните пренатални тестове. Предимствата им са, че няма риск за плода, има 98 – 99% точност на анализа за автозомни анеуплоидии, много по-ранен срок за изследване, както и изследване на генетичния материал на самия плод. Докато биохимичният скрининг, който отчита биохимични маркери, излъчвани от плода, се прави в 1-ви и 2-ри триместър на бременността, има чувствителност между 70 и 90%, като резултатът е под формата на изчисление на вероятност. „Биохимичният скрининг остава за нашата страна масова профилактика, защото беше поет до това лято от Министерството на здравеопазването. Цената на скрининга е 40 лева и от това лято се плаща от пациентите“, отбеляза проф. д-р Людмила Ангелова.\r\nХромозомните аномалии далеч не засягат само бременни в напреднала възраст, а и много млади жени. И все пак като по-рискови фактори, които предполагат по-стриктно проследяване, се отчита възрастта над 35 години, отклонения при скринингови изследвания, находки при ултразвуков преглед, предишна бременност с установена генетична аномалия и фамилна обремененност.\r\n„Аномалиите на хромозомните болести не се раждат от възрастни жени, те се раждат от нищо неподозиращите млади хора. Опитът ми с толкова много бременни ми е дал да разбера колко тревога има в семействата по отношение на генетичната патология. И това е разбираемо. Във Варна работим с мрежа от около 15 - 20 гинеколози, които масово изпращат за пренатална диагностика“, подчерта проф. Людмила Ангелова и допълни, че информираността в по-малките градове е по-ниска.\r\nМарияна ВАЛЕНТИНОВА", "date": "2017.11.22", "title": "Проф. д-р Людмила Ангелова, МУ – Варна: Неинвазивният пренатален тест за генетични аномалии при плода не се поема от НЗОК"}
{"url": "http://www.focus-news.net/news/2017/11/22/2459727/oblastniyat-upravitel-na-sofiyska-oblast-ilian-todorov-iskat-da-mi-prehvarlyat-chuzhdi-otgovornosti-i-dalgogodishnata-bezotgovornost-na-darzhavata-otnosno-yaz-beli-iskar.html", "text": "Искат да ми прехвърлят чужди отговорности и дългогодишната безотговорност на държавата относно яз. „Бели Искър”. Това се казва в позицията на областния управител на Софийска област Илиан Тодоров по темата с язовир „Бели Искър“. „Фокус“ публикува позицията на областния управител без редакторска намеса:", "date": "2017.11.22", "title": "Областният управител на Софийска област Илиан Тодоров: Искат да ми прехвърлят чужди отговорности и дългогодишната безотговорност на държавата относно яз. „Бели Искър”"}
{"url": "http://www.focus-news.net/news/2017/11/22/2459728/razgrad-vazstanoveno-e-dvizhenieto-po-pat-ii-49-razgrad-kubrat-na-2-km-sled-selo-kichenitsa-v-posoka-kubrat.html", "text": "Възстановено е движението по път II-49 Разград - Кубрат, на 2 км след село Киченица, в посока Кубрат. Това съобщиха от пресцентъра на Агенция \"Пътна инфраструктура\".\r\nТрафикът в участъка временно се осъществяваше в една лента поради ПТП.", "date": "2017.11.22", "title": "Разград: Възстановено е движението по път II-49 Разград - Кубрат, на 2 км след село Киченица, в посока Кубрат"}
{"url": "http://www.focus-news.net/news/2017/11/22/2459729/daily-sabah-kmetat-na-solun-planira-kampaniya-za-zashtita-i-reabilitatsiya-na-otomanskoto-nasledstvo-v-grada.html", "text": "Янис Бутарис, кметът на втория по големина град в Гърция, обяви амбициозен план за защита и реабилитация на отоманското наследство в Солун, съобщава турският вестник Daily Sabah. \r\n75-годишният Бутарис настоява Министерството на културата в Атина да поеме управлението на пет исторически сгради в Солун, датиращи от османския период на града, за да ги направи достъпни за туристите. Съгласно думите на кмета, реставрирането на обектите и откриването им за обществеността ще допринесе за популяризирането на забравената история на града. Една от сградите, за които Бугарис настоява да бъде направена достъпна за посетители, е джамия, датираща от XV век. Освен реставрация на обектите от отоманския период, Бутарис предвижда и откриването на специален музей на ислямското изкуство, чрез който да бъде подчертано съвместното минало на гърци и турци, предава Радио \"Фокус\" в рубриката \"Балкански туристически часовник\".\r\nСеверната част на Гърция е богата на османско наследство, но до този момент властите не само са пренебрегвали, но и са се отказали от грижата за опазването им. През последните години ислямското наследство в Гърция, включително и джамиите, бяха вандализирани от крайнодесни групировки. Някои от тях бяха напълно унищожени от пожари. Така и не бе изяснено дали те са предизвикани умишлено или не. \r\nМиналия месец ръководителят на Консултативния съвет на турското малцинство в Западна Тракия Ибрахим Сериф предупреди, че много от османските паметници в Гърция са обречени да изчезнат завинаги. Съгласно думите му, Турската агенция за сътрудничество и координация ремонтира много османски паметници на Балканите, но в Гърция властите не позволяват на организацията да извършва подобна дейност. Тереза Герова", "date": "2017.11.22", "title": "Daily Sabah: Кметът на Солун планира кампания за защита и реабилитация на отоманското наследство в града"}
{"url": "http://www.focus-news.net/news/2017/11/22/2459730/bansko-popadna-v-oshte-edna-klasatsiya-za-kurortite-predlagashti-nay-izgodni-ski-vakantsii.html", "text": "Независимо дали сте начинаещ в карането на ски или един от онези авантюристи, които обичат да проправят пътеката по нови писти, някой, който търси културен опит или някой, който копнее за луксозен хотел с невероятни гледки, но все още мисли, че за това ще бъдат необходими много средства - интернет сайтът Momondo представя списък, който доказва, че е възможно да практикувате любимия си спорт без да изпразвате портфейла си. \r\nИзточна Европа предлага редица алтернативни дестинации, където любителите на зимни спортове могат да спестят от цените, без да се отказват от хубавите преживявания в студения сезон. В списъка на Momondo за най-изгодни ски ваканции в източната част на Европа Банско е поставен на шесто място, предава Радио \"Фокус\" в рубриката \"Балкански туристически часовник\".\r\nРодният ни курорт предлага не само добри снежни условия, но и чудесно приключение за любителите на ски. Подобно на всички други класации за зимни курорти, в които попада, и в тази Банско е отличен заради мрежата си от писти. Сайтът отбелязва, че в българския курорт са налице всички условия за \"дръзко\" практикуване на зимни спортове, но същевременно има и писти, където може да бъде упражнявано и по-спокойно спускане. А след него гостите на курорта може да се отпуснат с чаша горещ шоколад пред камината на някой от многобройните уютни хотели. \r\nВ класацията на Momondo попадат още няколко курорта, разположени в балканските държави - македонският Попова шапка (осмо място), словенските Ясна и Кранска гора (съответно пето и седмо място), а също и Яхорина в Босна и Херцеговина (трето място). Тереза Герова", "date": "2017.11.22", "title": "Банско попадна в още една класация за курортите, предлагащи най-изгодни ски ваканции"}
{"url": "http://www.focus-news.net/news/2017/11/22/2459731/ministerstvoto-na-turizma-i-balgarskiyat-lekarski-sayuz-organizirat-mezhdunarodna-konferentsiya-za-meditsinski-i-zdraven-turizam.html", "text": "Министерството на туризма и Българският лекарски съюз организират международна конференция „Медицински и здравен туризъм в България – състояние  и възможности за развитие“. Това съобщиха от пресцентъра на министерството.\r\nСъбитието ще се проведе на 23 ноември в столичния „София хотел Балкан“ от 9:30 часа и на него ще присъстват над 20 водещи имена в медицината. Ще участват и повече от 100 експерти от сферите на туризма и здравеопазването от България, Австрия, Сърбия, Израел. \r\nНа форума ще бъде представен потенциалът на страната ни да предлага конкурентни здравни и медицински услуги, включени в туристически пакети и дестинации, както и добри практики за създаване на комплексен продукт за медицински и здравен туризъм. Ще се дискутират също и възможностите за лечение на чужденци в България. Идеята на организаторите е форумът да се превърне в традиция, която да насърчи ефективността на този вид туристическа дейност.", "date": "2017.11.22", "title": "Министерството на туризма и Българският лекарски съюз организират международна конференция за медицински и здравен туризъм"}
{"url": "http://www.focus-news.net/news/2017/11/22/2459732/pazardzhik-grazhdanski-protest-shte-se-provede-utre-v-grada-sreshtu-porochnoto-upravlenie-na-obshtinata.html", "text": "Организираме утре граждански протест срещу порочното управление на община Пазарджик, каза за Радио „Фокус“ – Пазарджик Костадин Деянов, от организаторите. Той обясни, че участниците в протеста ще застанат в пешеходната зона до сградата на Общината, за да не затрудняват движението по главния булевард „България“, тъй като акцията е насрочена за 16.00 часа. „Ще носим плакати с въпросите, които искаме да зададем, няма да има никакви партийни послания. Основните въпроси, които задаваме, са свързани с ремонта на бул. „Александър Стамболийски“. Питаме защо цените във фактурата за ремонта са два пъти по-високи от пазарните. Как е избрана фирмата изпълнител, след като предлага такива цени. Другият ни въпрос е как се дават паркинги в Пазарджик на концесия за 35 години, както този зад болница „Здраве“, за смешни цени. Би било много по-изгодно за Общината да вложи 25 - 30 хиляди лева, за да го оправи и стопанисва и да получава пари, които много бързо ще изплатят вложените за тази инвестиция. Третият ни въпрос е за сметището край Пазарджик“, посочи Деянов. \r\nТой обясни, че в сметката за рекултивация трябва да има 7 милиона лева, а тя е празна. „Докато не постъпят тези пари, тази рекултивация не може да започне. Оказва се, че трябва да се използва нов кредит, за да се осигурят. За това въпросът ни е къде са парите, които сме дали, а те са изчезнали“, каза Деянов. Той уточни, че очакванията са на протеста да се съберат около 100 души. „Няма да има партийни символи и послания, протестът ни е граждански и всеки, който иска да зададе своя въпрос, може да го направи, като дойде пред сградата на Община Пазарджик утре в 16.00 часа“, каза още Костадин Деянов.\r\nВаня НИКОЛОВА", "date": "2017.11.22", "title": "Пазарджик: Граждански протест ще се проведе утре в града срещу порочното управление на общината"}
{"url": "http://www.focus-news.net/news/2017/11/22/2459733/udalzhava-se-priemnoto-vreme-na-sluzhba-zaverki-i-legalizatsii-na-mvnr.html", "text": "Службата за „Заверки и легализации“ на МВнР е с променено приемно време. Служителите вече са на разположение на гражданите всеки работен ден от 9.00 до 17.30 часа, а не както досега от 10.00 до 15.00 часа. Това съобщиха от пресцентъра на МВнР.\r\nДокументите за бърза услуга се приемат от 09:00 до 12:00 часа, като получаването на обработените документи е на следващия работен ден от 9:00 до 17:30 часа. От 09:00 до 12:00 часа се приемат документите за експресна услуга, а получаването на готовите документи е същия работен ден, от 14:00 до 15:00 часа. Документите за обикновена услуга се приемат през целия работен ден, от 9.00 до 17.30 часа. \r\nПромяната има за цел да улесни и ускори процедурите на административно обслужване на гражданите. Тя е залегнала в Хартата на клиента, утвърдена със заповед на заместник министър-председателя по правосъдната реформа и министър на външните работи Екатерина Захариева от 14 ноември 2017г. \r\nВ документа, публикуван на електронната страница на МВнР (), подробно са разписани целите, които министерството си поставя за оптимизирането на предлаганите административни услуги и стандартите, които следва за гарантиране на високо качество на обслужването на гражданите. Заложените стандарти задължават всеки служител да носи отличителен знак със своя снимка и данни за имената, длъжността, администрацията и звеното, към които принадлежи. Служителите имат задължението да се отнасят любезно, внимателно и с уважение към гражданите, да бъдат отзивчиви и да зачитат техните права и лично достойнство. Те трябва да предприемат всички необходими действия за качествено предоставяне на услугите, в рамките на съответните срокове. \r\nХартата дава информация на потребителите и за видовете административни услуги, приемното време и адрес както на звената за административно обслужване в Централно управление на МВнР, така и на консулските служби на Република България зад граница. \r\nOт документа гражданите могат да се запознаят и с правата си на потребители, с реда за подаване на сигнали, предложения и жалби във връзка с административното обслужване. \r\nОбратната връзка с потребителите на услуги се осъществява и чрез събиране и анализ на анкетна карта, която също е публикувана на . Анкетата е анонимна, а събраната чрез нея информация ще бъде използвана за подобряване качеството на административното обслужване, предоставяно от Министерството на външните работи. \r\nТова е поредната мярка, предприета от ръководството на институцията за намаляване на административната тежест и облекчаване на режимите за работа", "date": "2017.11.22", "title": "Удължава се приемното време на служба „Заверки и легализации” на МВнР"}
{"url": "http://www.focus-news.net/news/2017/11/22/2459734/api-shofyorite-da-karat-vnimatelno-po-iztochnata-daga-na-sofiyskiya-okolovrasten-pat-zaradi-remont-na-uchastaka-ot-am-trakiya-do-kazichene.html", "text": "Шофьорите да карат внимателно по Източната дъга на Софийския околовръстен път. Ремонтират се 2 км от платното в участъка от автомагистрала „Тракия“ до надлеза при с. Казичене. Това съобщиха от пресцентъра на Агенция \"Пътна инфраструктура\". По време на строително-монтажните работи движението се осъществява двупосочно в платното в посока АМ „Тракия“. Скоростта на движение е ограничена до 50 км/ч.\r\nВъзстановителните работи се предприемат за повишаване безопасността на движение през зимните месеци. От пътноподдържащото дружество се изисква да работи с пълна мобилизация, за да може предвидените дейности да завършат в максимално кратък срок.\r\nПрез миналата седмица - на 16 ноември, завърши ремонтът на 5-километровия участък от Източната дъга на Софийския околовръстен път между с. Казичене и „Ботевградско шосе“.\r\nАгенция „Пътна инфраструктура“ апелира шофьорите да карат внимателно, със съобразена скорост и да спазват стриктно пътната сигнализация.", "date": "2017.11.22", "title": "АПИ: Шофьорите да карат внимателно по Източната дъга на Софийския околовръстен път заради ремонт на участъка от АМ „Тракия“ до Казичене"}
{"url": "http://www.focus-news.net/news/2017/11/22/2459735/dogovaryame-satrudnichestvo-s-kipar-v-oblastta-na-targovskoto-koraboplavane-i-na-obrazovanieto.html", "text": "Правителството даде съгласието си за подписването на Меморандум за разбирателство между българската Изпълнителна агенция „Морска администрация“ и Департамента за търговско корабоплаване на Министерството на транспорта, съобщенията и благоустройството на Кипър. Това съобщиха от правителствената информационна служба. \r\nС подписването на документа морските администрации на двете държави поемат ангажимент за обмен на информация, знания, експерти и опит в областта на образованието и обучението на морски лица, борбата срещу подправените документи, свързани с Конвенцията STCW, изпълнението на задълженията на държавата на знамето, морската сигурност, опазването на околната среда, контрола на държавата на пристанището и законодателството в областта на морското дело.\r\nОдобрен беше и проект на междуправителствена програма за сътрудничеството на България и Кипър в областта на образованието, науката, културата, младежта и спорта. Тя е със срок на действие 2018-2021 г.\r\nПрограмата предвижда обмен на специалисти и ученици от двете страни, насърчаване на взаимното участие в конференции и семинари на образователна тематика, сътрудничество в областта на обективното представяне на историята, географията и културата на другата страна в учебниците за началните и средните училища, в съответствие с духа и целите на ЮНЕСКО и Съвета на Европа. Друг акцент е насърчаването на сътрудничеството между спортните федерации, организации и институции в областта на физическото възпитание и спорта в двете страни.", "date": "2017.11.22", "title": "Договаряме сътрудничество с Кипър в областта на търговското корабоплаване и на образованието"}
{"url": "http://www.focus-news.net/news/2017/11/22/2459736/inzh-daniel-panov-kmet-na-veliko-tarnovo-10-godini-po-kasno-polzite-ot-chlenstvoto-na-balgariya-v-es-sa-vidimi-vav-vsichki-naseleni-mesta-u-nas.html", "text": "10 години по-късно ползите от членството на България в Европейския съюз са видими във всички населени места у нас. Това заяви по време на представянето на приоритетите на Председателството на България на Съвета на Европейския съюз кметът на Велико Търново инж. Даниел Панов, предаде репортер на Радио „Фокус“ – Велико Търново. Според кмета местните управници се обединяват около четири основни стълба за европредседателството. „Първият – бъдещето на Европа с фокус върху младите хора. Вторият – сигурност и стабилност, третият – европейска перспектива и свързаност на Западните Балкани и четвъртият – дигитализация. Убеден съм, че българското правителство и парламент ще положат всички усилилия, за да бъде успешно първото Председателство на България на Съвета на Европейския съюз. То ни дава шанс да решим  важните проблеми и да си припомни непреходните европейски ценности“, каза още инж. Панов. \r\nТой благодари за възможността Велико Търново да домакинства последното информационно събитие и изрази гордостта си от това.  „Тук преди 138 години е приета Търновската Конституция, поставено е началото на Третата Българска държава и Парламентаризма. Всичко това предците ни правят, водени от европейските ценности. През 2007 година България стана пълноправен член на ЕС и НАТО. Това е едно от най-важните събития в новата и най-новата ни история. Този успех е голям както за българската вътрешна и външна политика, така и за самото ни общество. България ясно заявява, че ще бъде съвременна, просперираща държава, която следва общите ценности в Европа. Днес, 10 години по-късно, всички ясно виждаме ползите от членството и промените към по-добро“, допълни инж. Даниел Панов. Освен видимите резултати сред позитивите той изброи и равноправния достъп на страната ни до всички европейски ценности като свободния пазар и демокрацията.\r\nЛуиза ТРАНЧЕВА", "date": "2017.11.22", "title": "Инж. Даниел Панов, кмет на Велико Търново: 10 години по-късно ползите от членството на България в ЕС са видими във всички населени места у нас"}
{"url": "http://www.focus-news.net/news/2017/11/22/2459737/georgi-dimov-bivsh-balgarski-konsul-v-odrin-vseki-balgarski-grazhdanin-tryabva-mnogo-dobre-da-se-zamisli-kogato-mu-se-nalozhi-ili-ima-zhelanie-da-otide-v-turtsiya.html", "text": "Всеки български гражданин трябва много добре да се замисли, когато му се наложи или има желание да отиде в Турция. Това каза в интервю за Агенция „Фокус“ Георги Димов, бивш генерален консул на България в Одрин във връзка със задържаните трима български граждани в Одрин. „Това е пореден повод всеки български гражданин много добре да се замисли, когато му се наложи или има желание да отиде в Турция, както и тези, които по някаква причина се намират там, че много от нещата, които ще правят вече са на тяхна отговорност“, обясни Димов. „Този случай дава основание за мотивиране на такива предупреждения всички наши граждани да бъдат изключително внимателни там по отношение на контактите, които имат“, каза той. „Второ, във връзка със споделяния в социални медии могат да бъдат подведени под социална отговорност. Трето, за изказване на лични, политически оценки и мнения и разбира се, места за посещение и кръгове, в които се движат. Трябва да бъдат много внимателни. Ако бъдат засечени например в някакви кръгове, които за турските среди за гюленистки, ще им лепнат и на тях такъв етикет“, обясни Георги Димов.", "date": "2017.11.22", "title": "Георги Димов, бивш български консул в Одрин: Всеки български гражданин трябва много добре да се замисли, когато му се наложи или има желание да отиде в Турция"}
{"url": "http://www.focus-news.net/news/2017/11/22/2459738/pernik-okrazhnata-prokuratura-protestira-izmenenite-merki-zadarzhane-pod-strazha-v-podpiska-spryamo-mayka-i-dashterya-obvineni-v-ubiystvo-na-novorodeno-dete.html", "text": "Окръжна прокуратура – Перник протестира изменените мерки за неотклонение „задържане под стража“ в „подписка“ спрямо майка и дъщеря, обвинени в убийство на новородено дете. Това съобщиха от пресцентъра на Апелативна прокуратура – София. \r\nС Определения от 17 ноември 2017 г. Пернишкият окръжен съд е уважил исканията на обвиняемите С. И. и В. Т. за изменение на мерките им за неотклонение „задържане под стража“ в по-леки, а именно – в „подписка“, срещу които прокуратурата е внесла частни протести. \r\nДвете жени са привлечени към наказателна отговорност от Окръжна прокуратура – Перник по обвинение за умишлено умъртвяване на новородено дете, извършено в съучастие. \r\nОколо 21.30 часа на 13 август 2017 г. в Областна дирекция на МВР - Перник е бил получен сигнал за намерено тяло на новородено дете в пернишкия квартал „Тева“. Под ръководството на ОП – Перник веднага е било започнато досъдебно производство. В резултат на проведеното разследване са били установени извършителите на престъплението – С. И. и В.Т. \r\nУтре, на 23 ноември 2017 г., протестите, внесени от ОП - Перник срещу определените от съда мерки за неотклонение спрямо двете обвиняеми, ще се разглеждат от Софийския апелативен съд.", "date": "2017.11.22", "title": "Перник: Окръжната прокуратура протестира изменените мерки „задържане под стража“ в „подписка“ спрямо майка и дъщеря, обвинени в убийство на новородено дете"}
{"url": "http://www.focus-news.net/news/2017/11/22/2459739/blic-sarbiya-vapreki-ogromniya-potentsial-prihodite-na-sarbiya-ot-loven-turizam-sa-dalech-po-skromni-ot-tezi-na-sasedite-y.html", "text": "За повече от шест милиона ловци, регистрирани в държавите от Европейския съюз, всички дестинации, в които могат да практикуват хобито си, са привлекателни - включително и Сърбия. Но, за разлика от Унгария, която годишно реализира над един милиард евро приходи от ловен туризъм, и от Хърватия, която прибира по около 180 млн. евро, съседната им Сърбия печели едва около пет милиона евро на година от този тип туризъм. Тези данни са още по-обезкуражаващи, ако се вземе предвид факта, че Сърбия разполага с огромен потенциал за ловен туризъм, коментира белградското електронно издание Blic.\r\nНа територията на Сърбия има 321 установени ловища, чиято обща площ надхвърля над седем милиона хектара. В списъка на най-популярните ловни дестинации попадат Караджорджево, Морович, планините Голия и Цер, Стара планина, природният резерват \"Делиблатска пешчара\", националният парк \"Фрушка гора\" и още много други. Следва да се отбележи, че в ловищата е налице и основната предпоставка за развитието на ловен туризъм - многоброен и разнообразен дивеч, предава Радио \"Фокус\" в рубриката \"Балкански туристически часовник\".\r\nВ ловните стопанства на Войводина например са развъждани елени, диви свине и сърни. Има множество елени лопатари и муфлони, а от по-малкия дивеч се срещат фазани, диви патици и диви гъски. \r\nЛовуването изисква строг кодекс на поведение, но и организация, която включва безопасно навлизане и транспорт до ловните полета, предоставяне на лицензи за оръжия и боеприпаси, професионални водачи, както и ветеринарни лицензи, необходими за износ на диви животни. За уреждането на всички тези неща се грижат местните оторизирани агенции, които работят на ниво. За това колко скъпо развлечение е спортният лов може да се направи заключение от данните, че за един уикенд в ловище са необходими около 2800 евро. \r\nВсички тези предпоставки са причина представителите на бранша да предполагат, че ловният туризъм в Сърбия би могъл да генерира много по-големи приходи. При това следва да се отбележи, че около 70 на сто от ловните туристи в Сърбия са чужденци - предимно от Австрия и Германия, следвани от Италия, Великобритания, Испания, Франция и Словения. Тереза Герова", "date": "2017.11.22", "title": "Blic (Сърбия): Въпреки огромния потенциал, приходите на Сърбия от ловен туризъм са далеч по-скромни от тези на съседите й"}
{"url": "http://www.focus-news.net/news/2017/11/22/2459740/24-vesti-makedoniya-lipsata-na-pristanishte-vazprepyatstva-razvitieto-na-yahteniya-turizam-v-ohrid.html", "text": "Въпреки идеалните условия за развитие на яхтен туризъм и големия брой граждани, които разполагат с различни видове лодки, популярният македонски град Охрид няма модерно пристанище, отбелязва македонската електронна медия \"24 Вести\". \r\nВече 26 г. собствениците на яхти и лодки се борят с липсата на специално съоръжение за тях в града, но усилията им не са увенчани с успех. Проблемите им са най-сериозни през зимата, когато плавателните съдове остават на котва в градското пристанище, което е прекалено тясно, за да побере всички, предава Радио \"Фокус\" в рубриката \"Балкански туристически часовник\".\r\nСтефан Ставрев, председател на местната Асоциация за плаване \"Акватика Яхтинг\" предупреждава, че изграждането на марината трябва да започне възможно най-скоро, тъй като проблемът вече не търпи отлагане. Необходими са незабавни действия за определяне на вътрешното пространство за паркиране на плавателните съдове, регулиране на използването на паркинга и плащането, а също и за разширяване на съществуващото градско пристанище и канала Студеничища, който се влива в Охридското езеро. \r\nСобствениците на лодки се надяват, че техният проблем скоро ще влезе в дневния ред на компетентните органи и ще бъде изградена така необходимата им марина. По този начин ще бъдат създадени и условия за развитието на яхтен туризъм, към който посетителите на Охрид проявяват все по-голям интерес.Тереза Герова", "date": "2017.11.22", "title": "24 Вести\" (Македония): Липсата на пристанище възпрепятства развитието на яхтения туризъм в Охрид"}
{"url": "http://www.focus-news.net/news/2017/11/22/2459741/indexhr-zhitelite-na-omishal-se-opasyavat-che-proekt-za-izgrazhdaneto-na-terminal-za-vtechnen-priroden-gaz-shte-unishtozhi-turizma-v-rayona-na-ostrov-krak.html", "text": "Жителите на хърватския град Омишал, разположен на популярния ваканционен остров Крък, изразиха опасенията си от проект за изграждането на плаващ терминал за втечнен природен газ в района, съобщава интернет порталът Index.hr. \r\nСпоред мнозина изпълнението на проекта ще бъде пагубен за околната среда и туризма на острова. Представители на по-големи туристически фирми алармираха, че въвеждането в експлоатация на плаващия терминал за втечнен природен газ ще постави под въпрос развитието на туризма и ще доведе до отлив на инвестиции в бранша. Най-големите им опасения са свързани с повишаването на нивата на шум в града и визуалното въздействие на съоръжението върху посетителите на Омишал и прилежащите курорти. Не без значение ще бъде и увеличаването на морския трафик във връзка с работата на терминала, предава Радио \"Фокус\" в рубриката \"Балкански туристически часовник\".\r\nЕто защо жителите на Омишал са убедени, че в процеса на вземане на решение за терминала водеща роля трябва да имат местните власти, а не управляващите в Загреб. Поради тази причина е издигнато предложение за провеждането на референдум, на който хората в района да се произнесат за бъдещето на проекта. Публичната дискусия по проблема ще продължи до 28 ноември.Тереза Герова", "date": "2017.11.22", "title": "Index.hr: Жителите на Омишал се опасяват, че проект за изграждането на терминал за втечнен природен газ ще унищожи туризма в района на остров Крък"}
{"url": "http://www.focus-news.net/news/2017/11/22/2459742/blagoevgrad-spetsialna-programa-za-detsa-i-mladezhi-shte-sapatstva-tazgodishnoto-izdanie-na-bansko-film-fest-2017.html", "text": "Освен многомащабната филмова програма гостите на „Банско филм фест 2017“ ще бъдат част и от специалната ни програма, която организираме за деца и младежи. Това каза в интервю за Радио „Фокус“ – Пирин Натали Петрова, организатор на събитието. Тя обясни, че тази програма се е оформила като една отделна за всички от 1 до 12 клас. „В рамките на нея участие ще вземат 17 лектори, а децата и младежите са включени в различни семинари, открити уроци. За нас присъствието на децата и младежите е много важно, като пристъпваме съвсем отговорно към тях. За целта сме им подготвили и адаптирана филмова програма“, каза още Петрова. \r\n„Важен въпрос е обаче какво правим ние възрастните по въпроса за агресията сред децата – те да бъдат ангажирани и вдъхновени. Всичките тези лектори, които са водещи изследователи, водолази, ориентировачи и прочие са един жив пример, който може да вдъхнови и запали децата към екстремното и планината. Много вероятно е сред тези деца в бъдеще България да има своите нови изследователи, геолози, водолази и така нататък. Също така сме планирали 6 фото изложби, семинар и workshop по катерене, рубрика „Посоки“, в която специално представяне ще направим на Марко“, подчерта Петрова. Тя допълни, че ще има и рубрика „Памет“, като тази година българската планинарска култура има 9 впечатляващи годишнини. „Рубриката ще бъде под мотото „Да си спомним, за да не забравим“ и ние, организаторите на „Банско филм фест“, изключително държим на нея, защото нашият фестивал е мястото, където се събират всички поколения, занимаващи се със спортове на открито и въобще публика от цялата страна. Тук ще отворя една скоба и ще кажа, че през ноември месец (извън всякакъв сезон) публиката идва в Банско, за да се докосне до тези вдъхновяващи занимания, но и да гледа тези  страхотни филми, които са много интересни и са пример за подражание“, отбеляза Петрова. Тя изказа благодарност към цялото Министерство на туризма и лично на министър Николина Ангелкова, защото събитието се провежда под нейния патронаж. „Това е много важно и ние благодарим, защото „Банско филм фест“ е точно пример за културен туризъм, който толкова много години осъществяваме и организирани“, каза още Натали Петрова.\r\nЛивия НИНОВА", "date": "2017.11.22", "title": "Благоевград: Специална програма за деца и младежи ще съпътства тазгодишното издание на „Банско филм фест 2017“"}
{"url": "http://www.focus-news.net/news/2017/11/22/2459743/d-r-emil-karaivanov-kmet-na-obshtina-asenovgrad-asenovgrad-zaema-dostoyno-svoeto-vazhno-myasto-do-plovdiv-evropeyska-stolitsa-na-kulturata-2019.html", "text": "Смятам, че днешната среща е от особена важност за запознаване на асеновградчани със значението и смисъла на предстоящите събития в България и конкретно близкостоящия до нас Пловдив във връзка с Българското председателство на Съвета на ЕС в Европейската година на културното наследство 2018 и предстоящото домакинство на град Пловдив за европейска столица на културата за 2019 г. Това каза кметът на Асеновград д-р Емил Караиванов при откриването на информационно събитие в сградата на Общината, съобщиха от пресцентъра на Община Асеновград. \r\nКметът приветства с добре дошли заместник-областните управители на Пловдив Евелина Апостолова и инж. Димитър Керин, както и лекторите на събитието. Във форума взеха участие представители от неправителствени организации, културни и туристически институции, учебни заведения, читалища, студенти и граждани.\r\nСнежана Александрова от отдела по евроинтеграция към Областна администрация Пловдив и ръководител на проекта „Българското председателство на Съвета на ЕС в Европейската година на културното наследство 2018 към предстоящото домакинство на гр. Пловдив за европейска столица на културата през 2019 г.“ представи темата за „Българското председателство на Съвета на ЕС, 01 януари – 30 юни 2018 г.”. Тя даде разяснения относно какво е Съветът на ЕС, какво върши той, какви задачи стоят пред България в тази връзка и защо то е важно за нас като държава.\r\nКрасимир Лойков от Европейския информационен център „Европа директно Пловдив направи презентация на тема „2018 – Европейска година на културното наследство, Европа за културата”.\r\nДоц. д-р Красимира Кръстанова и доц. д-р Меглена Златкова от Пловдивския университет разказаха за Европейската година на културното наследство’2018. Елица Василева от Общинска фондация „Пловдив 2019” разказа за подготовката на Пловдив за европейска столица на културата и  предложи читалищата от региона да се възползват от механизмите за финансиране на фондацията.\r\nВ своето изложение кметът на Асеновград д-р Емил Караиванов каза още, че Асеновград и Общината имат своето утвърдено място в културния живот на България със своите уникални традиции, обичаи и история: „Това е мястото с единствения по рода си обичай „Калиница”, запазен от векове, при който прелестните малки калиници, облечени като булки шестват из станимашките улици и раздават своята благодат. Само при нас тече вино от чешмите по Трифонов ден и се правят най-малките и вкусни сармички. Българският Йерусалим е тук, при нас, с нашите над 100 храма – манастири, църкви и параклиси. Неслучайно наричат Асеновград Свещена порта към Родопа планина. Емблемата на града ни – вековната Асенова крепост, пази зорко историческата значимост на земите ни и съхранява културно-историческото и духовно наследство на региона. Много легенди, традиции и обичаи са преплетени в културния живот на нашия град и това го поставя редом до бъдещата европейска столица на културата за 2019 г., Пловдив.”- допълни Караиванов.", "date": "2017.11.22", "title": "Д-р Емил Караиванов, кмет на община Асеновград: Асеновград заема достойно своето важно място до „Пловдив – европейска столица на културата’ 2019”"}
{"url": "http://www.focus-news.net/news/2017/11/22/2459744/narodniyat-predstavitel-ot-gerb-galya-zaharieva-organizira-priemen-den-v-sliven-na-27-noemvri.html", "text": "Народният представител от ГЕРБ-Сливен и заместник-председател на Комисията по образование в парламента Галя Захариева ще се срещне с граждани в Сливен. Това съобщиха от пресцентъра на ПП ГЕРБ. Приемната ще се проведе на 27 ноември (понеделник), от 09.30 до 11.30 часа в офиса на ГЕРБ в Сливен на адрес: ул. \"Цар Освободител\" № 17.\r\nПредварителното записване за среща с депутата Галя Захариева е на тел. 044/63 32 23.", "date": "2017.11.22", "title": "Народният представител от ГЕРБ Галя Захариева организира приемен ден в Сливен на 27 ноември"}
{"url": "http://www.focus-news.net/news/2017/11/22/2459745/pravitelstvoto-predostavya-blizo-47-mln-lv-za-podobryavane-na-obshtinska-infrastruktura.html", "text": "Правителството одобри допълнителни трансфери за 2017 г. по бюджетите на редица общини в общ размер на 46,8 млн. лева. Това съобщиха от правителствената информационна служба.  Средствата ще се използват приоритетно за ремонт на общинска улична мрежа на територията на различни населени места и за реализиране на инфраструктурни проекти в подкрепа на общинската социална и жилищна среда.\r\nС постановлението се предоставят допълнително 100 хил. лв. по бюджета на Комисията за отнемане на незаконно придобито имущество и 60 хил. лв. по бюджета на Националната служба за охрана.\r\nСредствата се предоставят за сметка на предвидени средства по централния бюджет за 2017 г. и за сметка на преструктуриране на разходи и/или трансфери по централния бюджет.", "date": "2017.11.22", "title": "Правителството предоставя близо 47 млн. лв. за подобряване на общинска инфраструктура"}
{"url": "http://www.focus-news.net/news/2017/11/22/2459746/dobrich-dvama-irakchani-vlizat-v-zatvora-za-nezakonno-preminavane-na-balgarskata-granitsa.html", "text": "Наказания „лишаване от свобода“ за срок от 6 месеца при първоначален общ режим ще търпят двама иракски граждани, преминали незаконно границата ни, след като Районен съд - Генерал Тошево е одобрил споразуменията, сключени между чужденците, техните защитници и прокуратурата. Това съобщиха от пресцентъра на Окръжния съд в Добрич. На двамата иракчани са наложени и глоби в размер на 200 лева. Те са се признали за виновни в това, че на 22 юли тази година в землището на село Росица, община Генерал Тошево, в района на 240 и 241 гранични пирамиди, при условията на повторност са излезли през границата на страната без разрешение на надлежните органи на властта, и не през определените за това места. Подсъдимите са осъдени да заплатят сторените по делата разноски. Районният съд в Генерал Тошево е привел в изпълнение и предишни условни наказания от 8 месеца, наложени на двамата иракски граждани за същото престъпление. Те ще трябва да изтърпят наказанията ефективно, тъй като са извършили деянието в изпитателния им срок. Постановеният съдебен акт е окончателен.", "date": "2017.11.22", "title": "Добрич: Двама иракчани влизат в затвора за незаконно преминаване на българската граница"}
{"url": "http://www.focus-news.net/news/2017/11/22/2459747/chetiri-profesionalni-gimnazii-stavat-obshtinska-sobstvenost.html", "text": "Сградите на четири професионални гимназии в страната стават общинска собственост с решения на Министерски съвет. Това съобщиха от правителствената информационна служба.  Това са професионалните гимназии по селско стопанство „Сергей Румянцев“ в Луковит, по мениджмънт и хранителни технологии в Плевен, по селско стопанство „Земя“ в Провадия и по хранителни технологии и туризъм в Ямбол. Досега те са били публична държавна собственост, управлявани от МЗХГ като принципал на учебните заведения. Решенията са мотивирани с преобразуването на гимназиите в общински.\r\nТерен от 19,4 дка и осем сгради в местността „Геджи борум“ получава община Харманли. Имотът ще позволи местната власт да осигури необходимите складови и гаражни помещения на общинските предприятия „Превенция, благоустройство и строителство“ и „Чистота“.\r\nПравителството даде съгласието си „Български пощи“ ЕАД да продаде два имота в Пазарджик и Русе чрез търг с тайно наддаване при начални цени не по-ниски от определените от независим лицензиран оценител. Това са апартамент от 38 кв. м и гараж с площ 79 кв. м, които не се използват от държавното дружество и не са необходими за изпълнение на основните му дейности. Чрез продажбите се продължава политиката на „Български пощи“ за понижаване на разходите и увеличаване на приходите.", "date": "2017.11.22", "title": "Четири професионални гимназии стават общинска собственост"}
{"url": "http://www.focus-news.net/news/2017/11/22/2459748/na-6-dekemvri-2017-g-prokurorskata-kolegiya-na-vss-shte-provede-izslushvane-i-izbor-na-direktor-na-natsionalnata-sledstvena-sluzhba.html", "text": "Прокурорската колегия на Висшия съдебен съвет ще проведе изслушване и избор на директор на Националната следствена служба на 6 декември 2017 г. от 13.30 часа, съобщиха от пресцентъра на ВСС. Решението е в съответствие с т. 12, раздел III от Правилата за избор на директор на Националната следствена служба.\r\nПроцедурата за избор на директор на НСлС е открита с решение на Прокурорската колегия по протокол № 32/11.10.2017 г., като единственият участник в нея е Борислав Сарафов – заместник на главния прокурор при ВКП.\r\nКандидатурата на Борислав Сарафов бе предложена от членовете на Прокурорската колегия Евгени Диков, Пламена Цветанова, Пламен Найденов, Даниела Машева и Сотир Цацаров – главен прокурор на Република България.\r\nДо 28.11.2017 г. Комисията по атестирането и конкурсите и Комисия „Професионална етика“ към Прокурорската колегия трябва да изготвят доклади за нравствените и професионалните качества на кандидата,  които ще бъдат публикувани на интернет сайта на ВСС.\r\nКъм момента няма предоставени становища за професионалните и нравствени качества на кандидата, както и въпроси, които да му бъдат зададени при изслушването от правоимащите субекти по т. 9 от Правилата – магистрати и ЮЛ с нестопанска цел, регистрирани за осъществяване на обществено полезна дейност, висши училища и научни организации, професионални организации на магистрати, колеги, органи и институции, с които кандидатът е работил. Становища и въпроси могат да бъдат предоставяни не по-късно от 7 дни преди изслушването на Сарафов – в срок до 30.11. 2017 г.\r\nПравилата за избор за избор на директор на Националната следствена служба са приети с решение на Прокурорската колегия на ВСС по протокол № 30/27.09.2017 г.", "date": "2017.11.22", "title": "На 6 декември 2017 г. Прокурорската колегия на ВСС ще проведе изслушване и избор на директор на Националната следствена служба"}
{"url": "http://www.focus-news.net/news/2017/11/22/2459749/plovdiv-apelativniyat-sad-otmeni-prisadite-na-atanas-chervenkov-veselin-zagorski-i-oshte-chetirima-zaradi-dopusnati-sashtestveni-protsesualni-narusheniya.html", "text": "С решение от днес Апелативен съд – Пловдив отмени изцяло присъдата на Окръжния съд, с която Атанас Червенков, Веселин Загорски, Симеон Генов, Бисер Романов, Васил Василев са признати за виновни за извършен в съучастие предумишлен опит за убийство с користна цел на А.Г., както и за палежи на леки автомобили. Със същата присъда подсъдимите Атанас Червенков и  Стефан Гичев са признати за виновни за предаване и държане на боеприпаси за огнестрелно оръжие в големи количества. Това съобщиха от пресцентъра на Съдебна палата - Пловдив.\r\nСпоред Апелативния съд въпреки значителните усилия при изясняване на фактическата обстановка по делото, представляващо и правна сложност, са допуснати съществени процесуални нарушения, които не могат да бъдат коригирани от настоящата инстанция. В мотивите към присъдата е допуснато противоречие относно формите на вина на подсъдимите при извършване на деянията, в които са обвинени. Първоначално е прието, че всички съучастници във веригата от подбудителя към извършителя са действали с евентуален умисъл, а обвинението е за извършен опит за убийство, което може да бъде осъществено само при наличието на пряк умисъл. Едва когато разглежда в детайли съучастническата дейност на всеки от подсъдимите, съдът приема, че деянията са извършени  при пряк умисъл, каквато теза е развита от прокуратурата още с внесения обвинителен акт. По идентичен начин съдът е подходил и при обосноваването на вината на подсъдимите по повод обвиненията за извършените палежи на автомобили. Противоречието в мотивите не дава възможност да се установи точната роля на всеки един от тях и по този начин са накърнени правата на всички страни в процеса.\r\nНаред с това Апелативният съд е посочил, че не може да се приеме становището в мотивите към присъдата, че предаването и придобиването на боеприпасите за огнестрелни оръжия може да се осъществи от Червенков спрямо Гичев неприсъствено, още повече при неконкретизирана форма за умисъл. \r\nАпелативният съд е констатирал, че в хода на съдебното заседание първоинстанционният съд е допуснал и други нарушения, които, макар и да не са дотам съществени, са се отразили върху окончателния съдебен акт. Въззивната инстанция е установила, че преди започване на съдебното следствие като частен обвинител е конституиран А. Г., чийто повереник по време на досъдебното производство е участвал по делото в друго процесуално качество. Този пропуск впоследствие е коригиран от съда чрез отмяната на постановеното определение и ново конституиране на пострадалия с друг повереник, макар да е било достатъчно първият от тях единствено да бъде отстранен от процеса. Неоснователно е отказано на защитата събирането на доказателства, свързани с твърденията й за наличието на основание на отвод на съдебния състав, за да може този въпрос окончателно да бъде решен по време на съдебното следствие.\r\nАпелативният съд е дал указания при новото разглеждане на делото от друг състав на съда посочените по-горе нарушения да бъдат отстранени.\r\nС присъда от 16.01.2017 г. Окръжен съд – Пловдив призна подсъдимите Веселин Загорски, Атанас Червенков, Симеон Генов, Бисер Романов и Васил Василев за виновни  за предумишлен опит за убийство с користна цел, както и за извършване на поредица от палежи и унищожаване на вещи, за което им е наложил общи най-тежки наказания, съответно: на Веселин Загорски – шестнадесет години лишаване от свобода, на Атанас Червенков – тринадесет години лишаване от свобода, на Симеон Генов -  шест години лишаване от свобода,  на Бисер Романов – в размер на пет години  и осем месеца лишаване от свобода, на Васил Василев – четири години и шест месеца лишаване от свобода. Отделно от това подсъдимият Атанас Червенков и Стефан Гичев са били признати за виновни и за предаване и придобиване без надлежно разрешение на боеприпаси за огнестрелни оръжия в голямо количество, за което освен Атанас  Червенков е осъден и Стефан  Гичев – на 2 г. лишаване от свобода, като наложеното наказание на основание чл. 66, ал.1 от НК се отлага за срок от 5 години. \r\nСъс същата присъда подсъдимите Веселин Загорски, Атанас Червенков, Симеон Генов, Бисер Романов и Васил Василев са осъдени да заплатят солидарно на гражданския ищец и частен обвинител А.Г . сумата от 50 000 лева, представляваща обезщетение за претърпени неимуществени вреди от престъплението по чл. 116, ал. 1, т. 7, т. 9 във вр. с чл. 115 във вр. с чл. 18, ал. 1 вр. чл. 20 от НК ведно със законната лихва към тази сума, считана от 12.02.2014 г. до окончателното й изплащане.\r\nПрисъдата беше обжалвана от подсъдимите пред Апелативен съд – Пловдив.", "date": "2017.11.22", "title": "Пловдив: Апелативният съд отмени присъдите на Атанас Червенков, Веселин Загорски и още четирима заради допуснати съществени процесуални нарушения"}
{"url": "http://www.focus-news.net/news/2017/11/22/2459750/plovdiv-za-tazi-zima-obshtina-karlovo-shte-razpolaga-s-dvoyno-poveche-konsumativi-i-poveche-tehnika.html", "text": "За тази зима община Карлово ще разполага с двойно повече консумативи – 240 тона солни запаси и пясък, утроено количество химически смеси, ангажирани са повече техника (8 комбинирани машини и 8 снегорина). Това съобщиха за Радио „Фокус”- Пловдив от Общината. Данните са били оповестени от кмета д-р Емил Кабаиванов на специална пресконференция днес. Фирмата-изпълнител е създала и по-добра организация на работата. Консорциумът е задължен да въведе във всички почистващи средства GPS устройства, за да могат те да бъдат наблюдавани и контролирани от звено „Инспекторат“, от кметовете на кметства и от общинският щаб, който отговаря за зимното поддържане.\r\nПриет е и Оперативен план за сезон 2017/2018, в който има четири основни пункта. Това са град Карлово, град Калофер, село Розино и град Клисура, в които ще има денонощно дежурни служители, отговарящи за пътната обстановка. Създадена е организация за почистване и опесъчаване на спирки и райони с обществено значение (училища, детски градини, болнични центрове, църкви и гробищни паркове). Организирано е и почистването на подходите към Спешните центрове на болничните заведения и РДПБЗН. Актуализиран е списъкът на лица, нуждаещи се от хемодиализа. Организирана е постоянна връзка с хижи и Планинска спасителна служба в Карлово и Калофер. Организирана е постоянна връзка с кметовете на населени места за събиране на информация за състоянието на населените места и пътищата от общинската пътна мрежа.\r\nВсички ръководители на учреждения, еднолични фирми, търговски дружества, собственици на имоти и управители на етажна собственост при снеговалеж и заледяване трябва да организират своевременно и постоянно почистване на прилежащите към имотите тротоари и работни площадки, съгласно Наредба за поддържане и опазване на обществения ред на територията на община Карлово.\r\nТелефоните, на които гражданите могат да подават денонощно сигнали, свързани с пътната обстановка през предстоящия зимен сезон са: 0335/54 555 и 0896 686 704.\r\nКметът на община Карлово д-р Емил Кабаиванов е припомнил, че ниските температури, продължителното застудяване и тежкият снеговалеж през изминалия зимен сезон са довели до много неприятности и затруднения за гражданите на община Карлово, след което фирмата изпълнител е била глобена с 40 000 лева.\r\nПрез есенно-зимния сезон на 2017/2018 година община Карлово организира и извършва зимно поддържане на около 370 км. общинска пътна мрежа, чрез снегопочистваща фирма консорциум „Чистота Карлово“ и ще направи всичко възможно да не допуска затрудненията от изминалата зима, е уверил д-р Емил Кабаиванов.", "date": "2017.11.22", "title": "Пловдив: За тази зима община Карлово ще разполага с двойно повече консумативи и повече техника"}
{"url": "http://www.focus-news.net/news/2017/11/22/2459751/mladezhi-gerb-silistra-startirat-initsiativa-s-grizha-badi-zdrav.html", "text": "Членовете на структурата на Младежи ГЕРБ в Силистра ще почистят и обновят парка на МБАЛ Силистра. Проявата на младите хора е част от инициативата „С грижа – бъди здрав”. Стартът на почистването, което е отворено за всички, ще бъде даден в 10.00 часа на 25 ноември в двора на болницата. Това съобщиха от пресцентъра на ПП ГЕРБ.\r\nОчаква се в съботния ден в акцията да се включат над 20 младежи, които ще бъдат подкрепени от още над 100 членове и симпатизанти на ГЕРБ в Силистренско.\r\n„Идеята е да променим така ландшафта, че той да се превърне в място, където пациенти и посетители да се зареждат с повече положителни емоции по време на тяхното лечение”, сподели Ивелин Неделчев, който е координатор на МГЕРБ - Силистра.\r\nИнициативата ще обхване и останалите две болнични заведения в област Силистра - МБАЛ Дулово и МБАЛ Тутракан.", "date": "2017.11.22", "title": "Младежи ГЕРБ - Силистра стартират инициатива „С грижа – бъди здрав”"}
{"url": "http://www.focus-news.net/news/2017/11/22/2459752/prezidentat-rumen-radev-shte-bade-domakin-na-nagradite-nay-golyam-korporativen-daritel-za-2017-godina.html", "text": "На 23 ноември, четвъртък, от 16.00 часа на „Дондуков“ 2, държавният глава ще бъде домакин на церемонията по връчването на дванадесетите годишни награди “Най-голям корпоративен дарител”. Това съобщиха от прессекретариата на държавния глава.\r\nКонкурсът на Българския дарителски форум отличава компаниите в страната, които устойчиво и прозрачно подкрепят значими за обществото инициативи и каузи. Тази година церемонията поставя акцент върху благотворителната подкрепа за проекти, свързани с образованието.", "date": "2017.11.22", "title": "Президентът Румен Радев ще бъде домакин на наградите „Най-голям корпоративен дарител“ за 2017 година"}
{"url": "http://www.focus-news.net/news/2017/11/22/2459753/redzhep-tayip-erdogan-tristrannata-sreshta-v-sochi-e-vazhna-za-prekratyavaneto-na-tragediyata-v-siriya.html", "text": "Тристранната среща между Турция, Русия и Иран в Сочи е от изключителна важност за прекратяването на трагедията в Сирия, заяви турският президент Реджеп Тайип Ердоган преди началото на разговорите, предава Anadolu Agency. \r\n“Тази среща е изключително важна за пълното прекратяване на кръвопролитията и трагедията, които се развиват в Сирия“, заяви държавният глава, като добави, че според него Турция, Русия и Иран ще вземат „съществено“ решение по въпроса по време на срещат в Сочи в сряда.   Цанко Цолов", "date": "2017.11.22", "title": "Реджеп Тайип Ердоган: Тристранната среща в Сочи е важна за прекратяването на трагедията в Сирия"}
{"url": "http://www.focus-news.net/news/2017/11/22/2459754/nad-32-mln-lv-shte-badat-vlozheni-v-dobiv-na-varovitsi-v-obshtina-mezdra.html", "text": "Правителството предостави на „Йотов стоун“ ЕООД концесия за добив на скалнооблицовъчни материали – варовици, от находище „Равнище-2“, участъци „Централен“ и „Източен“. Това съобщиха от правителствената информационна служба. Кариерата се намира в землищата на селата Горна Кремена и Върбешница в община Мездра.\r\nНа база количествата на утвърдените запаси и предвидения средногодишен добив, концесията се предоставя за срок от 35 години. Предвидените инвестиции за обезпечаване на производствената дейност надхвърлят 3,2 млн. лв. За срока на действие на договора се очаква концесионните плащания да достигнат 1,4 млн. лв., които се разпределят между държавния бюджет и в бюджета на община Мездра.\r\nОдобрено беше и издаването от министъра на енергетиката на разрешение на „Промат Строй“ ЕООД да проучва възможностите за добив на строителни материали в площта „Старата кариера“, разположена в землището на Ветрен, община Септември. Разрешението се предоставя за една година. За този срок титулярът ще вложи минимум 63 хил. лв. в проучвателните дейности.", "date": "2017.11.22", "title": "Над 3,2 млн. лв. ще бъдат вложени в добив на варовици в община Мездра"}
{"url": "http://www.focus-news.net/news/2017/11/22/2459755/odobreni-sa-rezultatite-ot-zasedaniya-na-saveta-na-es.html", "text": "Правителството одобри доклади за резултатите от проведени заседания на Съвета на Европейския съюз.Това съобщиха от правителствената информационна служба. \r\nСъветът на ЕС по заетост, социална политика, здравеопазване и потребителски въпроси, проведен на 23 октомври в Люксембург, постигна общ подход по предложението за изменение на директивата за командироването на работници в рамките на предоставянето на услуги. Основните договорености са за равно третиране на работниците, изпратени от агенция за временна заетост, и местните работници, както и за определяне на срока на дългосрочното командироване на 12 месеца с възможност за удължаване с още шест месеца. Директивата няма да се прилага по отношение на транспортната сфера до влизането в сила на бъдещото секторно законодателство.\r\nЗаседанието на Съвета по транспорт, телекомуникации и енергетика се проведе във формат „Телекомуникации“ на 24 октомври в Люксембург. На него бяха проведени дискусии по темите за единния цифров пазар, киберсигурността и развитието на мрежите от пето поколение – 5G. Държавите членки подкрепиха целите на Стратегията за единния цифров пазар и срокът за нейното изпълнение – края на 2018 г. Подкрепа беше изразена и за предложения от Комисията кибер пакет като беше посочено, че по отношение на киберсигурността основен приоритет е навременното въвеждане на директивата за мрежова и информационна сигурност.\r\nСъветът на ЕС по икономически и финансови въпроси (ЕКОФИН) заседава на 7 ноември в Брюксел. В рамките на дневния ред беше обсъден пакетът за облагане с ДДС в областта на електронната търговия. Обект на дискусия беше и прегледът на Европейската система за финансов надзор. Комисията представи текущото състояние на преговорите по Директивата за несъстоятелност, преструктуриране и предоставяне на втори шанс, а Европейската сметна палата – годишния доклад за изпълнението на бюджета на ЕС за финансовата 2016 година. Министрите на финансите одобриха заключенията на Съвета за статистиката на ЕС.", "date": "2017.11.22", "title": "Одобрени са резултатите от заседания на Съвета на ЕС"}
{"url": "http://www.focus-news.net/news/2017/11/22/2459756/za-godishnite-nagradi-v-turizma-sa-predlozheni-obekti-ot-oblastite-vidin-i-vratsa.html", "text": "За Годишните награди в туризма са предложени обекти от областите Видин и Враца, сочи справка на сайта на Министерство на туризма. Конкурсът се провежда в шест категории. В категорията – туристически атракции са номинирани 26 обекта от страната, като два от тях са от Белоградчик. Това са „Белоградчишката крепост и пещера „Магура”. Предложени са и два обекта от Враца: Етнографско-възрожденски комплекс „Свети Софроний Врачански“ и Развлекателен парк „Леденика” и един от Мездра – Археологически комплекс „Калето”. \r\nС номинации за „Туристическо събитие“ са летният фестивал „Опера на върховете”, провеждан в Белоградчик, Средновековният фестивал „Бъдинъ” във Видин, Националният фолклорен фестивал „Леденика”, Фестивалът за древни култури „Слънцето на Тодорка”, традиционният Врачански есенен панаир, както и Фестивалът на средновековните традиции, бит и култура в Мездра. \r\nС най-много номинации е Мездра, тя е предложена и за община на 2017 г. за културно-исторически туризъм. В раздел „Иновация” е номиниран веломаршрутът „Дунав ултра”. \r\nГласуването се провежда онлайн, а информация може да се намери на сайта на Министерство на туризма.\r\nАнна ЛОЗАНОВА", "date": "2017.11.22", "title": "За Годишните награди в туризма са предложени обекти от областите Видин и Враца"}
{"url": "http://www.focus-news.net/news/2017/11/22/2459757/burgas-obshtinskiyat-savetnik-ot-gerb-diyan-dimov-organizira-priemen-den-na-23-noemvri.html", "text": "Общинският съветник от ГЕРБ-Бургас Диян Димов ще има приемен ден на 23 ноември (четвъртък) от 16.30 часа в централата на партията в морския град, намираща се на ул. „Конт Андрованти 5”. Това съобщиха от пресцентъра на ПП ГЕРБ.\r\nДиян Димов е председател на постоянната комисия по транспорт и морско дело. Той участва като член и в комисията по устройство на територията. За традиционната приемна на общинските съветници от ГЕРБ записвания се правят на място в офиса на партията или на телефон 056 81 90 40.", "date": "2017.11.22", "title": "Бургас: Общинският съветник от ГЕРБ Диян Димов организира приемен ден на 23 ноември"}
{"url": "http://www.focus-news.net/news/2017/11/22/2459758/pravitelstvoto-utvardi-ramkovoto-sporazumenie-mezhdu-es-i-avstraliya.html", "text": "Министерският съвет утвърди Рамковото споразумение между Европейския съюз Австралия, подписано на 7 август 2017 г. в Манила.Това съобщиха от правителствената информационна служба. \r\nСключването на споразумението е важна стъпка към засилването на ролята на ЕС в Азиатско-тихоокеанския регион. Изпълнението му ще допринесе за задълбочаване на партньорството по въпроси на правата на човека, върховенството на закона, неразпространението на оръжия за масово унищожение, миграцията и борбата с тероризма. Споразумението засяга и сътрудничеството по икономически и търговски въпроси, включително инвестиции и селско стопанство, климатични промени и енергетика. Ще се даде възможност и за взаимодействие в области като правосъдие и вътрешни работи, технологии, здравеопазване, образование и култура, социални въпроси, транспорт, превенция и управление на кризи.\r\nБългария подкрепя диалога между ЕС и Австралия и смята, че Рамковото споразумение ще послужи като платформа за съвместни действия и задълбочаване на практическото сътрудничество както между Съюза и Австралия, така и между България и Австралия.", "date": "2017.11.22", "title": "Правителството утвърди Рамковото споразумение между ЕС и Австралия"}
{"url": "http://www.focus-news.net/news/2017/11/22/2459759/aktsenti-v-sutreshniya-blok-dobro-utro-balgariya-na-23-noemvri.html", "text": "Ще се изостря ли още напрежението между управляващи и опозиция и кое може да накара партиите да се включат в истински дебат? Очаквайте с анализ политическия психолог проф. Антоанета Христова. Каква защита може да осигури страната ни на задържаните в Турция трима българи с обвинение, че са опитали да прехвърлят нелегално в България гюленисти? По темата ще разговаряме с бившия генерален консул на България в Одрин Георги Димов. След пожара, възникнал от печка на твърдо гориво, който отне живота на две малки деца – какви са мерките за безопасност и спазваме ли ги? Това ще попитаме гл. инспектор Стефан Стефанов, началник на сектор „Превантивна дейност“ в Главна дирекция „Пожарна безопасност и защита на населението“. След 9.00 часа ще гостуваме на карловското село Климент, където ще бъде открит паметник на патрона на селището Свети Климент Охридски и Просветна стена с ликовете на известни българи.  За съкровището от село Попинци, което може да бъде видяно до края на годината в Историческия музей в Панагюрище ще научим от репортажа на Ваня Николова от Радио „Фокус“- Пазарджик. Слушайте „Добро утро, България“ от 6.00 до 10.00 по Радио „Фокус“ с водещ Евелин Цанева.", "date": "2017.11.22", "title": "Акценти в сутрешния блок „Добро утро, България“ на 23 ноември"}
{"url": "http://www.focus-news.net/news/2017/11/22/2459760/mrrb-obzhalva-nakazatelnoto-postanovlenie-za-yazovir-beli-iskar.html", "text": "Министерството на регионалното развитие и благоустройството (МРРБ) внесе пред Районния съд в Самоков жалба срещу наказателното постановление за административна санкция за неизпълнение на предписание за язовир „Бели Искър. Това научи Агенция „Фокус“ от източници в министерството. \r\nНаказателното постановление е издадено от зам.-председателя на Държавната агенция за метрологичен и технически надзор (ДАМТН). Аргументът на министерството за оспорване на глобата е, че е издадена неоснователно, тъй като МРРБ не е пряко задълженото лице, което трябва да изпълнява предписанията за язовир „Бели Искър“.", "date": "2017.11.22", "title": "МРРБ обжалва наказателното постановление за язовир „Бели Искър“"}
{"url": "http://www.focus-news.net/news/2017/11/22/2459761/diplomat-ot-generalnoto-ni-konsulstvo-v-odrin-se-sreshtna-s-trimata-zadarzhani-balgari.html", "text": "Завеждащият консулската служба в Генералното консулство на Република България в Одрин Мюзеян Узунова получи днес разрешение от Републиканската прокуратура в града и проведе свиждане с тримата задържани български граждани в затвора от закрит тип „F“ в град Одрин. Това съобщиха от пресцентъра на Министерство на външните работи. Срещата бе инициирана от Генералното консулство, преди да е постъпило заявление от гражданите, че желаят българското задгранично представителство да бъде уведомено за тяхното задържане. \r\nНа срещата с консулския служител бе установено, че тримата граждани нямат здравословни проблеми. Декларират, че не е било упражнено физическо насилие върху тях в нито един етап от следствените действия. Проведена бе среща и с психолога в затвора, като никой от тримата български граждани не е потърсил съдействието му. Назначени са им служебни защитници. Преводач не са пожелали, тъй като владеят турски език. \r\nГенералното консулство на Република България в Одрин е на разположение да съдейства, в рамките на компетенциите си, на роднини на задържаните за срещи и телефонни разговори. Обръщаме внимание, че поради естеството на обвинението, разрешението на Републиканска прокуратура - Одрин се съгласува с Анкара, поради което препоръчителен период за предприемане на постъпки е не по-малко от 14 дни преди датата.", "date": "2017.11.22", "title": "Дипломат от Генералното ни консулство в Одрин се срещна с тримата задържани българи"}
{"url": "http://www.focus-news.net/news/2017/11/22/2459762/reuters-livanskiyat-premier-saad-hariri-se-otkaza-ot-namerenieto-si-da-podava-ostavka.html", "text": "В сряда, малко след като пристигна обратно в Бейрут, след повече от две седмици отсъствие, ливанският премиер Саад Харири обяви, че се отказа от намерението си да подава оставка, предава Reuters. Министър-председателят добави, че се надява постъпката му да доведе до диалог, който да реши „въпросите, разделящи Ливан“, и които имат своите проекции върху отношенията на страната с нейните съседи.\r\nВ началото на ноември Харири обяви изненадващо пред медии в Саудитска Арабия, че смята да подаде оставка като премиер. Впоследствие той прекара в Рияд две седмици, което повдигна някои слухове, че министър-председателят е държан в саудитската столица насила. Харири отрече тези обвинения. В края на миналата седмица Харири отлетя от Рияд за Париж, където се срещна с френския президент Еманюел Макрон. В сряда министър-председателят се върна в ливанската столица и взе участие в честванията по повод Деня на независимостта на страната.   Цанко Цолов", "date": "2017.11.22", "title": "Reuters: Ливанският премиер Саад Харири се отказа от намерението си да подава оставка"}
{"url": "http://www.focus-news.net/news/2017/11/22/2459763/ralyo-ralev-kmet-na-rayon-severen-v-plovdiv-novata-priemna-v-sheker-mahala-shte-e-gotova-do-kraya-na-mesetsa.html", "text": "Новата приемна в циганската „Шекер махала” в Пловдив ще е готова до края на месеца. Това съобщи кметът на Район „Северен” Ральо Ралев, предаде репортер на Радио „Фокус” – Пловдив. Ралев обясни, че около приемната ще има тротоарни плочки и 20 паркоместа. В момента се поставят кабели и се залага инфраструктура, която в последствие ще послужи за разширяване на приемната за гражданите, които да чакат на топло, а не на открито.\r\nИнвестицията в новата приемна на полицията в „Шекер махала” е в размер на около 35 000 лева, каза районният кмет. „Чакат се единствено новите щатове за полицейски служители, които да започнат работа”, каза Ралев.\r\nЗа да инспектира строителните работи днес в Пловдив пристигна и вицепремиерът Валери Симеонов. „Доволен съм, мисля че сега интересът ви трябва да е насочен към районния кмет, той е главният герой, който организира, контролира и изпълнява всичко тук”, каза Валери Симеонов.\r\nНа инспекцията присъстваха още старши комисар Атанас Илков, директор на Областната дирекция на МВР в Пловдив и главен инспектор Никола Симов, началник на Трето Районно управление „Полиция”.\r\nЦветана ТОНЧЕВА", "date": "2017.11.22", "title": "Ральо Ралев, кмет на Район „Северен” в Пловдив: Новата приемна в „Шекер махала” ще е готова до края на месеца"}
{"url": "http://www.focus-news.net/news/2017/11/22/2459764/zasilva-se-kontrolat-varhu-furazhite.html", "text": "Правителството одобри и предлага на Народното събрание да приеме промени в Закона за фуражите. Това съобщиха от правителствената информационна служба.  С тях се засилва контролът върху фуражите, с които се изхранват животните, което ще повиши сигурността по хранителната верига. Разписват се ясни правила и критерии при търговия с фуражи, предлагани чрез интернет.\r\nПромените предвиждат значителни глоби, които стигат до 30 000 лв. при нарушение на забраната по регламент (ЕО) № 999/2001 за изхранване на животни със странични животински продукти. Целта е да се постигне превенция, контрол и ликвидиране на някои сериозни заболявания при животните, като трансмисивните спонгиформни енцефалопатии (т. нар. луда крава).\r\nИзмененията в Закона за фуражите осигуряват и прилагането на европейското законодателство при използването на методи за детоксикация на замърсени фуражи, както и за обучението на работещите в сектора.", "date": "2017.11.22", "title": "Засилва се контролът върху фуражите"}
{"url": "http://www.focus-news.net/news/2017/11/22/2459765/tass-vladimir-putin-obyavi-kraya-na-mashtabnite-operatsii-sreshtu-islyamska-darzhava-v-siriya.html", "text": "Руският президент Владимир Путин обяви края на мащабните операции срещу „Ислямска държава“ в Сирия, предава ТАСС. Държавният глава заяви това в сряда по време на откриването на тристранната среща между Русия, Иран и Турция в Сочи, където ще бъде обсъдена ситуацията в Сирия.\r\n„Широкомащабните операции срещу терористичните групировки в Сирия са към края си“, подчерта Путин, като добави, че благодарение на усилията на Русия, Турция и Иран, е избегнат „разпадът на Сирия, превземането ѝ от международни терористи и е предотвратена хуманитарна катастрофа“. \r\nВ сряда, 22 ноември, трите държави започнаха нов кръг от преговори относно Сирия в Сочи, след последните срещи, които бяха проведени в Астана пред септември тази година.   Цанко Цолов", "date": "2017.11.22", "title": "ТАСС: Владимир Путин обяви края на мащабните операции срещу „Ислямска държава“ в Сирия"}
{"url": "http://www.focus-news.net/news/2017/11/22/2459766/ministerstvoto-na-obrazovanieto-i-naukata-shte-ima-oshte-edin-predstavitel-v-postoyannoto-predstavitelstvo-na-balgariya-kam-es-v-bryuksel.html", "text": "Министерството на образованието и науката ще разполага с още един – втори, дипломатически представител във временния състав на представителството на страната ни в Европейския съюз в Брюксел. Това съобщиха от правителствената информационна служба.Това се налага поради нарасналите ангажименти на България като ротационен председател на Съвета на ЕС, както и естеството на темите, по които МОН има отношение.\r\nСтраната ни ще координира процеса на вземане на решения по различните теми в сферата на научните изследвания и образованието, в който са включени Работната група „Научни изследвания“, Работната група за дигитални умения, Работната група за развитие на Болонския процес, Комитетът по образование, Комитетът за европейското научноизследователско пространство и иновациите, Съветът по конкурентоспособност. България участва още в работните групи в областта на средното и училищното образование, работните групи и комитети в областта на признаването на професионални квалификации, комитетите по програмите „Еразъм+“ и „Хоризонт 2020“, конференции, форуми и срещи, организирани от Европейската комисия и Европейския парламент, както и други двустранни срещи.", "date": "2017.11.22", "title": "Министерството на образованието и науката ще има още един представител в Постоянното представителство на България към ЕС в Брюксел"}
{"url": "http://www.focus-news.net/news/2017/11/22/2459767/prevodi-na-dokumenti-ot-chuzhbina-shte-se-zaveryavat-ot-notariusi-v-balgariya.html", "text": "Заверката на подписа на преводач на документи от чужбина ще се извършва от всички български нотариуси по места, а не както досега – от централното управление на Министерството на външните работи (МВнР) в София. Това съобщиха от правителствената информационна служба. Това предвиждат приети от Министерския съвет промени в Правилника за легализациите, заверките и преводите на документи и други книжа.\r\nС промените отпада необходимостта преводачите или гражданите да пътуват до столицата единствено с цел да заверят превод на определен документ, предназначен за ползване в страната. За услугата до момента МВнР събираше такса от 15 лв., а при нотариусите същото ще струва 6 лева.\r\nЗа да бъде гарантирана правната сигурност, преводачът ще се легитимира пред нотариуса с издаден от МВнР документ, удостоверяващ, че е вписан в списъка на физически лица, извършващи преводи на документи и други книжа. До момента преводите на документи, предназначени за ползване в страната, трябваше да бъдат заверени от Служба „Заверки и легализации“ към дирекция „Консулски отношения“ в МВнР. Това изискваше отделянето на сериозен времеви и финансов ресурс.\r\nУслугата ще продължи да се извършва както и досега – и от МВнР, ако такава заверка се изисква или се приема от държавата, в която ще се използва.\r\nМярката е поредната, предприета от правителството за облекчаване и ускоряване на административното обслужване на гражданите и бизнеса в страната.", "date": "2017.11.22", "title": "Преводи на документи от чужбина ще се заверяват от нотариуси в България"}
{"url": "http://www.focus-news.net/news/2017/11/22/2459768/damtn-e-izvarshila-nad-4-hil-proverki-na-yazovirite-v-stranata-i-sa-sastaveni-poveche-ot-395-akta-ot-nachaloto-na-2017-g.html", "text": "От началото на 2017 г. до 17.11.2017 г. инспекторите на Държавната агенция за метрологичен и технически надзор (ДАМТН) са участвали в проверки на 4175 проверки на язовири в цялата страна. За нарушение на Закона за водите и неизпълнение на Наредбата за условията и реда за осъществяване на техническата и безопасната експлоатация на язовирните стени и на съоръженията към тях, както и на контрол за техническото им състояние (Наредбата) са съставени и връчени 395 бр. актове за установяване на административни нарушения. Това съобщиха от пресцентъра на ДАМТН.\r\nПаралелно с това се извършва постоянен мониторинг на 205 язовира, определени като потенциално опасни в писмо, изпратено до Върховната административна прокуратура. През активния дъждовен сезон на тях се правят инспекции всяка седмица. Други  язовири се поддържат изпразнени, за което се осъществява постоянен контрол. \r\nПрипомняме, че тези правомощия са възложени на ДАМТН от 1 януари 2016 г. Оттогава до сега направените проверки са над 7 хил. През първата година от дейността на специализираната дирекция към държавната агенция няма голям брой съставени актове за установяване на административни нарушения поради спецификата на проверките, разписано в нормативната уредба. При първа проверка на собствениците се дават предписания за отстраняване на констатираните нарушения със срок, който често е по няколко месеца заради сложността на нужните ремонти. Едва при последващите проверки се съставят актове, в случай, че не са предприети нужните действия. Показателно за активността на дирекцията в тази посока е, че през 2017 г. средно всеки ден се издава акт на собственик на язовир. \r\nС цел още по-ефективен контрол и оптимизиране на дейността на ДАМТН в момента се работи по промени в Закона за водите, които предвиждат по-ефикасен контрол за безопасната експлоатация и техническа изправност на язовирните стени и съоръженията към тях проблеми вследствие на непълнота на законовата уредба, чрез използване на световна практика препоръчвана от Международната комисия по големите язовири и особено световния опит относно експлоатацията и контрола на малките язовири за постигането на ефективен държавен контрол върху язовирите. За което агенцията е предложила следните необходими изменения:\r\n-\tВ зависимост от размерите – височина на язовирната стена и обема на водохранилището се извършва класификация на язовирите. Въвежда се класификация на язовирите, съгласно критериите на Международната комисия по големите язовири на „големи“ и „малки“. \r\n-\tС въвеждането на класификация на язовирите по степени на потенциална опасност се дава възможност за определяне на различна периодичност на проверките от страна на контролния орган. \r\n-\tПромяна в компетенциите на комисиите, които се назначават от областните управители съгласно чл. 138а, ал. 3 от Закона за водите и ограничаване на подлежащите на проверка обекти, а именно: проверка и оценка на готовността за безопасна експлоатация на язовирите с висока степен на потенциална опасност на територията на съответната област в нормални, екстремни и аварийни условия. \r\n-\tРегламентиране на случаите, когато могат да се прилагат принудителни административни мерки, начинът за тяхното приложение и редът за тяхното обжалване. С регламентирането на случаите, когато могат да се прилагат принудителни административни мерки, начинът за тяхното приложение и редът за тяхното обжалване се дава възможност за законосъобразното им прилагане. Принудителните мерки трябва да бъдат прилагани само в изрично и точно изброени в закон или указ случаи, компетентният орган не може да ги налага произволно. Те трябва да са точно посочени в правната норма и да се прилагат по реда и начина, предвидени там, като издаването им трябва да е в съответствие с целта на закона, по който са предвидени.\r\n-\tОбособяване в един имот на язовирите и водохранилищата им, ведно с принадлежащите им земи и съоръжения.", "date": "2017.11.22", "title": "ДАМТН е извършила над 4 хил. проверки на язовирите в страната и са съставени повече от 395 Акта от началото на 2017 г."}
{"url": "http://www.focus-news.net/news/2017/11/22/2459769/varna-novata-avtomatizirana-biletna-sistema-v-gradskiya-transport-shte-bade-pusnata-pilotno-utre-po-liniya-10.html", "text": "Новата автоматизирана билетна система в градския транспорт на Варна ще бъде пусната пилотно утре по линия №10 от общинската транспортна схема. Тя е част от проекта „Интегриран градски транспорт“. Поетапно ще бъдат включени и останалите линии, които обслужват града. Това съобщиха от пресцентъра на Община Варна. В помощ на гражданите са осигурени екипи, които ще помагат на пътниците при ползване на машините за билети. Консултантите ще носят специални баджове и ще обясняват как става закупуването на билети или карти и валидирането им в автобусите, съобщи ръководителят на проекта Биляна Якова.\r\nЦената на билетите остава 1 лв. За пилотната линия №10 машините ще предлагат 2 основни типа продукти – стандартните хартиени билети, които са еднократни, и предплатени карти с електронни билети, в които може да бъде заделена определена сума пари. Електронните билети могат да бъдат изразходвани чрез валидиране на картата в специално валидиращо устройство в автобуса.\r\nКартите за пътуване, издадени от „Градски транспорт“ ЕАД, остават валидни. Предвиден е междинен период, в който ще важат и двата вида продукти.\r\nМобилното приложение info iTransport за информация на пътниците в реално време може да бъде изтеглено безплатно.\r\nВъвеждането на карта с електронни билети цели да улесни и да спести неудобства на пътниците, които ползват масовия градски транспорт в града. Ползването на карти е и най-добрият вариант за активно пътуващите пътници, тъй като може да се зарежда многократно с електронни билети. За тези, на които се налага еднократно да използват градския транспорт, остава опцията за хартиен билет.\r\nПроектът се осъществява с финансовата подкрепа на Оперативна програма „Регионално развитие” 2007 - 2013, съфинансирана от Европейския съюз чрез Европейския фонд за регионално развитие.", "date": "2017.11.22", "title": "Варна: Новата автоматизирана билетна система в градския транспорт ще бъде пусната пилотно утре по линия №10"}
{"url": "http://www.focus-news.net/news/2017/11/22/2459770/gerb-predlaga-emil-hristov-za-zamestnik-predsedatel-na-44-oto-narodno-sabranie.html", "text": "ГЕРБ предлага Емил Христов за заместник-председател на 44-ото Народно събрание. Това става ясно от проекторешението, внесено в деловодството на парламента от председателя на ПГ на ГЕРБ и заместник-председател на партията Цветан Цветанов публикувано на интернет страницата на институцията. \r\nЕмил Христов е част от парламентарната група на ГЕРБ и е депутат от 27-ми Многомандатен избирателен район Стара Загора. Изборът се налага, тъй като постът бе овакантен след като досегашният заместник-председател на парламента Цвета Караянчева бе избрана за негов председател на мястото на подалия оставка Димитър Главчев.", "date": "2017.11.22", "title": "ГЕРБ предлага Емил Христов за заместник-председател на 44-ото Народно събрание"}
{"url": "http://www.focus-news.net/news/2017/11/22/2459771/odobren-e-proekt-na-spogodba-mezhdu-balgariya-i-sauditska-arabiya-za-izbyagvane-na-dvoynoto-danachno-oblagane.html", "text": "Правителството одобри проект на Спогодба между Република България и Кралство Саудитска Арабия за избягване на двойното данъчно облагане по отношение на данъците върху доходите и за предотвратяване на отклонението от данъчно облагане. Документът ще бъде подписан при условие за последваща ратификация.Това съобщиха от правителствената информационна служба.\r\nКъм настоящия момент икономическите отношения между двете държави са слабо развити, като търговският обмен е твърде ограничен и не отговаря на реалните им възможности и интереси. Сключването на данъчна спогодба ще създаде правна база за активизиране и стимулиране на инвестиционния климат, ще допринесе за реализирането на реални и облекчени от данъчна гледна точка възможности за дружествата да осъществяват стопанска дейност в другата държава в различни икономически отрасли. Спогодбата ще позволи и на физическите лица да работят под различни правни форми на дейност – извънтрудови или трудови правоотношения, и ще доведе до облекчаването на данъчната тежест, понасяна от данъкоплатците.\r\nРазрешенията, възприети в проекта на Спогодбата, са съобразени с действащото българско данъчно законодателство и със съвременните принципи на международното данъчно облагане, отразени в актуалния модел на данъчна спогодба на Организацията за икономическо сътрудничество и развитие.", "date": "2017.11.22", "title": "Одобрен е проект на Спогодба между България и Саудитска Арабия за избягване на двойното данъчно облагане"}
{"url": "http://www.focus-news.net/news/2017/11/22/2459772/ministar-tsetska-tsacheva-se-sreshtna-s-predsedatelya-na-komisiyata-za-kontrol-na-spetsialnite-sluzhbi-na-bavarskiya-landtag-i-savetnika-v-bavarskoto-ministerstvo-na-pravosadieto.html", "text": "Продължаване и задълбочаване на двустранното сътрудничество между България и Бавария и по-специално установяване на заселено взаимодействие и обмяна на опит между българското министерство на правосъдието и баварското. За това принципно се договориха на работна среща днес министърът на правосъдието Цецка Цачева, председателят на Комисията за контрол на специалните служби на Баварския Ландтаг и член на Подкомисията G 10 Юрген Хайке и Хелмут Палдер, юрист и съветник в Баварското министерство на правосъдието. Това съобщиха от пресцентъра на Министерството на правосъдието.\r\nПо време на разговорите днес министър Цачева представи пред баварските гости краткосрочните и средносрочните приоритети, които стоят в дневния ред на министерството. Изтъкната бе усилената работа по Актуализираната стратегия за продължаване на съдебната реформа, както и стъпките, които страната ни предприема по отношение на препоръките от доклада на Европейската комисия за напредъка на България по показателите от Механизма за сътрудничество и оценка. \r\nСред темите, които бяха разисквани днес беше и проектът на Закон за противодействие на корупцията и за отнемане на незаконно придобитото имущество, който бе приет от Народното събрание на първо четене и предлаганите от МП промени в Наказателния кодекс, които вече са минали междуведомствено обсъждане, а вчера бяха дискутирани и на извънредното заседание на Съвета по прилагане на Актуализираната стратегия за продължаване на реформата в съдебната система. \r\nБеше изтъкнато високото ниво на сътрудничество между съдебните органи на България  и Бавария. „Вярвам, че сред ключовите фактори за това са инструментите на Европейския съюз, въвеждащи принципите на директния контакт и взаимното признаване на съдебни актове, които не само че улесняват комуникацията между съдебните органи, но и способстват за повишаване на доверието между тях”, каза по време на срещата министър Цачева. \r\nТя представи на гостите и основните приоритети в област „Правосъдие“ по време на предстоящото Българско председателство на Съвета на Европейския съюз - създаване на Службата на европейския прокурор, изменение на Регламент „Брюксел II а“ относно компетентността, признаването и изпълнението на решения по брачни въпроси и въпроси, свързани с родителската отговорност, и относно международното отвличане на деца и електронно правосъдие: Наказателно правосъдие в киберпространството - електронни доказателства.", "date": "2017.11.22", "title": "Министър Цецка Цачева се срещна с председателя на Комисията за контрол на специалните служби на Баварския Ландтаг и съветника в Баварското министерство на правосъдието"}
{"url": "http://www.focus-news.net/news/2017/11/22/2459773/predlagani-zakonovi-promeni-ulesnyavat-unishtozhavaneto-na-kasetachni-boepripasi.html", "text": "Правителството предлага промяна в Закона за изпълнение на Конвенцията по касетъчните боеприпаси и Конвенцията за забрана на използването, складирането, производството и трансфера на противопехотни мини и за тяхното унищожаване. Промяната ще позволи България да изпълни задълженията си по унищожаването на касетъчните боеприпаси.Това съобщиха от правителствената информационна служба. Предлаганото допълнение в Закона предвижда при унищожаването на касетъчни боеприпаси на българските въоръжени сили, което се извършва извън територията на страната, отпадъчните взривни вещества, празни опаковки и метали да останат в разпореждане на лицето, осъществяващо утилизацията.\r\nКато страна по Конвенцията, България има задължение за унищожи или да осигури унищожаването на всичките си касетъчни боеприпаси не по-късно от 1 ноември 2019 г. В момента е в ход такъв проект, който се изпълнява чрез Агенцията за поддръжка на НАТО. Нормативно регламентираното изискване за връщане на територията на България на празната опаковка и отпадъчните взривни вещества и метали, получени в резултат на утилизацията, може да възпрепятства изпълнението на проекта и да създаде рискове при транспортирането и съхранението им.", "date": "2017.11.22", "title": "Предлагани законови промени улесняват унищожаването на касетъчни боеприпаси"}
{"url": "http://www.focus-news.net/news/2017/11/22/2459774/pregled-na-mezhdunarodnite-novini-do-18-chasa-agentsiya-fokus.html", "text": "Руският президент Владимир Путин обяви края на мащабните операции срещу „Ислямска държава“ в Сирия, предава ТАСС. Държавният глава заяви това в сряда по време на откриването на тристранната среща между Русия, Иран и Турция в Сочи, където ще бъде обсъдена ситуацията в Сирия.\r\n„Широкомащабните операции срещу терористичните групировки в Сирия са към края си“, подчерта Путин, като добави, че благодарение на усилията на Русия, Турция и Иран, е избегнат „разпадът на Сирия, превземането ѝ от международни терористи и е предотвратена хуманитарна катастрофа“. \r\nВ сряда, 22 ноември, трите държави започнаха нов кръг от преговори относно Сирия в Сочи, след последните срещи, които бяха проведени в Астана пред септември тази година. \r\n*** В сряда, малко след като пристигна обратно в Бейрут, след повече от две седмици отсъствие, ливанският премиер Саад Харири обяви, че се отказа от намерението си да подава оставка, предава Reuters. Министър-председателят добави, че се надява постъпката му да доведе до диалог, който да реши „въпросите, разделящи Ливан“, и които имат своите проекции върху отношенията на страната с нейните съседи.\r\nВ началото на ноември Харири обяви изненадващо пред медии в Саудитска Арабия, че смята да подаде оставка като премиер. Впоследствие той прекара в Рияд две седмици, което повдигна някои слухове, че министър-председателят е държан в саудитската столица насила. Харири отрече тези обвинения. В края на миналата седмица Харири отлетя от Рияд за Париж, където се срещна с френския президент Еманюел Макрон. В сряда министър-председателят се върна в ливанската столица и взе участие в честванията по повод Деня на независимостта на страната. \r\n*** В сряда държавният глава на Руската федерация Владимир Путин призова за „компромиси и отстъпки“ в името на прекратяването на шестгодишния граждански конфликт в Сирия, предава AFP.\r\n„Очевидно е, че процесът на реформи няма да бъде лесен, ще изисква компромиси и отстъпки от всички страни, включително и от сирийското правителство\", подчерта Путин при откриването на тристранната среща в Сочи с лидерите на Иран и Техеран. \r\n*** Държавният глава на Руската федерация Владимир Путин и американският му колега Доналд Тръмп са провели телефонен разговор, в който са обсъдили възможностите за сътрудничество в Сирия. Това заяви пред журналисти говорителят на Кремъл Дмитрий Песков, предава TACC.\r\n„Отбелязано е значението на сътрудничеството в Сирия на етапа на преминаване към политическо решение\", заяви Песков, като същевременно призна, че не може да разкрие нищо повече в отговор на журналистически въпрос дали двамата лидери са разговаряли за конкретни мерки за сътрудничество. \r\nТелефонният разговор между Путин и Тръмп се е състоял още във вторник. Руският президент обяви намеренията си да разговаря с лидера на Белия дом в понеделник, след срещата с държавния глава на Сирия Башар Асад в черноморския курорт Сочи.\r\n*** Европейският съюз призова в сряда балканските страни да „почитат жертвите\" на военни престъпления, като положат усилия за помирение в региона – апел, който Брюксел отправи след издаването на доживотна присъда на „Касапина от Босна“, бившия генерал на босненските сърби Ратко Младич. \r\nСъдиите на ООН в Хага признаха Младич за виновен по 10 от общо 11 обвинения, сред които геноцид, военни престъпления и престъпления срещу човечеството, извършени по време на войната от 1992-1995 г., жертви на която станаха 100 хил. души.\r\nБрюксел отказа да коментира подробно присъдата на Младич, но подчерта, че тя напомня „някои от най-мрачните и най-трагични събития\" от съвременната история на Европа, включително клането в Сребреница, при което под командването на бившия генерал са избити близо осем хиляди мюсюлмани – мъже и момчета. \r\n„Европейският съюз вярва, че всички страни в региона са решени и ангажирани да работят за помирение, регионално сътрудничество и добросъседски отношения. Очакваме всички политически лидери в региона да почитат жертвите, като популяризират и спазват тези ангажименти\",  се казва в изявлението на Брюксел.  \r\nДве бивши югославски държави - Хърватия и Словения – вече са членове на ЕС, а Сърбия, Черна гора и Македония започнаха процеса на присъединяване, въпреки че към настоящия момент усилията им са затънали в местни спорове и проблеми и организираната престъпност.\r\nПредседателят на Европейската комисия Жан-Клод Юнкер заяви по-рано този месец, че очаква Сърбия и Черна гора да се присъединят към Блока до 2025 г.\r\n*** Янис Бутарис, кметът на втория по големина град в Гърция, обяви амбициозен план за защита и реабилитация на отоманското наследство в Солун, съобщава турският вестник Daily Sabah. \r\n75-годишният Бутарис настоява Министерството на културата в Атина да поеме управлението на пет исторически сгради в Солун, датиращи от османския период на града, за да ги направи достъпни за туристите. Съгласно думите на кмета, реставрирането на обектите и откриването им за обществеността ще допринесе за популяризирането на забравената история на града. Една от сградите, за които Бугарис настоява да бъде направена достъпна за посетители, е джамия, датираща от XV век. Освен реставрация на обектите от отоманския период, Бутарис предвижда и откриването на специален музей на ислямското изкуство, чрез който да бъде подчертано съвместното минало на гърци и турци, предава Радио \"Фокус\" в рубриката \"Балкански туристически часовник\".\r\nСеверната част на Гърция е богата на османско наследство, но до този момент властите не само са пренебрегвали, но и са се отказали от грижата за опазването им. През последните години ислямското наследство в Гърция, включително и джамиите, бяха вандализирани от крайнодесни групировки. Някои от тях бяха напълно унищожени от пожари. Така и не бе изяснено дали те са предизвикани умишлено или не. \r\nМиналия месец ръководителят на Консултативния съвет на турското малцинство в Западна Тракия Ибрахим Сериф предупреди, че много от османските паметници в Гърция са обречени да изчезнат завинаги. Съгласно думите му, Турската агенция за сътрудничество и координация ремонтира много османски паметници на Балканите, но в Гърция властите не позволяват на организацията да извършва подобна дейност. \r\n*** В сряда Прокуратурата на Египет разпореди задържането на 29 души, заподозрени в извършването на шпионаж в полза на Турция, предава информационната агенция Xinhua, като се позовава на местни медии.\r\nГлавният прокурор на северноафриканската държава разпореди задържането на лицата за 15-дневен срок на основание съмнения за шпионаж, накърняващ националните интереси на Египет. \r\nДвустранните отношения между Кайро и Анкара са обтегнати от 2013 г. насам, когато военните на Египет свалиха от власт президента Мохамад Морси, който включи „Мюсюлманско братство“ в списъка на терористичните организации. Впоследствие Анкара предостави убежище на нейни членове, припомня агенцията. \r\n***", "date": "2017.11.22", "title": "Преглед на международните новини до 18 часа (Агенция \"Фокус\")"}
{"url": "http://www.focus-news.net/news/2017/11/22/2459775/boris-dimitrov-shte-rakovodi-dksi-i-prez-noviya-mandat-na-komisiyata.html", "text": "Правителството освободи досегашния състав на Държавната комисия по сигурността на информацията поради изтичане на законово регламентирания й петгодишен мандат и определи нов състав. Това съобщиха от правителствената информационна служба.\r\nПредседател на ДКСИ и през новия мандат ще бъде Борис Димитров. За заместник-председател е определен Иван Павлов, който към момента е началник на отдел в ДАНС. В състава на Комисията влизат също Симеон Николов – служител по сигурността на информацията в „Терем“ ЕАД, Алекси Алексиев – директор на дирекция „Сигурност“ и служител по сигурността на информацията в МЗХГ, и доц. д-р Иво Великов – преподавател в Академията на МВР.", "date": "2017.11.22", "title": "Борис Димитров ще ръководи ДКСИ и през новия мандат на Комисията"}
{"url": "http://www.focus-news.net/news/2017/11/22/2459776/st-komisar-atanas-ilkov-od-na-mvr-plovdiv-ima-efekt-ot-novoizgradenata-priemna-na-politsiyata-v-asenovgrad-kakto-za-grazhdanite-taka-i-za-kolegite.html", "text": "Петима служители на полицията ще работят в новата приемна, която се изгражда в „Шекер махала” в Пловдив. Това съобщи старши комисар Атанас Илков, директор на Областната дирекция на МВР, предаде репортер на Радио „Фокус” – Пловдив. Еа по-късен етап броят им може да бъде увеличен. „За нови щатове не говорим все още, ще запълним първо комплекта, който имаме и тогава ще мислим за нови”, каза ст. комисар Илков. Той обяви, че в момента в Областната дирекция на МВР – Пловдив тече конкурс за 31 нови служители на младши изпълнителски длъжности. След като преминат всички етапи на конкурса, ще се предвидят и полицейски служители за новата приемна в Пловдив. „На следващ етап ще мислим за нови допълнителни бройки тук”, каза ст. комисар Атанас Илков. Той добави, че за полицейското управление в Асеновград, в квартал „Лозница” има индивидуален конкурс за 8 служители. Конкурсът е в заключителна фаза, а в началото на следващата година новоназначените ще отидат на обучение.\r\n„Има ефект от новоизградената приемна на полицията в Асеновград както за гражданите, така и за колегите”, каза още старши комисар Илков. По думите му полицейските служители изпълняват задълженията си с по-голяма лекота, а гражданите се чувстват по-спокойни в същото време.\r\nЦветана ТОНЧЕВА", "date": "2017.11.22", "title": "Ст. комисар Атанас Илков, ОД на МВР – Пловдив: Има ефект от новоизградената приемна на полицията в Асеновград както за гражданите, така и за колегите"}
{"url": "http://www.focus-news.net/news/2017/11/22/2459777/aktualna-patna-obstanovka-kam-1730-chasa.html", "text": "Агенция \"Пътна инфраструктура\" предоставя информация за състоянието на републиканските пътища към 17:30 часа. Актуалната пътна обстановка в страната е следната:Метеорологична обстановка:\r\nТемпературите са в интервала от 0° до + 18°.\r\nВремето над цялата страна е предимно облачно.\r\nСлаб до умерен вятър духа в областите Варна, Велико Търново, Видин, Кърджали, Пазарджик, Разград, Силистра, Смолян, Търговище и Шумен.\r\nСлаб дъжд вали на проход „Шипка“, както и в района на Котел и Твърдица /обл. Сливен/.\r\nСняг не вали.\r\nПътните настилки са предимно сухи, на места частично мокри.\r\nОграничена видимост поради мъгла няма.Ограничения за товарни автомобили:\r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n-\tАвтомагистралите; \r\n-\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n-\tпът I-1 Благоевград-ГКПП „Кулата“;\r\n-\tпът I-4 п. в. „Коритна“-Велико Търново-Шумен;\r\n-\tпът I-5 Русе-Велико Търново;\r\n-\tпът I-8 ГКПП „Калотина“-София;\r\n-\tпът I-9 Варна-Бургас;\r\n-\tпът II-18 Околовръстен път София;\r\n-\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.Състояние на автомагистралите:\r\nАМ „Тракия“: \r\nОбласт София: Движение с повишено внимание при Мухово посока Бургас поради ремонтни дейности в аварийната лента от км 45+200 до км 46+266. Движението се осъществява регулярно в активна и изпреварваща ленти. Срок до 12.01.2018 г.;\r\nОбласт Бургас: от км 325+000 до км 359+000 в участъка Карнобат-Ветрен се извършва почистване на окопи и водостоци. Движението се регулира от пътни знаци. Срок до 30.11.2017 г.; от км 329+000 до км 330+000 в участъка Драганци – Вратица се извършва засаждане на зелен пояс в посока Бургас – София. Водачите да се движат с повишено внимание. Движението се регулира от пътни знаци. Срок до 30.11.2017 г.; движението по АМ „Тракия“ при надлез на км 344+387 се осъществява с повишено внимание, поради обособяване на вход-изходи за снегопочистваща техника при пътни връзки на км 344+005 и км 344+280. Срок до 31.03.2018 г.\r\nАМ „Хемус“: \r\nОбласт София: при виадукта над с. Потоп посока Варна от км 16+760 до км 19+690 – движение с повишено внимание, поради ремонтно-възстановителни дейности в аварийната лента на виадукт при км 19+250. Срок до 12.01.2018 г.;\r\nЗа тежкотоварни МПС с технически допустима максимална маса над 10 тона:\r\nОграничено е движението на МПС над 10 т в посока Варна от км 30+260 до км 47+060, поради ремонтни дейности по виадуктите при км 35+760 и км 37+520. \r\nОбходен маршрут: Движението се отклонява по път I-1 и път II-17 от п.в. \"Витинска река\" при км 30+260 до п.в. Ботевград при км 47+060. Срок до 30.11.2017 г.\r\nОграничено е движението на МПС над 10 т в посока София от км 35+450 до км 30+260, поради ремонтни дейности по виадукти при км 33+600 и тунел „Витиня“. \r\nОбходен маршрут: Движението се отклонява при км 35+450 /временна пътна връзка/ по път I-1, след което се връща по АМ \"Хемус\" на км 30+260 при п.в. \"Витинска река\". Срок до 30.11.2017 г.\r\nЗа МПС над 10 тона, се предвижда следният обходен маршрут: Път I-1 – път II-16 при с. Ребърково - гр. Своге - гр. София и обратно. Срокът на действие на ВОБД следва да приключи до 30.11.2017 г.;\r\nОграничено движение в посока София от км 49+000 до км 53+880, поради ремонтни дейности по виадукт на км 51+360. Движението се осъществява двупосочно в платното посока Варна. Срок до 08.12.2017 г.;\r\nОбласт Варна: движението по АМ Хемус в участъка Девня – Повеляново от км 400+800 до км 407+100 се осъществява двупосочно в едно платно в посока Варна поради ремонтни дейности. Затворено за движение е платното в посока София. Движението е двупосочно в платното в посока Варна при км 407+500 като се връща обратно в платното в посока София при км 400+800. \r\nОграничено е включването на пътен възел \"Девня\" при км 402+100 и на пътен възел \"Повеляново\" при км 407+100, като движението е пренасочено по път I-2 Девня – Варна на пътен възел \"Слънчево\" при км 412+500. Ограничено е качването на пътен възел \"Девня\" при км 402+100, като движението е пренасочено по път I-2 Девня – Варна и се включва в АМ Хемус на пътен възел \"Неофит Рилски\" при км 392+300. Срок до 15.12.2017 г. \r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: \r\nОбласт Варна: Движението по АМ Черно море от км 0+000 до км 8+669 се осъществява в едно платно поради ремонтни дейности на асфалтовата настилка. Движението се осъществява при пълно затваряне на платното посока Бургас и пренасочване на движението двупосочно в платно посока Варна. Срок до 15.12.2017г.\r\nАМ „Люлин“: Движението от км 8+600 до км 9+100 при тунел „Мало Бучино“ и в двете посоки се осъществява поетапно в една лента поради ремонтни дейности и в двете тръби. Движението се извършва в активна или изпреварваща лента. Срок 23.11.2017 г.Въведени ограничения по основните пътни направления:\r\n1. Проходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Троянски” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т;\r\n- „Петрохан” - забранен за МПС над 12 т;\r\n- „Републиката“ - забранен за МПС над 12 т;\r\n- „Твърдишки” - забранен за МПС над 10 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.Състояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Видин: Движение в една лента по път I-1 Видин – Калафат при Дунав мост-2, поради ремонтни дейности на асфалтовата настилка. Срок до 30.11.2017г.\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; Ботевград – София от км 196+700 /с. Врачеш/ до км 229+700 /с. Елешница/ движението да се осъществява с повишено внимание, поради намален габарит на пътното тяло. Срок 30.09.2018 г.; от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок до 13.09.2018 г.; Движението по път I-1 София – Перник от км 276+165 до км 277+000 при Владая се осъществява с повишено внимание поради полагане на напречна маркировка и в двете посоки. Срок 23.11.2017 г.\r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъка с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г. \r\nОбласт Кюстендил: км 355+564, пътен възел Кочериново движение с повишено внимание поради превоз и преминаване на влекачи с ремаркета с греди с дължина 32 м. Превозът ще бъде само през делнични дни, през светлата част на денонощието от 9,00 до 16,00 часа и няма да се извършва при намалена видимост и лоши атмосферни условия. Влекачите преминават по временен бетонов път, като след преминаването постоянната организация се възстановява. Движението ще е сигнализирано с пътни знаци съгласно одобрен проект за ВОБД. Срок до 30.11.2017 г.\r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничение.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт Ловеч: Движението по път Плевен – София в района на гр. Луковит от км 137+830 до км 139+800 се осъществява двупосочно в свободната лента, съобразно създадената организация на движение, поради частичен ремонт на асфалтовата настилка. Срок до 30.11.2017г.\r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: \r\nОбласт Велико Търново: Севлиево-Велико Търново в участъка от км 126+500 до км 126+542, /преди начало гр. В.Търново/ – изгражда се крайпътен обслужващ обект. МПС да се движат в свободната лента. Скоростта е ограничена до 40 км/ч. Срок до 30.11.2017 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Русе: разклон Борово-кръгово кръстовище Бяла от км 44+660 до км 54+270 –  ремонтни дейности по асфалтовата настилка. Ограничение на скоростта 40 км/ч. Движението се регулира от сигналисти. Срок до 30.11.2017 г. \r\nОбласт Габрово: движение с повишено внимание по път Габрово-вр. Шипка от км 164+120 до км 164+180, поради пропаднал участък. Поставена е необходимата сигнализация. Срок до 31.03.2018 г.; \r\nОбласт Хасково: Димитровград – Хасково в работен участък 2 от 284+400 до км 288+505 – движение в едно платно, поради ремонтни дейности на асфалтовата настилка. Срок до 18.12.2017 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:\r\nОбласт Бургас: от км 451+000 до км 454+000 в участъка Глумче-Соколово се извършват ремонтни дейности по асфалтовата настилка. Движението се регулира от пътни знаци. Срок до 30.11.2017 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; движение в една лента при Сливница посока Калотина от км 25+000 до км 27+000, поради ремонтни дейности в активната лента на км 26+040. Движението се осъществява в изпреварващата лента. Срок 31.10.2018 г.; \r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево”-с. Капитан Андреево; движението по път Клокотница – Хасково от км 298+300 до км 299+607 се осъществява в една лента поради ремонтни дейности на асфалтовата настилка. Срок до 27.07.2018 г.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 01.12.2017 г.; при км 83+300 и от км 84+500 до км 85+000 – ограничение на скоростта – 30 и 60 км/ч, поради свлачищни процеси. Срок до 01.12.2017 г.; движението по път I-9 ,Кранево – Златни пясъци – Варна от км 90+764 до км 95+403 се осъществява с повишено внимание поради ремонтни  дейности на асфалтовата настилка. Движение в свободната лента съобразно създадената организация за движение. Срок до 30.11.2017 г.\r\nОбласт Бургас: движението в участъка Ахелой – Поморие от км 212+000 до км 217+000 се осъществява с повишено внимание поради извършване на основен ремонт „Реконструкция на път I-9 „Варна-Сл.бряг-Бургас” с изграждане на второ платно от км 210+862 до км 215+629. Движението е регулирано с пътни знаци. Срок до 31.03.2018 г. Състояние на републиканската пътна мрежа:\r\nРемонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности: \r\nПът III-198: Движението по път III-198 Гоце Делчев – Катунци – Петрич в с. Горно Спанчово при км 38+380 се извършва в едната лента за движение. Поради разрушена подпорна стена с дължина 15 метра дясното платно за движение е компрометирано. Движението е урегулирано с необходимите пътни знаци. Предстои изготвяне на инвестиционен проект за укрепване на пътя. Срок до 15.04.2018 г.; \r\nПът ІІІ-1972: Движението по път ІІІ-1972 Сатовча – Доспат при км 7+700, в участъка от с. Блатска до с. Абланица, се извършва в една лента за движение поради активизирало се свлачище. Движението е урегулирано с пътни знаци. Предстои изготвяне на инвестиционен проект за укрепване на пътя. Срок до 15.04.2018 г.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 20.12.2017 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 20.12.2017 г; \r\nПът III-992: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 20.12.2017 г.\r\nРемонтни дейности: \r\nПът II-79: Движението по път Константиново – Бургас от км 77+700 до км 80+000 се осъществява с повишено внимание поради частични ремонтни дейности на асфалтовата настилка. Срок до 30.11.2017 г.\r\nПът III-795 Движението по път Детелина – Карнобат от км 49+000 до км 53+000 се осъществява с повишено внимание поради ремонтни дейности на асфалтовата настилка. Срок до 30.11.2017 г.; \r\nПът III-7306: Движенението по път III-7306 Чубра – Мараш от км 19+100 до км 19+300 се осъществява с повишено внимание поради ремонтни дейности на асфалтовата настилка. Срок до 30.11.2017 г.\r\nПът III-7909: Движението по път III-7907 Тръстиково – Полски извор от км 6+000 до км 9+000 се осъществява в една лента поради ремонтни дейности на асфалтовата настилка. Движението се регулира от пътни знаци.Срок до 08.12.2017 г.\r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29: Движението по път II-29 Варна-Добрич от разклон Любен Каравелово до разклон Новаково от км 20+394 до км 23+199 се осъществява в една лента поради частични ремонтни дейности на асфалтовата настилка. Движението на МПС се осъществява в свободната лента. Срок до 16.04.2018 г.; \r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности. Срок до 17.12.2018 г.;\r\nПът III-904: Движението по път III-904 Старо Оряхово – Гроздьово от км 23+403 до км 41+705 се осъществява в една лента поради частични ремонтни дейности. Движението на МПС се осъществява в свободната лента. Срок до 17.12.2018 г.\r\nОПУ-В. Търново:\r\nВременно са въведени следните ограничения за движение на МПС: \r\nПът II-55 прохода на Републиката – затворен за МПС над 12 т. Разрешено е преминаването на рейсове.\r\nОбходен маршрут: Котленски проход. Срок до 25.11.2017 г.\r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 20.12.2017 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът ІІІ-504: Движението по път ІІІ-504 Самоводене – Ресен в участъка от км 1+845 до км 5+925 е ограничено поради изпълнение на ремонтни работи. \r\nОбходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница - с. Ресен и обратно. Срок до 10.12.2017 г.;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок целогодишно.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 20.12.2017 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nРемонтни дейности: няма.\r\nОПУ-Видин:\r\nВременно са въведени следните ограничения за движение на МПС: \r\nПът III-114: Ограничено е движението за МПС над 12 т. по път III-114 с. Динково – с. Ружинци от км 22+000 до км 43+066 поради частичен ремонт на асфалтова настилка.\r\nОбходен маршрут: Посока Видин – Монтана: по път Е-79, път II-11, при п.к. Добри дол с път III-112-движението продължава по път II-11 през гр. Лом до кръстовище с път II-81 /Лом – Монтана/- по път II-81 посока Монтана.\r\nЗа движещите се по път II-81 в посока Монтана – Видин: при кръгово кръстовище с път II-11 движението продължава по път II-11 през гр. Лом до кръстовище с път III-112, по път II-11 посока Видин.\r\nЗа движещите се по път III-114 от км 0+000 до км 43+066 /п.к. Ружинци/ с път Е-79 се забранява движението на МПС над 12 т.\r\nЗа МПС до 12 т. не важат обходните маршрути и ограничението. Срок до 20.12.2017 г.;\r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради аварийно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 29.12.2017 г.\r\nРемонтни дейности: няма.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът III-101: Движението път III-101 Враца – Криводол в участъка от край гр. Враца до път Обход Враца от км 0+948 до км 3+415 е ограничено за МПС поради ремонт. Участъка е сигнализиран с пътни знаци и табели.\r\nОбходен Маршрут: път III-101 – път Обход Враца – път II-15 – бул. „България“ – път III-101. Срок до 05.12.2017 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2017 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 20.12.2017 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.\r\nПът III-1002: Движението по по път III-1002 Враца-Леденика от км 2+324 до км 3+200 е ограничено поради ремонтни дейности на асфалтовата настилка.\r\nОбходен маршрут: по ул. „река Лева“. Срок до 25.11.2017 г.; \r\nПът III-1306: Движението по път ІІІ-1306 Вировско – Върбица – Горно Пещене - /път ІІ-15/ от км 62+000 до км 62+300 се осъществява с повишено внимание поради стесняване на дясното платно за движение и ограничаване на скоростта до 50 км/ч, поради възникнали свлачищни процеси. Срок 20.12.2017 г.\r\nРемонтни дейности:\r\nПът II-11: Движението по път II-11 Козлодуй-Гложене км 115+000 до км 151+000 се осъществява при стесняване на една от лентите за движение поради частични ремонтни дейности на асфалтовата настилка. Срок до 27.11.2017 г.\r\nПът II-15: Движението по път път II-15 Враца – Мраморен в района на кръговото кръстовище при км 3+800 се осъществява с повишено внимание поради поставяне на осветление. Срок до 30.11.2017 г.\r\nПът III-101: Движението по път III-101 Михайлово – Хайредин – Гложене от км 37+000 до км 65+000 се осъществява с повишено внимание поради частични ремонтни дейности на асфалтовата настилка. Една от лентите за движението е стеснена. Срок до 25.11.2017 г.;\r\nПът III-1002: Движението по път ІІІ-1002 Враца – Леденика от км 5+150 до км 5+200 се осъществява с повишено внимание поради стесняване на една от лентите за движение, поради деформация на пътната настилка. Срок до 30.11.2017 г.; \r\nПът III-1002: Движението по път ІІІ-1002 Враца – Леденика от км 12+150 до км 12+200 се осъществява с повишено внимание, поради стесняване на една от лентите за движение, поради възникнали свлачищни процеси. Срок до 30.11.2017 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nРемонтни дейности: \r\nПът II-44: Движението по път II-44 Драгановци – Габрово от км 14+600 до км 23+978,36 и от км 25+731 до км 28+972.75 се осъществява в една лента поради ремонти дейности и ограничение на скоростта 30 км/ч. Движението се регулира от сигналисти. Срок до 25.12.2017 г.; \r\nПът III-5004: Движението по път III-5004 Чехлевци – Велчевци от км 11+770 до км 11+829 се осъществява в една лента поради ремонти дейности на асфалтовата настилка. Срок до 31.08.2018 г.; \r\nПът III-5006: Движението по път III-5006 Палаузово – Стомонеците при км 7+060 се осъществява с повишено внимание поради пропаднал участък до ръб асфалтова настилка. Една от лентите за движение е стеснена, като е поставена необходимата сигнализация. Срок до 31.03.2018 г.\r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности:\r\nПът II-29: Движението по път II-29 разклон Дебрене – Добрич от км 25+830 до км 43+315 се осъществява с повишено внимание поради частични ремонтни дейности на асфалтовата настилка. Срок 30.03.2018 г. \r\nПът II-29: Движението по път II-29 Варна – Добрич от км 25+830 до км 43+415 се осъществява с повишено внимание поради частични ремонтни дейности на асфалтовата настилка. Срок до 30.11.2017  г.\r\nПът II-97: Движението по път II-97 Околовръстен път на гр. Добрич от км 0+898 до км 16+539 се осъществява с повишено внимание поради частични ремонтни дейности на асфалтовата настилка. Срок 30.03.2018 г.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 30.11.2017 г.\r\nРемонтни дейности: \r\nПът III-107: Движенето по път III-107 след Рилския манастир от км 31+350 до км 31+450 се осъществява двупосочно в една лента поради пропадане на част от дясната пътна лента и банкета. В участъка скоростта на движение е ограничена до 30 км/час и е сигнализирано с пътни знаци. Срок до 15.12.2017 г.; \r\nПът III-602: Движението по път III-602 Горна Козница – Мала Фуча от км 12+900 до 22+400 се осъществява в една лента поради частични ремонтни дейности на асфалтовата настилка, почистване на окопи и попълване на банкети. Сигнализирано е с пътни знаци. Срок до 15.12.2017 г.; \r\nПът ІІІ-6202: Движение по път ІІІ-6202 хижа Студен кладенец – хижа Осогово от км 16+000 до км 19+600 да се осъществява с повишено внимание поради подравняване на банкети и почистване на окопи. Сигнализирано е с пътни знаци. Срок до 24.11.2017 г.\r\nПът III-623: Движението по път III-623 Бобов дол – Жедна при км 14+900 се осъществява в една лента поради активизирало се свлачище. Сигнализирано е с пътни знаци. Срок до 30.11.2017 г.\r\nОПУ-Кърджали:\r\nВременно са въведени следните ограничения за движение на МПС: \r\nПът II-59: Движението по път II-59 Момчилград – Крумовград в участъка от км 17+880 до км 21+400 се извършва по новоизграден обходен път. Срок до 20.12.2017 г.\r\nПът IIII-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 20.12.2017 г.\r\nРемонтни дейности: \r\nПът III-5904: Движението по път III-5904 Крумовград – Ивайловград от км 11+530 до км 11+760 се осъществява в една лента поради извършване на частични ремонтни дейности на асфалтовата настилка. Срок до 31.12.2017 г. \r\nОПУ-Ловеч: \r\nВременно са въведени следните ограничения за движение на МПС: \r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.11.2017 г.\r\nРемонтни дейности:\r\nПът II-35: Движението по път II-35 вход град Троян от км от км 70+915 до км 73+180 се осъществява в едно платно посока (Троян – Ловеч) поради ремонтни дейности на асфалтовата настилка. Движението се осъществява двупосочно в платното посока Ловеч. Срок до 30.11.2017 г.; \r\nПът III-358: Движението по път III-358 Гложене – Ябланица от км 71+000 до км 76+000 се осъществява с повишено внимание поради изсичане на храсти и земни работи. Срок до 31.11.2017 г.; \r\nПът III-402: Движението по път ІІІ-402 Български извор – Старо село от км 0+000 до км 6+300 се осъществява в една лента в работните участъци поради ремонтни дейности по пътното платно. Срок до 25.11.2017 г.\r\nОПУ-Монтана:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г.;\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 05.01.2018 г.; \r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 05.12.2017 г.\r\nРемонтни дейности: \r\nПът ІІІ-102: Движението по път III-102 Бели Мел – Монтана от км 74+000 до км 80+500 се осъществява с повишено внимание поради частични ремонти дейности на асфалтовата настилка. Ограничението на скоростта в посочения участък е до 40 км/ч и е обозначено с пътни знаци.\r\nАлтернативен маршрут: в гр. Монтана по ул. „Извора“, ул. „Веренишка“, местност „Парта“, местност „Палековото“, път III-102 и обратно.Срок до 30.11.2017 г.; \r\nПът III-102: Движението по път ІІІ-102 с. Горна Ковачица – с. Г. Дамяново от км 63+420 до км 67+000 се осъществява двупосочно в една лента поради почистване на банкети, окопи и ремонт на мантинели. Водачите да се движат с повишено внимание и съобразена скорост. Срок до 30.11.2017 г.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nРемонтни дейности: няма.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 09.01.2018 г.\r\nРемонтни дейности: няма.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 01.12.2017 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 – в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nРемонтни дейности:\r\nПът III-303: Движението по път ІІІ-303, Малчика – Градище в участък от км 0+000 до км 2+525 и от км 11++478 до км 19+206 се осъществява в едната лента поради ремонтни дейности на асфалтовата настилка, СМР по банкети и смяна на бордюри. Срок: до 01.12.2017 г.\r\nОПУ-Пловдив: \r\nВременно са въведени следните ограничения за движение на МПС:\r\nПът II-64: Движението по път II-64 Карлово – Баня е ограничено поради ремонтни дейности на асфалтовата настилка. \r\nОбходен маршрут: гр. Баня – с. Марино поле – гр. Карлово и обратно. Срок до 15.12.2017 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 20.12.2017 г. \r\nПът III-5802: Движението по път III-5802 Тополово – Леново – Поройна в участъка от край с. Поройна до кръстовище с път III-667 от км 19+287 до км 19+495 е ограничено за всички МПС. Срок до 20.12.2017 г. \r\nПът III-8611: Движението по път III-8611 Белица-Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 20.12.2017 г.\r\nРемонтни дейности: \r\nПът II-86: Движението по път II-86 Пловдив – Асеновград се осъществява с повишено внимание съгласно поставените знаци поради частични ремонтни дейности в банкета. Извършва се уширяване на пътните платна. Срок до 20.12.2017 г. \r\nПът III-565: Движението по път III-565 Шишманци – Белозем се извършва в една лента поради ремонтни дейности на асфалтовата настилка. Срок до 08.12.2017 г.\r\nПът ІІІ-667: Движението по път III-667 Първомай – Дълбок извор в с. Поройна при км 19+435 (мост над р. Чинар дере) се осъществява в една лента съгласно поставена вертикална сигнализация и светофарна уредба поради ремонтни дейности. \r\nОбходен маршрут: през временно изграден път в с. Поройна. Срок до 27.01.2018 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nРемонтни дейности: \r\nПът II-49: Движението по път II-49 Търговище-Разград в участъка от граница с област Търговище до началото на гр. Разград от км 9+800 до км 30+658 се осъществява с повишено внимание  поради извършване на ремонтни работи. Срок до 15.09.2018 г.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради аварийно-възстановителни работи на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.12.2017 г.\r\nРемонтни дейности: \r\nПът ІІІ-501: Движението по път III-501 Русе – Басарбово при км 5+976 се осъществява в една лента с пропускателен режим поради авариен ремонт на лява тротоарна конзола на мостово съоръжение. Въведено е ограничение на скоростта 40 км/ч. Срок до 01.12.2017 г. \r\nОПУ-Силистра:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-49: Движението по път II-49 Тутракан – Старо село – Кубрат от км 89+100 до км 98+876 се осъществява в една лента с повишено внимание, спрямо поставената временна сигнализация поради частични ремонтни дейности на асфалтовата настилка. Срок до 21.05.2018 г. \r\nПът III-216: Движение по път III-216 Ситово – Дулово в градската част на гр. Дулово от км 29+070 до 30+400 се осъществява с повишено внимание поради ремонтни дейности на асфалтова настилка. Срок до 30.11.2017 г. \r\nПът III-235: Движението по път III-235 Окорш – Паисиево – Главиница – Зафирово – М. Преславец в участъка от км 0+000 до км 12+000 се осъществява в една лента като поетапно се затваря лява и дясна лента за движение поради частичен ремонт на асфалтовата настилка и профилиране на банкети. Срок до 30.11.2017 г.\r\nПът III-235: Движението по път ІІІ-235 Зафирово – Малък Преславец от км 39+117 до км 52+970 се осъществява двупосочно в една лента поради частични ремонтни дейности на асфалтовата настилка. Срок до 05.12.2017 г.\r\nОПУ-Сливен:\r\nВременно са въведени следните ограничения за движение на МПС: \r\nПът ІІ-53: Движението по път II-53 с. Бяла – гр. Сливен при км 107+200 е ограничено за МПС над 3.5 т. Движението се осъществява в едната лента поради намален габарит на пътното тяло. Срок до 30.11.2017 г.\r\nРемонтни дейности: няма ремонтни дейности.\r\nОПУ-Смолян:\r\nВременно са въведени следните ограничения за движение на МПС: \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 03.01.2018 г.\r\nРемонтни дейности: \r\nПът ІІ-86: Движението по път ІІ-86 Смолян – Средногорци в участъка от с. Влахово до с. Подвис от км 109+450 до км 109+600 се осъществява с повишено внимание поради старо свлачище и неравности в посока Смолян. Движението в района се регулира с пътни знаци. Срок до 03.01.2018 г. \r\nПът ІІІ-197: Движението по път ІІІ-197 с. Тешел – с. Грохотно от км 78+100 до км 78+300 се осъществява с повишено внимание поради пропадане на подпорна стена. Движението в района се регулира с пътни знаци. Срок до 03.01.2018 г.\r\nПът ІІІ-866: Движението по път ІІІ-866 с. Стойките – с. Широка лъка от км 29+300 до км 29+310 се осъществява с повишено внимание поради разрушаване на част от каменна подпорна стена. Движението в района се регулира с пътни знаци. Срок до 03.01.2018 г.\r\nПът ІІІ-8611: Движението по път ІІІ-8611 с. Давитково – Оряховец при км 59+250 се осъществява с повишено внимание поради старо свлачище и пропаднала пътна лента. Движението в района се регулира с пътни знаци. Срок до 03.01.2018 г. \r\nПът ІІІ-8632: Движението по път III-8632 Баните – пътно кръстовище Стоянов мост при км 6+700 се осъществява в една лента поради разрушена подпорна стена от каменна зидария и тръбен водосток. Участъкът е сигнализиран с пътни знаци. Срок до 03.01.2018 г.\r\nПът ІІІ-8652: Движението по път ІІІ-8652 с. Изгрев – гр. Неделино при км 15+780 се осъществява в една лента поради пропадане на пътен банкет и част от пътното платно. Движението в района се регулира с пътни знаци. Срок до 03.01.2018 г.\r\nПът ІІІ-8683: Движението по път ІІІ-8683 Смолян – Рудозем в района на с. Чокманово при км 2+030 се осъществява с повишено внимание поради старо свлачище и частично пропаднала пътна лента. Движението в района се регулира с пътни знаци. Срок за изпълнение до 03.01.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът III-802: Движението по път III-802 София – Банкя от км 5+160 до км 6+431 е ограничено, поради ремонтни дейности на асфалтовата настилка. Срок 15.12.2017 г.\r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. \r\nРемонтни дейности: \r\nПът II-18: Движението по Софийски околовръстен път /СОП/ в участъка от Казичене – до АМ „Тракия“ от км 31+850 до км 35+092 се осъществява двупосочно в едно платно поради извършване на краткосрочни мероприятия по превантивен ремонт. Ограничено е платното в посока от АМ „Тракия“ към Казичене и АМ „Хемус“. Движението се осъществява двупосочно в платното от Казичене към АМ „Тракия“. Срок до 01.12.2017 г.;\r\nПът III-813: Движението по път III-813 Годеч – Драгоман от км 6+900 до км 27+720 се осъществява в една лента поради частични ремонтни дейности на асфалтовата настилка. Движението се осъществява поетапно в лява или дясна лента. Срок 30.06.2018 г.\r\nОПУ-Стара Загора:\r\nВременно са въведени следните ограничения за движение на МПС: \r\nПът II-55: Движението през проход на Републиката е ограничено за МПС над 12 т. Разрешено е преминаването на рейсове.\r\nОбходен маршрут: През Котленски проход. Срок до 25.11.2017 г.\r\nПът II-55: Движението по път II-55 Гурково – В. Търново е ограничено в гр. Гурково. \r\nОбходен маршрут: \r\nДвижението на МПС до 12 т в посока север-юг преминава по път II-55 през Проход на Републиката до км 55+800, където се отклонява през четвъртокласен път IV-53438 Димовци – Николаево до кръстовище с подбалкански път I-6.\r\nДвижението на МПС до 12 т в посока юг-север се пренасочва по градската улична мрежа на гр. Гурково. Срок до 25.11.2017 г.\r\nПът ІІІ-807: Движението по път III-807 в с. Скобелево е ограничено поради ремонт на мост над р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.\r\nРемонтни дейности: \r\nПът ІІ-57: Движението по път II-57 Стара Загора – Раднево в участъците от км 0+250 до км 11+075 в посока с. Сърнево и от км 12+460 до км 31+881 в посока гр. Раднево се осъществява с повишено внимание поради частични ремонтни дейности на асфалтовата настилка. Срок до 01.01.2018 г.\r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради ремонтни дейности на мостово съоръжение. Срок до 30.04.2018 г.\r\nРемонтни дейности: \r\nПът II-51: Движението по път II-51 Попово – Дралфа от км 64+368 до км 71+418 се осъществява с повишено внимание поради ремонтни дейности. Срок до 31.12.2017 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 20.12.2017 г.\r\nРемонтни дейности:\r\nПът III-806: Движението по път III-806 Хасково – Минерални Бани от км 0+000 до км 0+877 се осъществява в едно платно поради ремонтни дейности. Срок до 18.12.2017 г.\r\nОПУ-Шумен:\r\nВременно са въведени следните ограничения за движение на МПС: \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.\r\nРемонтни дейности: няма.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2017 г.\r\nРемонтни дейности:\r\nПът III-536: Движението по път III-536 Ямбол – Роза от км 3+100 до км 9+700 се осъществява в една лента поради ремонтни дейности на асфалтовата настилка. Срок до 31.12.2017 г.\r\nПът ІІІ-7008: Движението по път III-7008 с. Малък Манастир – с. Голям Манастир от км 18+059 до км 18+127 се осъществява в една лента поради пропаднала настилка и пропаднал насип. Срок до 31.12.2017 г.\r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път II-16 Ребърково-Своге-Нови Искър; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2017.11.22", "title": "Актуална пътна обстановка към 17.30 часа"}
{"url": "http://www.focus-news.net/news/2017/11/22/2459778/veliko-tarnovo-pod-nadslov-sas-70-maratona-za-dunav-ultrasportistat-pal-yushtyosh-hidvegi-startira-probeg-na-tsyalata-bregova-ivitsa-na-dunav.html", "text": "Под надслов „Със 70 маратона за Дунав“ ултраспортистът Пал Ющьош-Хидвеги стартира пробег на цялата брегова ивица на Дунав, дълга близо 3000 км. Това съобщиха от пресцентъра на Община Свищов. Целта на спортиста е с това свое изключително постижение, в годината на ротационното унгарско председателство на Дунавската стратегия, да привлече вниманието върху значението на екологичния транспорт. На 21 ноември спортистът беше посрещнат в Община Свищов от председателя на Общинския съвет д-р Кристиян Кирилов, зам.-кметът Борислав Замфиров и председателя на Постоянната комисия по „Здравеопазване, социална политика, младежта, спорт и туризъм” д-р Татяна Ганчева. Те приветстваха унгарския спортист за амбициозното му начинание, което е в  подкрепа на Дунавската стратегия на Европейския съюз. Пал Ющьош-Хидвеги разказа, че е стартирал маратона от началото на Дунав в Донаушинген, Шварцвалд и планира да бяга през 10-те страни до устието на реката в Черно море. По време на 3000 км дългия маратон той ще посещава училищата по протежението на река Дунав и лично ще представя посланията на програмата, както и ще агитира децата да се присъединят и да спортуват в рамките на населените места. Община Свищов беше организирала среща на маратонеца със свищовски ученици, които обмениха ползотворни идеи в областта на спорта и екологичното равновесие.\r\nДунавската стратегия на Европейския съюз е система за развитие на макрорегионално ниво, чиято цел е синхронизиране на секторните политики за развитие на 10-те дунавски държави, като напр. възстановяване качеството на водите, стимулиране употребата на устойчива енергия, управление на екологичните рискове.", "date": "2017.11.22", "title": "Велико Търново: Под надслов „Със 70 маратона за Дунав“ ултраспортистът Пал Ющьош-Хидвеги стартира пробег на цялата брегова ивица на Дунав"}
{"url": "http://www.focus-news.net/news/2017/11/22/2459779/blagoevgrad-kontsert-s-uchastieto-na-italianskiya-tsigular-i-dirigent-paolo-gidoni-shte-se-provede-v-gradskata-hudozhestvena-galeriya-na-23-noemvri.html", "text": "Италианският цигулар и диригент Паоло Гидони и Камерна опера ще разкрият света на романтизма в Градска художествена галерия в Благоевград. Началото на концерта ще бъде от 18.00 часа на 23 ноември (четвъртък). Това съобщиха от пресцентъра на Община Благоевград.\r\nЗаедно с италианския цигулар пред благоевградската публика ще излезе и Даниела Георгиева на контрабас. Концертмайстор е Милослава Йорданова. Жители и гости на Благоевград ще имат възможност да чуят „Симфония № 5“ от Роберт Шуман, „Дуо кончертанте за цигулка и контрабас“ от Джовани Ботезини, „Симфония №10 за щрайх“ от Феликс Менделсон Бартолди  и „Концерт за цигулка“ от Роберт Шуман. \r\nКонцертът, в уютното пространство на Градска художествена галерия, продължава традицията на доброто партньорство между две изкуства. Камерна опера обещава още изненади до края на годината за почитателите на класическата музика, съчетана с модерни елементи.", "date": "2017.11.22", "title": "Благоевград: Концерт с участието на Италианския цигулар и диригент Паоло Гидони ще се проведе в Градската художествена галерия на 23 ноември"}
{"url": "http://www.focus-news.net/news/2017/11/22/2459780/daily-sabah-prezidentite-na-turtsiya-i-iran-provedoha-dvustranna-sreshta-predi-otkrivaneto-na-sreshtata-v-sochi.html", "text": "Турският президент Реджеп Тайип Ердоган и неговият ирански колега Хасан Рохани проведоха разговор на четири очи малко преди началото на тристранната среща относно Сирия, която започна в сряда в руския град Сочи. Това пише турското издание Daily Sabah. Срещата между двамата, която бе затворена за медиите, започна към 15:50 часа местно време и продължи около 40 минути.\r\nТристранните разговори между държавните глави на Русия, Турция и Иран ще засегнат бъдещето на Сирия след като терористичната групировка „Ислямска държава“ загуби по-рано всички по-важни свои позиции в страната. \r\nСлед приключването на тристранната среща Владимир Путин, Хасан Рохани и Реджеп Тайип Ердоган ще проведат съвместна пресконференция.\r\nИзданието припомня, че Турция, Русия и Иран по-рано започнаха преговори относно примирие в Сирия, което впоследствие доведе до кръга от разговори в Астана. Срещите между трите страни се провеждат паралелно с преговорите за постигане на мир в Сирия в Женева.   Цанко Цолов", "date": "2017.11.22", "title": "Daily Sabah: Президентите на Турция и Иран проведоха двустранна среща преди откриването на срещата в Сочи"}
{"url": "http://www.focus-news.net/news/2017/11/22/2459781/mariana-kukusheva-tryabva-da-otpadnat-vsyakakvi-pritesneniya-che-ima-neshto-trevozhno-v-sastava-na-balgarskiya-hlyab.html", "text": "Всякакви притеснения на българските потребители, че има нещо тревожно в състава на хляба, който се произвежда в България, трябва да отпаднат, тъй като хлебарите са в дива конкуренция помежду си и денонощно доставят хляб на българския потребител. Това каза за Агенция „Фокус“ председателят на УС на Националния браншови съюз на хлебопекарите и сладкарите Мариана Кукушева. По думите й това, че има сив сектор в бранша просто обяснява постоянното желание за все повече и повече контрол, който е предвиден в проектозакона за храните и касае дистрибуцията и превозните средства, с които се превозва хлябът. \r\n„В бюджет 2018 има предвидено съкращаване на разходи на конкурентни научни звена в България, научни институции и научни административни центрове, които нямат коефициент на полезно действие и които нямат и конкурентноспособност. За съжаление, между тях попадат и двата института, свързани със семепроизводство –  в Генерал Тошево и в Садово. Ако за Генерал Тошево можем да кажем, че това е институт, който следи временните тенденции и създава семена за българска пшеница, които са устойчиви на новите условия и катаклизми и са съобразени с климата на Балканите, то при института в Садово се забелязват пропуски. Днес разбрахме, че имат сериозен проблем при такива сортове пшеница, които са достатъчно конкурентноспособни, отличават се с висок добив и с оглед на всичко това търсят проблема извън себе си. В тази връзка категорично трябва да заявим, че българското зъврнопроизводство е достатъчно конкурентноспособно и засажда семена, които не са ГМО, но имат устойчивост и имат едни от най-високите хлебопекарни качества“, каза още Кукушева и уточни, че реколта 2017 е една от най-добрите реколти в зърнорпоизводството. \r\n„Неслучайно около 4 млн. тона от българската пшеница се изнася извън България и се изкупува от страни от Арабския свят, където хлябът е поставен на изключително високо ниво на трапезата и като основна храна на населението, и като култура на потребление. Но най-добрата пшеница, произведена в България, се използва за производство на българския хляб, защото с оглед на това, че той е постоянна храна на трапезата на българските потребители към нея има ясно изградени критерии за търсене и качество. Конкуренцията в бранша хлебопроизводство е много висока и на пазара не може да се появи и утвърди продукция хляб, която да не носи своето защитено качество. С оглед на това и признавайки, че българският хляб е най-бързо оборотната стока, тя се произвежда обикновено през нощта и в рамките на 2/3 от деня вече е реализирана. А с оглед на това, че се произвежда по най-традиционната рецепта – брашно, мая или квас, щипка сол и вода, - можете да си представите колко е здравословен като храна, която има чист произход“, каза още тя и уточни, че хлябът винаги има естествен произход на основната суровина – т.е. заместител на брашното не е намерен.\r\n„И затова сме длъжни по време на пости да заявим своето отношение на хляба. Защото хлябът е основна храна не само на българина, той е основна храна на човечеството. И християнството е отредило специална почит към хляба в всеизвестната молитва, с която започва всеки един ден в човешкия живот, и тя се нарича „Отче наш“, обясни Кукушева.\r\nЦветилена СИМЕОНОВА", "date": "2017.11.22", "title": "Мариана Кукушева: Трябва да отпаднат всякакви притеснения, че има нещо тревожно в състава на българския хляб"}
{"url": "http://www.focus-news.net/news/2017/11/22/2459782/kyustendil-v-protses-na-obshtestveno-obsazhdane-e-predlozhena-promyana-v-naredbata-za-trigodishnata-byudzhetna-prognoza-za-mestnite-deynosti-i-za-byudzheta-na-obshtinata.html", "text": "В процес на обществено обсъждане е предложена промяна в Наредбата за условията и реда за съставяне на тригодишна бюджетна прогноза за местните дейности и за съставяне, приемане, изпълнение и отчитане на бюджета на Община Кюстендил. Това съобщиха за Радио „Фокус” – Кюстендил от Общински съвет – Кюстендил. В рамките на 30 дни всички заинтересовани страни могат да подават писмени становища, мнения и предложения относно планираните промени. Основните причини за предстоящото изменение са свързани с промени в Закона за публичните финанси, въвеждането на нови задължения за определяне условията и реда за извършване на промени, наблюдение, оценка и контрол на показателите и  специална процедура, ред и условия за подпомагане.\r\nВенцеслав ИЛЧЕВ", "date": "2017.11.22", "title": "Кюстендил: В процес на обществено обсъждане е предложена промяна в наредбата за тригодишната бюджетна прогноза за местните дейности и за бюджета на Общината"}
{"url": "http://www.focus-news.net/news/2017/11/22/2459783/blagoevgrad-studenti-ot-spetsialnost-aktyorsko-maystorstvo-v-yuzu-neofit-rilski-pokazaha-umeniya-i-talant-na-festival-v-makedoniya.html", "text": "Четвъртокурсниците от специалност „Актьорско майсторство“, с ръководители доц. Огнян Спиров и ас. Биляна Дилкова, участваха в 26-ото издание на студентския фестивал „Скомрахи 2017“, който се проведе в Скопие, Македония. Това съобщиха от пресцентъра на Югозападен университет „Неофит Рилски“.  Възпитаниците на висшето учебно заведение са впечатлили публиката с постановката „Любовни усмивки“ по двете театрални миниатюри на Чехов – „Предложение“ и „Мечка“. Петдневната програма на студентския форум включваше театрални пиеси, филмови прожекции, семинари и изложби. Във фестивала участваха студенти от Сърбия, Хърватия, Словения, Косово и Македония.", "date": "2017.11.22", "title": "Благоевград: Студенти от специалност „Актьорско майсторство“ в ЮЗУ „Неофит Рилски“ показаха умения и талант на фестивал в Македония"}
{"url": "http://www.focus-news.net/news/2017/11/22/2459784/ria-novosti-vladimir-putin-predlozhi-da-izraboti-mnogostranna-programa-za-vazstanovyavane-na-siriya.html", "text": "Руският президент Владимир Путин предложи да изработи многостранна програма за възстановяване на Сирия, по време на тристранната среща между държавните глави на Русия, Турция и Иран, провеждаща се в Сочи на 22 ноември, предава РИА Новости. \r\nДържавният глава обоснова инициативата си с „мащабните размери на разрушенията“ в Сирия. Според него, текат наблюдателни дейности относно спазването на условията за спиране на военните действия в зоните на деескалация на напрежението, които бяха договорени между Русия, Турция и Иран по-рано тази година. \r\nПутин е убеден, че за успешното възстановяване на Сирия ще бъде нужно решаване на социалните и икономическите проблеми, които са налице в близкоизточната страна, както и възстановяване на индустрията, селското стопанство, инфраструктурата, здравната и образователната система.   Цанко Цолов", "date": "2017.11.22", "title": "РИА Новости: Владимир Путин предложи да изработи многостранна програма за възстановяване на Сирия"}
{"url": "http://www.focus-news.net/news/2017/11/22/2459785/nimh-utre-vremeto-shte-se-zatopli-a-maksimalnite-temperaturi-shte-dostignat-mezhdu-11-i-16.html", "text": "През нощта облачността ще продължи да намалява и утре над по-голямата част от страната ще е предимно слънчево. Над източните райони почти през целия ден ще има ниска облачност, но само на отделни места ще прегърми. Такава е прогнозата на времето на Националния институт по метеорология и хидрология (НИМХ) към БАН, съобщи за Агенция „Фокус“ дежурният синоптик Евгения Егова. През нощта ще е почти тихо, през деня в Дунавската равнина и Източна България ще се появи слаб вятър от изток-североизток. Ще се затопли още малко. Минималните температури ще са предимно между минус 1 и 4°, максималните – между 11° и 16°. Атмосферното налягане е малко по-високо от средното за ноември и още малко ще се повиши.\r\nПо Черноморието ще преобладава облачно време. На отделни места ще прегърми, а в сутрешните часове ще се образува мъгла. Ще духа слаб вятър от изток-североизток. Максималните температури ще са 10-12°. Температурата на морската вода е 12-13°. Вълнението на морето ще е 1-2 бала.\r\nНад планините ще преобладава слънчево време. Повече облаци ще има главно преди обяд над масивите в източната половина на страната. Ще духа умерен до силен северозападен вятър. Температурите ще продължат да се повишават и максималната на височина 1200 метра ще е около 9°, на 2000 метра – около 3°.\r\nВ петък и събота ще е почти тихо и на места в равнинната част от страната ще бъде мъгливо или с ниска облачност, а температурите в тези райони ще се задържат по-ниски – до 6-8 градуса. В останалите райони максималните температури ще са между 10° и 15°; там, както и в планините, ще бъде предимно слънчево. В неделя облачността ще се увеличи, през по-голямата част от деня без валеж.", "date": "2017.11.22", "title": "НИМХ: Утре времето ще се затопли, а максималните температури ще достигнат между 11° и 16°"}
{"url": "http://www.focus-news.net/news/2017/11/22/2459786/burgas-uchenitsi-shte-igrayat-voleybolen-final-neposredstveno-predi-ofitsialen-mach-na-neftohimik.html", "text": "Бургаски ученици ще играят волейболен финал непосредствено преди официален мач на „Нефтохимик“, съобщиха от пресцентъра на Община Бургас. Тази година средношколското общинско първенство по волейбол при юношите, 11 - 12 клас, ще се изиграе в малко по-различен формат. 8 училищни отбора ще премерят сили за Купата на кмета. Финалистите ще имат честта да подгреят в пряк двубой помежду си публиката за официална среща на мъжкия \"Нефтохимик\", в който играят доказани български национали, наред с други качествени състезатели от страната и чужбина.\r\nТова е съвместна инициатива на Община Бургас и ВК \"Нефтохимик 2010\". Тя има за цел да остави един незабравим спомен у децата, които харесват и тренират този спорт, да ги срещне лично със звездите на отбора, както и да възпитава една бъдеща публика, редовно подкрепяща не само мъжете, но и женския \"ДЕЯ ВОЛЕЙ\". От ръководството на \"Нефтохимик\" също изявяват желание да работят в по-тясно сътрудничество с училищата, за да следят за таланти, които да привлекат в своята школа.\r\nЗа Купата ще се изправят един срещу друг следните отбори:\r\nГрупа А - Механотехникум, Немска гимназия, Математическа гимназия и Английска гимназия;\r\nГрупа Б - Електротехникум, Химически техникум, Строителен техникум и Гимназия по туризъм.\r\nДнес бе изтеглен жребият за срещите, в присъствието на представители от училищата, ВК \"Нефтохимик 2010\" и съдийската колегия. Груповата фаза стартира на 25 ноември, събота, от 09.00 часа в спортна зала \"Нефтохимик\". На същото място в неделя са полуфиналите, началото е отново в 09.00 часа.\r\nФиналът ще е в спортна зала \"Младост\". Допълнително ще бъде обявено в кой ден и непосредствено преди коя среща на \"Нефтохимик 2010\" ще бъде изигран той. В награждаването на първенците от училищното първенство ще участват звездите на мъжкия професионален отбор.", "date": "2017.11.22", "title": "Бургас: Ученици ще играят волейболен финал непосредствено преди официален мач на „Нефтохимик“"}
{"url": "http://www.focus-news.net/news/2017/11/22/2459787/afp-prezidentite-na-rusiya-turtsiya-i-iran-iskat-svikvane-na-kongres-mezhdu-predstavitelite-na-siriyskite-upravlyavashti-i-opozitsiya.html", "text": "Руският президент Владимир Путин заяви в сряда, че заедно с държавните глави на Турция Реджеп Тайип Ердоган и на Иран Хасан Рохани, са постигнали съгласие относно нуждата от свикване на конгрес между сирийските управляващи и опозиция, предава AFP. По думите на Путин, такъв конгрес би събрал „представители на различните политически партии, вътрешна и външна опозиция“, които ще дискутират „параметрите на бъдещата държава“. \r\nРешението е постигнато по време на тристранната среща среща между Путин, Ергодан и Рохани, относно ситуацията и бъдещето на Сирия, която се състои в сряда в град Сочи.   Цанко Цолов", "date": "2017.11.22", "title": "AFP: Президентите на Русия, Турция и Иран искат свикване на конгрес между представителите на сирийските управляващи и опозиция"}
{"url": "http://www.focus-news.net/news/2017/11/22/2459788/ministar-nikolay-nankov-i-ministarat-na-mestnoto-samoupravlenie-na-republika-makedoniya-suheyl-fazliu-shte-otkriyat-remontiraniya-pat-starchevo-karnalovo-parvomay.html", "text": "Утре, 23 ноември (четвъртък), министърът на регионалното развитие и благоустройството Николай Нанков и министърът на местното самоуправление на Република Македония Сухейл Фазлиу ще открият ремонтирания път III-1084 Старчево – Кърналово – Първомай. Това съобщиха от пресцентъра на МРРБ. На събитието ще присъстват и заместник-министърът на регионалното развитие и благоустройството Деница Николова, представители на Агенция „Пътна инфраструктура“, областният управител на Благоевград Бисер Михайлов, кметът на община Петрич Димитър Бръчков. \r\nОбщата дължина на ремонтираната отсечка е над 13 километра, а стойността на ремонтните дейности е над 8 млн. лв., които са осигурени от бюджета на Агенция „Пътна инфраструктура“ за текущ ремонт и поддържане.\r\nЗа постигането на максимална безопасност на пътя е положена маркировка, пътни знаци и ограничителни системи за близо 730 хил. лв.\r\nТретокласният път III-1084 Старчево – Кърналово – Първомай преминава през селата Старчево, Кърналово, Михнево, Кавракирово, Първомай и е единствената пътна връзка за тези населени места, в които живеят над 10 хил. души. Пътят е важно направление към Граничен пункт „Златарево“ и е основна връзка с най-голямата зеленчукова борса в област Благоевград, която реализира продукцията на местни производители и се посещава и от гърци, македонци и сърби.\r\nСъбитието ще започне в 16.00 часа в село Първомай на около 100 метра от кръстовището на път III-1084 Старчево - Кърналово - Първомай и път III-198 Гоце Делчев - Първомай /Кръстовището е в началото на селото, пътувайки от Петрич/.", "date": "2017.11.22", "title": "Министър Николай Нанков и министърът на местното самоуправление на Република Македония Сухейл Фазлиу ще открият ремонтирания път Старчево – Кърналово – Първомай"}
{"url": "http://www.focus-news.net/news/2017/11/22/2459789/pazardzhik-tri-medala-donesoha-samodeytsite-ot-selo-kapitan-dimitrievo-sled-vi-natsionalen-konkurs-pilentse-pee-2017.html", "text": "Деца самодейци при читалище „Сергей Румянцев – 1909″ в село Капитан Димитриево взеха участие в VI Национален конкурс „Пиленце пее” – 2017 в София и завоюваха отличия, съобщи за Радио „Фокус” – Пазарджик Марена Вачкова, секретар на читалището в пещерското село. Златен медал и диплом получи Мария Емилова Панева, сребърен медал и диплом бе присъден на Ангелина Красимирова Николова, а бронзов медал за детска танцова формация „Детелина”. Организаторите на форума връчиха  поощрения и на Анелия Георгиева Филипова и Ангелина Димитрова Спасова. Признание бе дадено и на техните ръководители Иванка Паунова и Емил Иванов.\r\nАлбена ЖИЛЕКОВА", "date": "2017.11.22", "title": "Пазарджик: Три медала донесоха самодейците от село Капитан Димитриево след VI Национален конкурс „Пиленце пее” – 2017"}
{"url": "http://www.focus-news.net/news/2017/11/22/2459790/washington-post-spaseni-sa-osem-dushi-ot-razbiliya-se-amerikanski-samolet.html", "text": "Осем от липсващите 11 души, които са се намирали на борда на разбилия се в сряда във Филипинско море американски военен самолет, са били намерени и спасени, пише Washington Post. \r\nСамолетът тип C2-A „Грейхаунд“ е летял от военноморска база на САЩ, намираща се на о. Окинава, към самолетоносача „Роналд Рейгън“, който извършва военни учения съвместно с японски кораби във Филипинско море. \r\nОсемте спасени са настанени на самолетоносача за лечение, като според данни на американския флот, те се намират в стабилно състояние. Американските и японски сили продължават съвместното издирване на останалите трима души. Започнало е разследване относно причините за катастрофата.   Цанко Цолов", "date": "2017.11.22", "title": "Washington Post: Спасени са осем души от разбилия се американски самолет"}
{"url": "http://www.focus-news.net/news/2017/11/22/2459791/predstoyashti-sabitiya-v-stranata-za-23-noemvri-agentsiya-fokus.html", "text": "***\r\nОт 16.00 часа на „Дондуков“ 2, държавният глава ще бъде домакин на церемонията по връчването на дванадесетите годишни награди “Най-голям корпоративен дарител”.\r\n***\r\nОт 09.00 часа ще се проведе пленарно заседание на Народното събрание. \r\n***\r\nОт 09.30 ч. в зала „Опал“ на хотел Рамада София Сити Център, Министерството на здравеопазването ще бъде домакин на 39-тата Регионална среща на Здравната мрежа на страните от Югоизточна Европа, посветена на темата „Промоция на здравето сред децата и младите хора в Югоизточна Европа“.\r\n***\r\nОт 10.00 часа, в Общинския дворец на културата в град Перник, министърът на образованието и науката Красимир Вълчев ще участва в IV Национална конференция „Дигиталната учебна среда – ново измерение в образователния процес“. \r\n***\r\nОт 16.00 часа в село Първомай министърът на регионалното развитие и благоустройството Николай Нанков и министърът на местното самоуправление на Република Македония Сухейл Фазлиу ще открият ремонтирания път III-1084 Старчево – Кърналово – Първомай.\r\n***\r\nОт 09:30 часа в заседателната зала в сградата на Висшия съдебен съвет, ул. Eкзарх Йосиф, № 12, ще се проведе заседание на Пленума на ВСС. \r\n***\r\nОт 09.15 часа, XIII състав на Специализирания наказателен съд ще проведе заседание по делото срещу Николай С., Петър Б. и Венцислав З., обвинени в организиране и ръководене на организирана престъпна група. \r\n***\r\nОт 09.30 часа, в хотел Шератон, зала Роял, Министерство на туризма, в партньорство с Български лекарски съюз, организират за първа година конференция за медицински и здравен туризъм, на тема: „Медицински и здравен туризъм в България – състояние  и възможности за развитие“. \r\n***\r\nОт 10.00 часа ще се проведе 44-то заседание на Столичния общински съвет. \r\n***\r\nОт 10.00 часа, в зала „Рубин“ на Хотел Рамада, ще се проведе международно събитие \r\nпо повод деня на българската адвокатура и продължение на честванията на  120 години Софийска адвокатска колегия. \r\n***\r\nОт 18.15 часа в Аулата на ВМА, Военномедицинска академия възобновява ежегодните курсове по чернодробно-панкреатична хирургия. През 2017 г. темата на курса ще бъде: Рак на панкреаса – мултидисциплинарен подход при лечението. \r\n***\r\nОт 19.00 часа, в зала 1 на НДК ще се проведе концерт на Веселин Маринов, на който той ще представи новия си албум – „Представи си…“. \r\n***\r\nОт 08.30 часа пред сградата на затвора, служителите ще излязат на протест искане за увеличение на възнагражденията и бюджетите на ГД „Изпълнение на наказанията“ и ГД „Охрана“. \r\n***\r\nОт 09.00 часа пред затвора в Бойчиновци служителите ще излязат на протест с искане за увеличение на възнагражденията и бюджетите на ГД „Изпълнение на наказанията“ и ГД „Охрана“. \r\n***\r\nОт 16.30 часа в централата на партията в морския град, намираща се на ул. „Конт Андрованти 5”, Общинският съветник от ГЕРБ-Бургас Диян Димов ще има приемен. \r\n***\r\nОт 15.00 ч., в залата на 6 ет. в сградата на Общинската администрация ще бъде подписан договор между Община Видин и Организацията на евреите в България \"Шалом\" за дарение на Синагогата.\r\n***\r\nОт 17.30 ч., в залата на Общински съвет - Видин ще бъде организирана среща във връзка с Програмата \"Енергийна ефективност в многофамилни жилищни сгради по Приоритетна ос 1 „Устойчиво и интегрирано градско развитие “, по Оперативна програма „Региони в растеж “ 2014-2020. Тя ще бъде открита от кмета на Община Видин Огнян Ценков.\r\n***\r\nОт 11.00 часа, зала 302 на Община Велико Търново ще се проведе пресконференция по случай Коледната и Новогодишна програма в града.\r\n***\r\nОт 18.00 часа в ИЗ „Рафаел Михайлов“ ще бъде открита Изложба ”Стъклен пакет” – резултати от Международно биенале на стъклото 2017 с участието на студенти от Нов български университет, ВТУ „Св. св. Кирил и Методий” и Национален университет по изкуство /Букурещ/  от Международно биенале на стъклото.\r\n***\r\nОт 18.30 в НЧ „Развитие 1869“ ще се проведе симфоничен концерт. \r\n***  \r\nОт 17.00 часа в Младежкия дом ще се проведе „Малко въображение” – модно шоу на деца от детските и учебни заведения. \r\n***\r\nОт 09.30 часа, в Детска градина №11, ще се проведе куклен спектакъл  „Не пресичай на червено“ на Държавен куклен театър „Дора Габе“. \r\n***\r\nОт 11. 00 часа в Държавен куклен театър „Дора Габе“ ще се проведе Куклен спектакъл „Тримата братя и златната ябълка“. \r\n***\r\nОт 17.30 часа в Художествената галерия в града ще се проведе съвместна изложба на Дружество на Добричките художници и Дружество на художниците – Силистра. \r\n***\r\nОт 17.30 часа, в камерната зала на НЧ „Васил Левски – 1861 г.“ ще бъде представена книгата „Азъ служихъ при Дранговъ“ от Красимир Узунов.\r\n***\r\nОт 15.30 часа в кабинета на председателя на Общински съвет – Кюстендил ще се проведе пресконференция по повод предстоящо заседание на Общинския съвет.\r\n***\r\nОт 18.00 часа в Дома на културата в гр. Кърджали ще бъде изнесен концерт под надслов „ПЕСНИТЕ И ТАНЦИТЕ на ТРАКИЯ“.\r\n***\r\nОт 11.00 часа пред затвора в Ловеч служителите му излязат на протест с искане за увеличение на възнагражденията и бюджетите на ГД „Изпълнение на наказанията“ и ГД „Охрана“. \r\n***\r\nОт 09.30 до 14.30 часа, в сградата на Административен съд – Пазарджик (ул. „Константин Величков“ № 20, ет. 5) ще се проведе „Ден на отворените врати“.\r\n*** \r\nОт 13.30 часа в Адвокатурата в Пазарджик ще бъде открит Център за правна помощ на социално слаби граждани.\r\n***\r\nОт 16.00 часа, в пешеходната зона до сградата на Общината, ще се проведе протест срещу управлението на града.\r\n***\r\nОт 15.00 часа, в регионалния пресклуб на БТА – Плевен ще се проведе пресконференция на ПП „Движение България на гражданите“. \r\n***\r\nОт 12.00 часа в заседателна зала на Общината ще се проведе пресконференция относно провеждането на най-атрактивното таекуондо шоу в света KUKKIWON.\r\n***\r\nОт 12:00 часа в Гранд хотел „Пловдив“ ще се състои пресконференция по повод началото на Националната конференция „Насилието и детето на 21 век“.\r\n***\r\nОт 13.00 часа в Гранд хотел „Пловдив“ ще се състои официалното откриване на Националната конференция  „Насилието и детето на 21 век“. Тя ще продължи и на 24 ноември. \r\n***\r\nОт 14.00 часа в Голямата конферентна зала на Дома на културата „Борис Христов“ ще се проведе безплатно обучение за доброволци за работа в проекта „Европейска столица на културата“, организирано от Фондация „Пловдив 2019“.\r\n***\r\nОт 18.30 часа в Студио 1 на Радио Пловдив писателят Джефри Мур ще представи романа си „Клубът на изчезналите видове“. \r\n***\r\nОт 13:00 часа, в зала 201 на Областна администрация Смолян, заместник-министърът на труда и социалната политика Росица Димитрова ще даде изявление пред медиите във връзка със социалните услуги в региона.\r\n***\r\nОт 09,30 часа в конферентна зала на Международен младежки център, Стара Загора, бул. Цар Симеон Велики 55 ще се проведе шеста регионална годишна конференция на тема „За да живеем и работим в България ”.\r\n***\r\nОт 10.00 часа, в зала 203 в Община Стара Загора, председателят на Общинския съвет – Стара Загора Таньо Брайков ще даде пресконференция. \r\n***\r\nОт 14.00 часа в конферентна зала на Международен младежки център, Стара Загора, бул. Цар Симеон Велики 55 ще се проведе пресконференция на Областния информационен център – Стара Загора във връзка с шеста регионална годишна конференция на тема „За да живеем и работим в България”.", "date": "2017.11.22", "title": "Предстоящи събития в страната за 23 ноември (Агенция „Фокус“)"}
{"url": "http://www.focus-news.net/news/2017/11/22/2459792/afp-spored-myusyulmanskiya-chlen-na-kolektivnoto-bosnensko-predsedatelstvo-etnicheskite-sarbi-tryabva-da-priemat-istinata-otnosno-ratko-mladich.html", "text": "Мюсюлманският член на колективното босненско председателство Бакир Изетбегович, заяви след произнасянето на доживотната присъда на Ратко Младич, че етническите сърби трябва да „приемат истината“ за бившия командир на армията на босненските сърби, предава AFP. \r\n“Приемането на истината е единствения път, единствения начин, бъдещето на тази страна да стане по-добро от миналото ѝ“, каза по време на пресконференция в Сараево Изетбегович.     Цанко Цолов", "date": "2017.11.22", "title": "AFP: Според мюсюлманския член на колективното босненско председателство, етническите сърби трябва да приемат истината относно Ратко Младич"}
{"url": "http://www.focus-news.net/news/2017/11/22/2459793/blagoevgrad-inzh-vasil-stamberov-e-noviyat-direktor-na-dgs-eleshnitsa.html", "text": "Досегашният директор на „ДГС Дупница” инж. Васил Стамберов от днес оглавява „ДГС Елешница”. Това съобщиха от пресцентъра на Югозападно държавно предприятие. Той заема поста, овакантен от предишния директор инж. Димитър Терзиев, който наскоро се върна начело на „ДГС Кресна”. Временно териториалното поделение на ЮЗДП в Дупница ще се ръководи от зам.-директора инж. Иво Дамянов.", "date": "2017.11.22", "title": "Благоевград: Инж. Васил Стамберов е новият директор на „ДГС Елешница“"}
{"url": "http://www.focus-news.net/news/2017/11/22/2459794/plovdiv-631-e-ravnishteto-na-bezrabotitsata-v-asenovgrad-v-nachaloto-na-noemvri.html", "text": "6,31 % е равнището на безработица в Асеновград по последни данни от началото на ноември. Това съобщиха за Радио „Фокус“ – Пловдив от дирекция „Бюро по труда“ – Асеновград. Броят на икономически активното население е 26 791 души. Регистрираните безработни до края на месец октомври са 1691 – 660 мъже и 1031 жени. От всички безработни, 363-ма са специалисти, а 978 без квалификация. 215 от тях са с висше образование, 613 – със средно, 308 – с основно, а 555 – с начално или по-ниско. Средната продължителност на безработицата при човек е 10 месеца. Безработните младежи до 29-годишна възраст в Асеновград са 396, а безработните на възраст от над 50 години – 446. В рисковите групи попадат също 90 безработни майки с деца до 3-годишна възраст, както и четири лица, освободени от затвора. Според данните, за едно работно място се борят средно 6-7 безработни.\r\nТони МИХАЙЛОВ", "date": "2017.11.22", "title": "Пловдив: 6,31 % е равнището на безработицата в Асеновград в началото на ноември"}
{"url": "http://www.focus-news.net/news/2017/11/22/2459795/vidin-montana-i-gorna-oryahovitsa-sa-gradovete-s-nay-seriozno-previshavane-na-normata-za-fini-prahovi-chastitsi-v-atmosferniya-vazduh-obzor.html", "text": "Видин, Монтана и Горна Оряховица са българските градове с най-сериозно превишаване на нормата за фини прахови частици (ФПЧ) в атмосферния въздух. Това сочат последните измервания на качеството на въздуха в страната. Министърът на околната среда и водите Нено Димов обяви и резултатите от извънредна проверка за качеството на атмосферния въздух в София, извършена от Изпълнителната агенция по околна среда (ИАОС) в периода 13-20 ноември 2017 г. За проверката са били избрани четири места в столицата с различен тип отопление и автомобилен трафик, за да бъде направен сравнителен анализ. Мобилни станции на ИАОС са били разположени в кварталите „Младост“ и „Студентски град“, които са предимно на централно топлоснабдяване, в кв. „Бояна“, който е с преобладаващо отопление на въглища и дърва, и в типичен пункт с натоварен транспорт на бул. „Ал. Стамболийски“. „Навсякъде показателите бяха в норма, с изключение на кв. „Бояна“, където на 17 ноември имаше до 2 пъти превишение на нивото на ФПЧ, засечено в периода 17.00 – 23.00 часа. Това показва, че основният замърсител е било битовото отопление с твърдо гориво, което потвърждава нашите наблюдения“, каза министърът. Той уточни, че вече е провел разговор с кмета на София Йорданка Фандъкова и двамата са абсолютно категорични, че нерегламентирани горива от типа на гуми, дрехи втора употреба и др., които граждани си позволяват да горят, са недопустими и при всички положения трябва да бъдат взети категорични мерки. „Не може отделен човек да тероризира цял квартал и се разбрахме, че ще търсим много сурови решения за предотвратяване на този процес, като ще разчитаме и на активността на гражданите“, каза още министър Димов.\r\nПредседателят на комисията по опазване на околната среда към Столична община Лорита Радева обясни, че в момента няма регламентирани стандарти за качествата на горивата за битово горене, но се готвят законодателни промени. „Във връзка с това въвеждаме и пилотен проект, който да убеди гражданите, че можем да използваме и горива, които също са с добри качества за отопление, но не замърсяват въздуха. Той стартира със закупуването на 30 печки, които да бъдат предоставени на индивидуални потребители от район „Нови Искър“. С него на базата на горивопелети ще очакваме да получим показатели за добро отопление на домовете на гражданите без влошаване на показателите на въздуха“, посочи още тя. Министър Димов уточни, че въздухът в столицата става по-чист през последните години. Той изнесе и сравнителни данни за 2014  и 2016 г., според които преди 3 години само в една постоянна станция в София е имало по-ниски средногодишни показатели на нормите за ФПЧ. Докато през 2016 г. вече почти всички станции отчитат показатели под нормата. „В броя на превишенията също се вижда много ясно понижаване на замърсяването в София“, каза още министър Нено Димов.\r\nЦветилена СИМЕОНОВА", "date": "2017.11.22", "title": "Видин, Монтана и Горна Оряховица са градовете с най-сериозно превишаване на нормата за фини прахови частици в атмосферния въздух (ОБЗОР)"}
{"url": "http://www.focus-news.net/news/2017/11/22/2459796/tass-rusiya-turtsiya-i-iran-prieha-obshta-deklaratsiya-otnosno-prioritetnite-sferi-za-vazstanovyavaneto-na-siriya.html", "text": "Русия, Турция и Иран приеха обща декларация относно приоритетните сфери на сътрудничеството между трите държави що се отнася до Сирия, предава ТАСС, като се позовава на изявление на руския президент Владимир Путин. \r\n„В документа са определени приоритетните сфери на последващо сътрудничество между Русия, Турция и Иран“, които са „конкретните задачи“, които трябва да се изпълнят в бъдеще. Това заяви пред репортери Путин, непосредствено след края на проведената в Сочи среща между президентите на Русия, Турция и Иран в сряда. \r\nТримата са изразили удовлетворението си от постигнатите резултати във войната срещу терористичните групировки в Сирия, които ще „отворят нов етап от решаването на кризата“ в страната. Тези перспективи се изразяват във възможността за постигане на дългосрочна и широкомащабна нормализация в Сирия, както и политическо решение за страната, като това е една от важните точки в тройната им декларация.  \r\nЩо се отнася до социално-икономическите въпроси, по време на пресконференцията, Путин подчерта важността на нуждата да се възстанови инфраструктурата на страната, селското стопанство, промишлеността и търговията. Според него трябва да се изгради наново система от болници, училища и детски градини и да бъде осигурена достатъчна хуманитарна помощ.\r\nОбявено бе и желанието на трите държави да свикат „конгрес“ между членове на сирийските управляващи и опозиция.   Цанко Цолов", "date": "2017.11.22", "title": "ТАСС: Русия, Турция и Иран приеха обща декларация относно приоритетните сфери за възстановяването на Сирия"}
{"url": "http://www.focus-news.net/news/2017/11/22/2459797/smolyan-inspektsiyata-po-truda-shte-proveryava-zakonosaobraznoto-naemane-na-chuzhdentsi-v-kurortite-prez-zimniya-sezon.html", "text": "Инспекцията по труда ще проверява законосъобразното наемане на чужденци в курортите през зимния сезон, съобщиха от Инспекцията по труда в Смолян. Причината е предстоящото стартиране на зимния туристически сезон и намеренията на работодателите да наемат работна ръка от страни извън Европейския съюз, Изпълнителна агенция „Главна инспекция по труда“ (ИА ГИТ) напомня, че в 7-дневен срок от реалното започване на работа на чуждестранните лица това обстоятелство трябва да бъде декларирано в териториалната дирекция „Инспекция по труда“ по местонахождение на работното място. Това е едно от най-честите нарушения, установявани от инспекторите по труда, във връзка със заетостта на граждани на страни извън ЕС у нас.\r\nРедът за предоставяне на разрешение за достъп до българския пазар на труда на сезонен работник се администрира от Агенцията по заетостта и е регламентиран в Закона за трудовата миграция и трудовата мобилност и Правилника за прилагането му. Лицата, получили разрешение за сезонен работник, могат да бъдат наемани само от работодателя, който е поискал и съответно получил разрешението. Те не могат да сменят работодателя си. По силата на споразумение ИА ГИТ получава от АЗ информация за работодателите, поискали разрешения за такъв достъп. Благодарение на тези данни се идентифицират обектите на контрол, в които се очаква да бъдат наети граждани на държави извън ЕС, което е предпоставка за упражняване на по-ефективен контрол. Проверки се правят и на работодатели, които са получили отказ от АЗ, с цел да се установи дали чуждестранните граждани не са наети неправомерно.\r\nИА ГИТ напомня, че дори при наемане на работници с цел обучение, с обучаваните лица трябва да се сключва трудов договор, като в КТ е регламентиран специален такъв.\r\nВ рамките на кампаниите в зимните и летните курорти през 2017 г., един от приоритетите на които беше законосъобразното наемане на чуждестранни сезонни работници, бяха извършени 2437 проверки, при които са установени 33 случая на чужди граждани, които работят в страната без разрешение. През стартиращия зимен сезон ИА ГИТ ще продължи засиления контрол в курортите.", "date": "2017.11.22", "title": "Смолян: Инспекцията по труда ще проверява законосъобразното наемане на чужденци в курортите през зимния сезон"}
{"url": "http://www.focus-news.net/news/2017/11/22/2459798/varna-64-varnenski-semeystva-sa-podpomognati-po-obshtinskata-invitro-programa-ot-nachaloto-na-godinata.html", "text": "15 семейства с репродуктивни проблеми ще получат финансова помощ от Община Варна. Съветниците от ПК „Здравеопазване“ гласуваха да бъдат отпуснати 40 500 лева от общинския бюджет, като седем семейства ще получат по 3 500 лв. за инвитро с донорска яйцеклетка, а останалите осем – по 2 000 лева. Това съобщиха от пресцентъра на Общински съвет – Варна. От началото на 2017 година по общинската инвитро програма са подпомогнати 64 варненски семейства, които са получили   общо 158 000 лв. Остатъкът до края на годината по програмата е 12 000 лв., бе съобщено на днешното заседание на комисията.\r\nСъветниците гласуваха също 62 варненци да получат еднократни помощи за лечение, като общата сума е в размер на 15 000 лв. На 15 души беше отказана помощ, тъй като са подали непълна или неактуална документация. Бюджетът за еднократни помощи за лечение за тази година е изчерпан, стана ясно на заседанието.\r\nСред темите, които съветниците обсъдиха, беше и тежкото финансово състояние на  ДКЦ „Свети Иван Рилски“ в кв. „Аспарухово“. Общата задлъжнялост на общинското лечебно заведение е 135 000 лева, съобщи управителят му д-р Людмил Цветков. 26 000 лева от задълженията са към Енерго-Про, като има неплатени фактури за ток от месец септември миналата година.\r\nЧленовете на комисията дадоха съгласието си тази сума да бъде отпусната от общинския бюджет за 2017 г., с която да се изплатят натрупаните просрочени задължения. Съветниците се обединиха около мнението, че общината трябва да помогне с още средства на лечебното заведение. Затова ще бъде внесено предложение за отпускане на около 53 000 лева целева бюджетна субсидия за ДКЦ „Свети Иван Рилски“.\r\nНа днешното заседание бе дадена и „зелена светлина“ за провеждане на акредитационна процедура на АГ болницата „Проф. д-р Д. Стаматов“. Процедурата е рутинна, а сегашната акредитация изтича през лятото на 2018 г., поясни управителят проф. д-р Емил Ковачев. Гласуването беше предшествано от широка дискусия относно възможността в дейността на общинското лечебно заведение да бъдат включени и процедури по асистирана репродукция, които в момента се извършват от частен център.", "date": "2017.11.22", "title": "Варна: 64 варненски семейства са подпомогнати по общинската инвитро програма от началото на годината"}
{"url": "http://www.focus-news.net/news/2017/11/22/2459799/politico-kristian-lindner-izklyuchi-povtorno-uchastie-v-pregovori-za-yamayska-koalitsiya.html", "text": "Председателят на Свободната демократическа партия Кристиан Линднер изключи повторно участие на водената от него политическа формация в преговори за „ямайска“ коалиция в която участва партията „Зелени“, пише Politico .\r\n„В близко бъдеще, сътрудничество със „Зелени“ на национално ниво е немислимо за Свободната демократическа партия“, заяви в сряда Линднер, по време на интервю за германското авторитетно издание Der Spiegel. Младият председател добави, че „изключва подновяването на преговорите“. \r\nИзданието припомня, че Свободната демократическа партия се отказа да участва в управляваща коалиция и стана от масата за преговори в неделя, като тогава Линднер заяви, че е „по-добре да не управляваме, отколкото да управляваме зле“.   Цанко Цолов", "date": "2017.11.22", "title": "Politico: Кристиан Линднер изключи повторно участие в преговори за „ямайска“ коалиция"}
{"url": "http://www.focus-news.net/news/2017/11/22/2459800/sofiya-lek-avtomobil-e-udaril-dve-peshehodki-na-ul-okolovrasten-pat.html", "text": "Лек автомобил е ударил две пешеходки на ул. „Околовръстен път“ в столицата. Движението е затруднено. Това съобщиха от пресцентъра на МВР. Към 19.00 часа днес в полицията е постъпил сигнал за възникнал инцидент на столичната ул. „Околовръстен път“, в района на кв. „Кръстова вада“. Според първоначалните данни, лек автомобил е ударил две пешеходки. Втора кола се е ударила в катастрофиралото превозно средство. Незабавно на място са насочени екипи на \"Пътна полиция\" и Спешна помощ. Двете пострадали жени са откарани за преглед в болница. \r\nДвижението в района на инцидента е затруднено, осъществява се в една лента. Пътни полицаи подпомагат трафика.", "date": "2017.11.22", "title": "София: Лек автомобил е ударил две пешеходки на ул. „Околовръстен път“"}
{"url": "http://www.focus-news.net/news/2017/11/22/2459801/plovdiv-natsionalna-konferentsiya-na-tema-nasilieto-i-deteto-na-21-vek-organizirat-v-grada.html", "text": "Национална конференция с международно участие на тема „Насилието и детето на 21 век (концептуални и практически предизвикателства)“ организират на 23 и 24 ноември в Пловдив. Това съобщиха за Радио „Фокус”- Пловдив организаторите от Педагогическият факултет на ПУ „Паисий Хилендарски“. Съорганизатор е Държавната агенция за закрила на детето. Форумът ще се проведе в Гранд хотел „Пловдив“ утре, 23 ноември и на 24 ноември. Основната цел на конференцията е да фокусира вниманието на представителите на централните ведомства, общини, училищни директори, учители и социални работници върху два ключови аспекта на насилието над и между децата – теоретико-концептуални и практически.\r\nПроблемът за насилието постепенно се превърна в основна тема както за експертите и висшите мениджъри, които формират социалната и образователната политика в страната, така и за професионалистите, работещи с деца и ученици, смятат експертите. Един от най-често задаваните въпроси касае справянето със зачестилите форми на насилие над деца и между деца. Тази тема също така привлича интереса на изследователите, които проучват спецификата и разпространението на насилието в различните социални сегменти – училището, семейството и обществените места като цяло.\r\nВ националната конференция като модератори, презентатори и участници ще се включат депутати, представители на Министерството на културата, Министерството на труда и социалната политика, Министерството на образованието и науката, Дирекция „Младежки политики“ в Министерство на младежта и спорта, общини и ръководители на общински администрации. Активни участници ще бъдат университетски преподаватели от ПУ „Паисий Хилендарски“, СУ „Св. Климент Охридски“ и Военната академия и изследователи от Българската академия на науките, учители и училищни директори, сред които Образцова математическа гимназия „Акад. К. Попов“ – Пловдив, Професионална гимназия по икономика „Проф. д-р Димитър Табаков“ – Сливен, ЦДГ „Мирослава“ – Пловдив.\r\nСъс свои представители ще се включат деца от Съвета на децата към ДАЗД, Централната комисия за борба с противообществените прояви на малолетни и непълнолетни, Областна пробационна служба – Пловдив, Общинска комисия за борба с противообществените прояви на малолетни и непълнолетни – Куклен, ЦОП – Първомай, Център за спогодби и медиация към Софийски районен съд и Софийски градски съд, РУО-София, както и НПО и медии, сред които са Център за приобщаващо образование, DigitalKidZ, Фондация „Америка за България“, OFFnews.bg.\r\nОсновните теми, които ще се дискутират по време на събитието, са  „Насилието: концептуални предизвикателства“, „Медии, виртуално насилие и кибертормоз“, „Насилието и позитивното развитие“, „Насилието и съвременното семейство“ и „Прояви на насилие между деца“.", "date": "2017.11.22", "title": "Пловдив: Национална конференция на тема „Насилието и детето на 21 век“ организират в града"}
{"url": "http://www.focus-news.net/news/2017/11/22/2459802/washington-examiner-spored-prouchvane-amerikantsite-se-doveryavat-poveche-na-demokraticheskata-partiya-shto-se-otnasya-do-zdraveopazvane.html", "text": "Според проучване, в което са взели участие почти 2600 души, американците се доверяват повече на Демократическата партия на САЩ що се отнася до въпросите за здравеопазването, пише Washington Examiner. Това са заявили 44% от анкетираните, докато според 34% републиканците могат да се справят по-добре с проблемите в сферата на здравеопазването. Останалите 22% не са отбелязали отговор на конкретния въпрос. \r\nСпоред 1/5 от участниците, здравните въпросите са най-важната тема в дневния ред на американския  Конгрес, докато половината от анкетираните смятат, че трябва да има промяна в сегашната система на здравеопазване на САЩ. По какъв начин трябва стане това не се посочва, тъй като в проучването не е имало допълнителни въпроси по темата.    Цанко Цолов", "date": "2017.11.22", "title": "Washington Examiner: Според проучване, американците се доверяват повече на Демократическата партия що се отнася до здравеопазване"}
{"url": "http://www.focus-news.net/news/2017/11/22/2459818/ator-turtsiya-gartsiya-i-balgariya-sa-bili-nay-zhelanite-destinatsii-za-ruskite-turisti-prez-izminaloto-lyato.html", "text": "Турция, Гърция и България са били най-желаните чуждестранни дестинации за руските туристи през изминалото лято, съобщи пред ТАСС вицепрезидентът на асоциацията на туроператорите в Русия (АТОР) Дмитрий Горин. По думите му, ръстът в посещаемостта на различните дестинации възлиза между 10 и 30%, а цените са отбелязали незначително увеличение в сравнение с миналата година от рода на 5-7%. \r\nПовечето руски туристи това лято са почивали в Турция, където миналата година сезонът бе на практика провален заради тежката вътрешнополитическа обстановка там. Популярни сред туристите са били и Гърция, България, Кипър, Хърватия, Тунис и Испания. \r\nСпоред анализаторите на АТОР, България и Турция почивката излиза най-евтино, следвани от Гърция и Кипър. Най-скъпи са дестинациите Испания, Тайланд и Италия. \r\nНай-пестеливите туристи са предпочели Крим, Сочи и Анапа.   Калина Жекова", "date": "2017.11.22", "title": "АТОР: Турция, Гърция и България са били най-желаните дестинации за руските туристи през изминалото лято"}
{"url": "http://www.focus-news.net/news/2017/11/22/2459819/afp-shestima-siriyski-bezhantsi-arestuvani-v-germaniya-po-podozrenie-v-podgotovka-na-teroristichna-ataka-byaha-osvobodeni-zaradi-lipsa-na-dokazatelstva.html", "text": "Шестима сирийски бежанци, арестувани в Германия по подозрение в подготовка на терористична атака от името на „Ислямска държава“, бяха освободени заради липса на доказателства, предаде AFP. Заподозрените, на възраст между 20 и 28 години, бяха задържани при мащабна полицейска операция в Касел, Есен, Хановер и Лайпциг рано сутринта на вторник, в която бяха задействани 500 полицаи. Според информация в медиите, следствието смята, че са подготвяли атака срещу коледен пазар. \r\nОт прокуратурата във Франкфурт обаче заявиха, че „няма достатъчно доказателства“, че задържаните са подготвяли атака или че са били свързани по какъвто и да е начин с „Ислямска държава“. \r\nШестимата са пристигнали в страната между декември 2014 г. и септември 2015 г. в пика на бежанската криза в Германия, която за последните две години прие 1,2 млн. души. \r\nГерманските власти са в повишена готовност, след нападението с камион на коледен базар в Берлин от миналия декември, отнело живота на 12 души. Отговорност за атаката пое „Ислямска държава“.   Калина Жекова", "date": "2017.11.22", "title": "AFP: Шестима сирийски бежанци, арестувани в Германия по подозрение в подготовка на терористична атака, бяха освободени заради липса на доказателства"}
{"url": "http://www.focus-news.net/news/2017/11/22/2459820/afp-rusiya-dopuska-vazmozhnostta-za-novo-razsledvane-na-himicheskite-ataki-v-siriya.html", "text": "След като наложи вето на подновяваното на разследването на ООН на химическите атаки в Сирия, Русия заяви, че е отворена към създаването на нова група за разследване на случаите на използване на отровен газ в шестгодишната война, предаде AFP. Постоянният представител на Русия в ООН Василий Небензя каза пред репортери, че Съвместният механизъм за разследване (JIM), чийто мандат да определи кой стои зад химическите атаки в Сирия изтече в петък, е функционално неефективен. „Готови сме да говорим за създаването на нов механизъм, който да замести JIM и да извършва дейността си професионално, обективно и безпристрастно“, каза Небензя след заседание на Съвета за сигурност на ООН. \r\nМиналата седмица Русия двукратно се възползва от правото си на вето и блокира подновяването на  мандата на механизма. Инспекторите на JIM миналия месец излязоха със заключение, че сирийските военновъздушни сили са използвали зарин в контролираното от опозицията селище Хан Шейхун, в резултат на което са загинали стотици хора.  Калина Жекова", "date": "2017.11.22", "title": "AFP: Русия допуска възможността за ново разследване на химическите атаки в Сирия"}
{"url": "http://www.focus-news.net/news/2017/11/22/2459821/sport-zavarshiha-parvite-poluvremena-na-sreshtite-ot-petiya-krag-ot-grupite-v-shampionska-liga.html", "text": "Завършиха първите полувремена на срещите от петия кръг от групите в Шампионска лига.Група А: \"Базел\" - \"Манчестър Юнайтед\"0:0\r\nВ предишната среща, играна в Манчестър, Юнайтед победи с 3:0.\r\nПо-рано тази вечер ЦСКА (Москва) - \"Бенфика\" 2:0 Група С: \"Атлетико\" (Мадрид) - \"Рома\" 0:0. \r\nСъщият резултат беше фиксиран и след първата среща, играна в Рим.\r\nВ ранната среща от групата \"Карабах\" - \"Челси\" 0:4. Група В: \"Пари Сент Жермен\" - \"Селтик\" 4:1 на полувремето, с голове на Неймар в 9-та и 22-та минута, Кавани в 28-та минута и Мбаппе в 35-та минута за \"ПСЖ\" и на Муса Дембеле във 2-та минута за Селтик.\r\nСрещата между двата отбора в Глазгоу завърши при резултат 5:0 за \"Пари Сент Жермен\".\r\nВ другата среща от групата \"Андерлехт\" - \"Байерн\" играят при 0:0,  като първата среща в Мюнхен завърши при резултат 3:0 за баварците", "date": "2017.11.22", "title": "Спорт: Завършиха първите полувремена на срещите от петия кръг от групите в Шампионска лига"}
{"url": "http://www.focus-news.net/news/2017/11/22/2459822/dve-zemetreseniya-sa-registrirani-na-teritoriyata-na-yugozapadna-turtsiya.html", "text": "Земетресение с магнитуд 4,9 е разтърсило Югозападна Турция. По данни на Европейския средиземноморски сеизмологичен център, трусът е регистриран в 23:22 часа местно време. Епицентърът е бил на дълбочина от 10 км и на разстояние от 16 км източно от Ула и на 191 км югоизточно от Измир. \r\nВ 23:47 часа местно време е последвал втори трус с магнитуд 3,5. \r\nЗасега няма данни за жертви или разрушения.   Калина Жекова", "date": "2017.11.22", "title": "Две земетресения са регистрирани на територията на Югозападна Турция"}
{"url": "http://www.focus-news.net/news/2017/11/22/2459823/ria-novosti-siriyskata-opozitsiya-otsenyava-polozhitelno-deklaratsiyata-na-rusiya-iran-i-turtsiya.html", "text": "Съвместната декларация на Русия, Иран и Турция след срещата на върха в Сочи положи практическата основа за начало на политическия процес в Сирия. Това каза за РИА Новости ръководителят на „московската“ платформа на сирийската опозиция Кадри Джамил. „Срещата и решението от нея са особено важни, тъй като за нас това означава, че е положена основата за практическото начало на политическия процес в Сирия“, каза Джамил и отбеляза, че заявлението ще даде нов импулс на женевския процес.   Калина Жекова", "date": "2017.11.22", "title": "РИА Новости: Сирийската опозиция оценява положително декларацията на Русия, Иран и Турция"}
