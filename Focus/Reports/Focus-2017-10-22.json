{"url": "http://www.focus-news.net/news/2017/10/22/2449311/the-hill-nachalnik-shtabat-na-indoneziyskata-armiya-poluchi-zabrana-za-vlizane-na-teritoriyata-na-sasht.html", "text": "Генерал Гатот Нурмантьо – началник-щаб на индонезийската армия получи забрана за влизане на територията на САЩ от агенцията за гранична защита и митници. Той е бил поканен на конференция във Вашингтон, посветена на борбата срещу насилствения екстремизъм, организирана от началник щаба на общото командване на САЩ ген. Джоузеф Дънфорд, пише  The Hill.\r\nГенералът и неговата съпруга са се подготвяли да се качат на борда на самолет към американската столица, когато са били информирани за решението на правителството на САЩ. Американското посолство в Индонезия издаде официално заявление, съобщавайки, че поддържа връзка с ген. Нурмантьо. \r\n„Продължаваме да сме отдадени на нашето стратегическо партньорство с Индонезия като начин за постигане на сигурност и просперитет и за двете нации“, пише в заявлението. \r\nПрессекретарят на индонезийското външно министерство Арманата Насир заяви, че правителството иска изясняване на ситуацията. Виктор Турмаков", "date": "2017.10.22", "title": "The Hill: Началник-щабът на индонезийската армия получи забрана за влизане на територията на САЩ"}
{"url": "http://www.focus-news.net/news/2017/10/22/2449289/afp-upravlyavashtata-koalitsiya-na-shindzo-abe-pecheli-mnozinstvo-ot-dve-treti-na-izborite-v-yaponiya.html", "text": "Управляващата коалиция на японския министър-председател Шиндзо Абе ще запази своето „супер мнозинство“ от две трети на парламентарните избори, провели се в неделя, 22 октомври, предава  AFP.\r\nЛибералдемократичната партия на Абе и нейният младши коалиционен партньор „Комейто“ ще получат най-малко общо 310 депутатски мандати в 465-местния парламент според първите предварителни резултати, както и според екзитполовете.  Виктор Турмаков", "date": "2017.10.22", "title": "AFP: Управляващата коалиция на Шиндзо Абе печели мнозинство от две трети на изборите в Япония"}
{"url": "http://www.focus-news.net/news/2017/10/22/2449290/krasimir-mahliev-blagodarenie-na-traditsiite-i-folklora-predavani-prez-pokoleniyata-dobarsko-e-vklyucheno-v-natsionalnata-predstavitelna-lista-na-nematerialnoto-kulturno-nasledstvo.html", "text": "Благодарение на традициите и фолклора, предавани от поколение на поколение, Добърско е включено в националната представителна листа на нематериалното културно наследство. Това каза в предаването „Легенди за България“ на Радио „Фокус“ секретарят на читалището в село Добърско Красимир Махлиев, „Село Добърско се намира в южните склонове на Рила планина и е разположено най-високо в Разложката котловина. От него се откриват красиви гледки към Пирин, Родопите и Рила“, обясни Махлиев и допълни, че като крайно и старо селище в него има запазени традиции, обичаи и елементи от българския фолклор. „И може би още от певците гуслари и школите за пеене, които е имало навремето, е запазен този тип фолклор, който в момента се изпълнява в Добърско. Вук Караджич преди много години например е записал в селото 27 песни“, заяви Махлиев.\r\nТой уточни, че освен двете църкви в центъра на Добърско „Св. св. Теодор Тирон и Теодор Стратилат“ „Свето Сретение Господне“,  около селото има още 8 черкви, които могат да се видят по всяко време. „Това са църквите „Св. Петър“, „Св. Илия“, „Св. Богородица“, „Св. Спас“, „Петрово въже“, а също и „Козарската църква“, която е най-отдалечена от Добърско (на около 4 км). А в „Копана църква“ има един вековен бор, на който в момента е запазен само дънера. Говорело се е, че преди много години, когато било лошо времето цяло стадо овце се е събирало в корените на този бор“, разказа Красимир Махлиев.\r\nТой поясни, че в Добърско са запазени много традиции, предавани от поколение на поколение. „Имаме доста запазени обичаи, които представяме като пакет на туристите, които идват в Добърско“, добави Махлиев.\r\nВъв връзка с това, че в националната представителна листа на нематериалното културно наследство „Диви човешки съкровища“ са включени Добърските баби и това отколко време съществува формацията, Красимир Махлиев разказа: „Добърските баби съществуват повече от 50 години. Едни от тях вече не са сред живите, но техните гласове все още звучат, когато се пеят песните. Песните им са само от Добърско, защото ние нямаме вкаран отвън фолклор. И точно заради това може би в Добърско се запазват нещата, защото представяме само такива неща – традициите и фолклора“. \r\nТой уточни, че при подадена заявка се организират участия на бабите в читалището и в двора на старата черква. „Добърско със своите традиции вече не е само в България, но и в чужбина. Виждаме много хора, които са дошли и си тръгват със сълзи на очите“, добави Махлиев.", "date": "2017.10.22", "title": "Красимир Махлиев: Благодарение на традициите и фолклора, предавани  през поколенията, Добърско е включено в националната представителна листа на нематериалното културно наследство"}
{"url": "http://www.focus-news.net/news/2017/10/22/2449291/vidin-sedmiyat-zaklyuchitelen-krag-na-natsionalniya-shampionat-ralikros-vidin-2017-se-provede-na-pistata-kray-selo-inovo.html", "text": "Седмият заключителен кръг на националния шампионат Раликрос “Видин 2017” се проведе на пистата край село Иново. Това съобщиха от пресцентъра на Община Видин. Автомобилното състезание беше открито официално тази сутрин на пистата край село Иново от заместник-кмета на Община Видин Венци Пасков, който е и заместник-председател на организационния комитет. Гост на събитието бе областният управител на Област Видин Албена Георгиева.\r\nПасков приветства участниците от името на кмета на Общината Огнян Ценков. Той отбеляза, че интересът към седмия финален кръг е изключително голям и в него взимат участие популярни състезатели от автомобилни клубове в цялата страна. И благодари за съдействието и усилията на всички, които са допринесли състезанието да се реализира. Заместник-кметът подчерта, че Община Видин има дългогодишни традиции в автомобилния спорт и пожела на автопилотите успешно представяне, при спазване на правилата за безопасност.\r\nВ раликроса се включиха 25 участници от общо 5 автомобилни клуба в страната - Ботевград, Видин, Враца, Монтана и Криводол. То протече при оспорвана надпревара и без инциденти. При финалното класиране в Дивизия 3 първото място спечели Методи Тодоров от АМК „Старт Н Криводол”, на второ и трето се подредиха Момчил Младенов и Лъчезар Петров от АСК „Жико-Моторспорт”; в Дивизия 2 победител е Владимир Димитров от АМК – Ботевград, следван от Иван Иванов и Пламен Цветанов от АСК „Жико-Моторспорт”; в Дивизия 1 първи е Светослав Манастирски - АМК „Старт Н Криводол”, а на втора и трета позиция са Емил Минчев - АМК „Старт Н Криводол” и Мирослав Цветанов - АСК „Жико-Моторспорт”. В отборното класиране АМК „Старт Н Криводол” застана начело, а след него се класираха АСК „Жико-Моторспорт” и АМК - Ботевград. По традиция и сега бе връчена купа „Лада”, като с нея бяха удостоени Лъчезар Петров от АСК „Жико-Моторспорт”, Цветелин Велков от АМК „Старт Н Криводол” и Данко Алексиев от АСК „Жико-Моторспорт”, който за първи път участва в състезанието и печели първата си награда. Отличията връчи заместник-кметът Венци Пасков. Победителите получиха още предметни награди и шампанско. \r\nРаликрос „Видин 2017“ се организира от Община Видин, Автомобилен спортен клуб „Жико-Моторспорт“ и Българската федерация по автомобилен спорт. Той се провежда в рамките на програмата, посветена на духовния празник на Видин - Димитровден.", "date": "2017.10.22", "title": "Видин: Седмият заключителен кръг на националния шампионат Раликрос “Видин 2017” се проведе на пистата край село Иново"}
{"url": "http://www.focus-news.net/news/2017/10/22/2449292/politico-madrid-prizova-kataluntsite-da-ignorirat-nastoyashtite-si-lideri-sled-nalaganeto-na-pryakoto-upravlenie.html", "text": "Испанският външен министър Алфонсо Дастис заяви, че жителите на Каталуния не трябва да следват инструкциите на настоящите си лидери, след като централните власти в Мадрид поемат контрол над региона, предава  Politico.\r\nДастис заяви, че след като Мадрид поеме контрол над каталунското правителство, регионалните лидери „няма да имат каквато и да е правна власт, затова и ще бъдат равни на група бунтовници, които се опитват да наложат своя произвол над целия каталунски народ“, ако продължат да дават заповеди. \r\n„Надявам се, че всички ще пренебрегнат инструкциите, които те ще планират да дадат“, заяви министърът и добави, че се надява, че „всичко ще бъде наред“, след като регионалната полиция „бъде поставена под контрола на хора, които уважават и поддържат каталунските и испанските закони“. \r\nДастис също така обеща каталунските лидери да не бъдат арестувани по време на процеса, при който централните власти ще поемат контрол, но добави, че именно това ще се случи, ако регионалният лидер Карлес Пучдемон откаже да напусне поста си.  Виктор Турмаков", "date": "2017.10.22", "title": "Politico: Мадрид призова каталунците да „игнорират“ настоящите си лидери след налагането на прякото управление"}
{"url": "http://www.focus-news.net/news/2017/10/22/2449293/veliko-tarnovo-mezhdu-12-i-16-uchenitsi-chlenuvat-v-speleoklub-prof-rafail-popov-pri-profesionalnata-gimnaziya-po-turizam-e-grada.html", "text": "Между 12 и 16 ученици членуват в спелеоклуб „Проф. Рафаил Попов” при Професионална гимназия по туризъм „Д-р Васил Берон” във Велико Търново. Това съобщи за Радио „Фокус“ – Велико Търново Евгени Коев, ръководител на клуба и учител по география. Той отбеляза, че в момента се записват нови ученици, приети в 8 и 9 клас тази година. „Сменяме поколението. Тази година завършиха много успешни момчета, които вече са студенти в няколко учебни заведения в страната и продължават образованието си“, посочи Евгени Коев. Той отбеляза, че максималния капацитет на клуба е 20 ученици. По думите му не може да се работи пълноценно с много хора, тъй като е необходим индивидуален подход. По-масово учениците се включват в проявите в региона на Велико Търново, тъй като те не са свързани с финансови средства. Евгени Коев посочи, че интересът на учениците към спелеологията и желанието им да членуват в клуба е голям. „В 21 век все още в младите хора съществува романтиката на това да бъдеш откривател, да бъдеш изследовател. Това не зависи от възрастта. Ако имаш малка представа за спелеологията, веднъж запалил това огънче в себе си, през определен период от време ще ти се прииска отново да влезеш в такава среда, да си един от първите, който е открил и видял нещо\", каза още той. По думите му това е същината на тяхната работа. \"Успяваме да съчетаваме полезното и движението сред природата с едни интелектуални, сериозни научни дейности, които запалват любопитството, любознателността на момчетата и момичетата. Спелеологията е интердисциплинарна наука, която обхваща различни познания, и по история, и по география, и по различни други науки. Така че това уникално съчетание храни любопитството и желанието за изследователското търсене в младите хора“, добави Евгени Коев.\r\nНадежда КРЪСТЕВА", "date": "2017.10.22", "title": "Велико Търново: Между 12 и 16 ученици членуват в спелеоклуб „Проф. Рафаил Попов” при Професионалната гимназия по туризъм е града"}
{"url": "http://www.focus-news.net/news/2017/10/22/2449294/nimh-zhalt-kod-za-obilni-valezhi-e-v-sila-za-zapadna-balgariya-za-23-oktomvri.html", "text": "Жълт код за обилни валежи е в сила за Западна България за 23 октомври. Това сочи справка на сайта на Националния институт по метеорология и хидрология (НИМХ) към Българската академия на науките (БАН). Областите, в които се очакват значителни количества дъжд са: Видин, Монтана, Враца, Плевен, Ловеч, София, Перник, Пазарджик, Кюстендил и Благоевград. В тях се прогнозират валежи със сумарни количества за денонощието между 10 и 30 л/кв.м, а локално и до 40 л/кв.м. Дъждовете ще продължат и след полунощ.", "date": "2017.10.22", "title": "НИМХ: Жълт код за обилни валежи е в сила за Западна България за 23 октомври"}
{"url": "http://www.focus-news.net/news/2017/10/22/2449295/reuters-reks-tilarsan-zayavi-che-sauditska-arabiya-vse-oshte-ne-e-gotova-za-pregovori-s-katar-otnosno-krizata-v-persiyskiya-zaliv.html", "text": "Държавният секретар на САЩ Рекс Тилърсън съобщи, че Саудитска Арабия все още не е готова за преки преговори с Доха за разрешаването на продължаващия вече пети месец дипломатически спор с Катар, предаде  Reuters.\r\n„Все още няма ясни признаци, че страните са готови за преговори“, заяви Рекс Тилърсън след разговора, който той проведе в Рияд с престолонаследника на Саудитска Арабия Мохамед бин Салман, целящ превъзмогването на кризата.  Виктор Турмаков", "date": "2017.10.22", "title": "Reuters: Рекс Тилърсън заяви, че Саудитска Арабия все още не е готова за преговори с Катар относно кризата в Персийския залив"}
{"url": "http://www.focus-news.net/news/2017/10/22/2449296/kyustendil-uchenitsi-ot-prirodo-matematicheskata-gimnaziya-v-grada-uchastvaha-v-obuchenie-po-programirane.html", "text": "Гимназисти от Кюстендил участваха в обучение по програмиране. Това каза пред Радио „Фокус” – Кюстендил София Пейчева, директор на Регионална библиотека „Емануил Попдимитров” – Кюстендил. По думите ѝ в инициативата, организирана от културния институт, са се включили възпитаници на Природо-математическата гимназия в града. Те са провели учебен час по програмиране, чрез специални роботи, притежавани от библиотеката. „Ще бъде изработена програма, по която желаещите от всички училища на града ще могат да провеждат часове, да се забавляват и да се докоснат до друг вид услуга”, каза София Пейчева. Работата с роботите развива логическото, стратегическото, критическото мислене, въображението и компютърните умения сред учениците.\r\nВенцеслав ИЛЧЕВ", "date": "2017.10.22", "title": "Кюстендил: Ученици от Природо-математическата гимназия в града участваха в обучение по програмиране"}
{"url": "http://www.focus-news.net/news/2017/10/22/2449297/sta-pri-blizo-90-obraboteni-byuletini-sled-izborite-v-sloveniya-borut-pahor-pecheli-4731-ot-glasovete-sledvan-ot-mariyan-sharets-s-2484.html", "text": "По данни на Държавната избирателна комисия на Словения при преброени 86,96% от гласовете на днешните президентски избори в страната, на първо място излиза настоящият държавен глава Борут Пахор с 47,31% от гласовете, предаде  STA.\r\nСлед него на второ място е кметът на град Камник Мариян Шарец с 24,84% от гласовете. На трето място е Романа Томч с 13,63%, на четвърто Людмила Новак със 7,07%, а на пето Андрей Шишко с 2,22%. Останалите четирима кандидати: Борис Попович,  Мая Маковец Бренчич, Сузана Краузе и Ангелка Ликович не получават повече от 2% от гласовете. \r\nИзбирателната активност на изборите е 41,55%.  Виктор Турмаков", "date": "2017.10.22", "title": "STA: При близо 90% обработени бюлетини след изборите в Словения Борут Пахор печели 47,31% от гласовете, следван от Мариян Шарец с 24,84%"}
{"url": "http://www.focus-news.net/news/2017/10/22/2449298/poreden-natsionalen-protest-sabra-stotitsi-sluzhiteli-na-mvr-v-sofiya-obzor.html", "text": "Пореден национален протест под надслов „За достойно заплащане“ събра стотици служители на МВР в София. Полицаи от цялата страна взеха участие в протестно шествие, което започна от градинката пред МВР, премина през сградата на Министерството на финансите и се сля с митинг на площада пред Народното събрание.\r\nНационалният протест е поредният от серията протести, стартирали на 5 юли 2017 г., а основните искания на СФСМВР са за увеличение на основните възнаграждения на работещите във ведомството с минимум 15%, обвързване на основното възнаграждение със социалноизмерим показател и изготвянето на нов закон с участието на синдикалните организации.\r\n„Протестните действия ще продължат и занапред, но те вече ще бъдат с по-малко хора и с повече плакати на английски език, за да четат чужденците“, каза председателят на СФСМВР Валентин Попов. Той уточни, че до този момент не са започнали формални преговори между управляващи и синдикати - такива, каквито изисква законът. „Искаме да говорим за увеличение на заплатите сега, а не да ни залъгват, че били увеличили средствата за допълнителни възнаграждения. Тези 55 млн. лева, които са предвидени допълнително за МВР, са гавра с искането ни за промяна на замръзналите ни от години заплати“, каза още Попов и обясни, че ако се наложи, протести ще се провеждат и по време на Българското председателство на Съвета на ЕС.  \r\nГоворител на протестиращите пък съобщи oт импровизираната трибуна на пл. „Народно събрание“, че предстои протест и в Берлин на 1 ноември, където на пресконференция ще бъдат отправени послания към управлението на България, но повече информация за това ще бъде оповестена през следващите дни.\r\nЦветилена СИМЕОНОВА", "date": "2017.10.22", "title": "Пореден национален протест събра стотици служители на МВР в София (ОБЗОР)"}
{"url": "http://www.focus-news.net/news/2017/10/22/2449299/veliko-tarnovo-nad-22-000-dushi-ot-oblastta-ne-sa-izpolzvali-tseliya-si-trudov-potentsial-prez-2016-godina.html", "text": "22 200 души от Великотърновска област не са използвали целия си трудов потенциал през 2016 година. Това каза за Радио „Фокус“ – Велико Търново Михаилка Григорова, главен експерт в Отдел „Статистически изследвания – Велико Търново“ към Териториално Статистическо бюро „Север“. Според направено изследване домакинствата на тези хора влизат в групата на такива с нисък интензитет на икономическа активност. Това са хора, които работят под 20% от техния потенциал през референтния период или са работили няколко часа, седмици или месеци в годината. Процентът е сметната като това време е съпоставено с всички работни дни в годината. „Следвайки дефиницията, през 2016 година в областта 22 200 лица са живели в домакинства с нисък интензитет на икономическа активност, или 18% от населението. Средно за страната процентът е 11%.\r\nСпрямо 2015 година относителният им дял нараства с 1.6 процентни пункта“, каза още Михаилка Григорова. По думите ѝ изследването не се прави на база административни източници (регистрирани трудови договори). Данните са събрани посредством директно интервю с членове на цитираните семейства.\r\nЛуиза ТРАНЧЕВА", "date": "2017.10.22", "title": "Велико Търново: Над 22 000 души от областта не са използвали целия си трудов потенциал през 2016 година"}
{"url": "http://www.focus-news.net/news/2017/10/22/2449300/teodora-peychinova-istoricheski-muzey-batak-vse-poveche-mladozhentsi-pravyat-svatbenata-si-fotografiya-v-balinovata-kashta.html", "text": "Младоженци правят сватбената си фотография в Балиновата къща в Батак, която е запазила възрожденския дух и родовата памет на града. Това каза за Радио „Фокус“ – Пазарджик Теодора Пейчинова, директор на Исторически музей - Батак. По думите ѝ до сега над десет двойки младоженци са предпочели да направят сватбената си фотография в Балиновата къща. \"Все повече млади хора проявяват интерес към историческите и културни забележителности в Батак, като 2/3 от посещенията са млади хора, ученици и студенти\", каза още Пейчинова. Балиновата къща в Батак е обявена за архитектурен и исторически паметник на културата през 1968 г. Тя е образец на традиционната баташка архитектура. Етнографската сбирка в нея отразява бита и поминъка, обредите и обичаите на батачани през Възраждането и в началото на ХХ век.\r\nАлбена ЖИЛЕКОВА", "date": "2017.10.22", "title": "Теодора Пейчинова, Исторически музей - Батак: Все повече младоженци правят сватбената си фотография в Балиновата къща"}
{"url": "http://www.focus-news.net/news/2017/10/22/2449301/reuters-britanskata-politsiya-e-provela-uspeshna-operatsiya-po-spasyavaneto-na-zalozhnik-v-tsentralna-angliya.html", "text": "Британската полиция е провела успешно и без жертви специална операция, при която е обезвредила въоръжен мъж, държащ за заложници двама членове на персонала на боулинг-зала в Централна Англия, предаде  Reuters.\r\nПо-рано полицията в графство Уорикшър отхвърли възможността случаят да е „терористична дейност“, след като съобщи, че работи над „развиващ се инцидент“ в развлекателен парк в град Нюнийтън. \r\nУправителят на боулинг залата съобщи, че полицията е щурмувала залата и е провела операцията без жертви.   Виктор Турмаков", "date": "2017.10.22", "title": "Reuters: Британската полиция е провела успешна операция по спасяването на заложник в Централна Англия"}
{"url": "http://www.focus-news.net/news/2017/10/22/2449302/veliko-tarnovo-550-operatsii-sa-izvarshili-hirurzite-ot-bolnitsata-v-gorna-oryahovitsa-za-parvite-9-mesetsa-na-2017-g.html", "text": "550 операции са извършени от 1 януари до 30 септември т. г. в Отделението по хирургия на МБАЛ „Св. Иван Рилски“ в Горна Оряховица, съобщиха от пресцентъра на лечебното заведение. 40 от тях са категоризирани като сериозни операции (перфорации на язва, на черва, на жлъчки, тумори и др.), които са били сложни и често пъти животоспасяващи. Около 60 са извършените средни операции. При тях преобладават апендикси, хернии и др. Броят на т. нар. малки операции е бил 451. В тях се включват парциални (частични) ампутации, шевове на рани и др. Това информира д-р Димитър Макавеев, началник на хирургичното отделение в горнооряховската болница. За деветмесечието са извършени 15 лапароскопски операции на жлъчка.\r\nПрез последната година в отделението съвместно с екипи от УМБАЛ - Плевен и великотърновски хирурзи като д-р Иво Найденов, горнооряховските хирурзи извършват безкръвни операции на жлъчен мехур. Холицистектомията се поема по клинична пътека от здравната каса, като пациентът заплаща само част от консумативите. За пациентите от региона да се оперират тук се оказва най-достъпният вариант, тъй като спестяват разходи за транспорт, за престой и евентуално придружител, ако изберат болници в други райони на страната.\r\nЗа деветмесечието има отново регистрирани сложни и тежки оперативни интервенции, в резултат на които са спасени десетки човешки животи. Една от специфичните по сложност операции за периода е била на жлъчен мехур, при която е изваден голям камък от възрастната пациентка – около 5 сантиметра. Интервенцията са извършили д-р Димитър Макавеев и д-р Елиас Хаддад.\r\nСредно оперативният престой в отделението е бил между 5 и 6 дни, информира още д-р Макавеев. Отделението работи в момента по 30 клинични пътеки с НЗОК.\r\nСедем са лекарите, които работят в хирургичното отделение и девет медицинските сестри. Горнооряховските хирурзи си сътрудничат и с колеги от великотърновската болница в областта на съдовата хирургия, както и с Университетската болница в Плевен в областта на лапароскопските операции.", "date": "2017.10.22", "title": "Велико Търново: 550 операции са извършили хирурзите от болницата в Горна Оряховица за първите 9 месеца на 2017 г."}
{"url": "http://www.focus-news.net/news/2017/10/22/2449303/ria-novosti-v-yaponiya-sa-obyavili-zadalzhitelnata-evakuatsiya-na-29-hil-dushi-zarazi-tayfuna-lan.html", "text": "Японските власти са обявили задължителна евакуация за 29 хил. души заради връхлетелия страната тайфун „Лан“. Още 1,6 млн. души са получили съвет да се преместят от жилищата си в по-безопасни райони, предава  РИА Новости.\r\nВ момента тайфунът приближава южния край на остров Хоншу със скорост от 50 км/ч. Скоростта на вятъра достига до 162 км/ч. \r\nТайфунът вече е довел до разрушения в западните райони на страната. Компанията „Тойота“ е преустановила работата в някои от своите заводи заради лошото време. Железопътното движение на места е нарушено. Авиокомпаниите „Джапан Еърлайнс“ и „Ол Нипон Еъруейс“ са отменили общо 520 полета. Двама души са станали жертви на стихията.  Виктор Турмаков", "date": "2017.10.22", "title": "РИА Новости: В Япония са обявили задължителната евакуация на 29 хил. души зарази тайфуна „Лан“"}
{"url": "http://www.focus-news.net/news/2017/10/22/2449121/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Правителството на Малта предлага един милион евро награда за всеки, който излезе с информация, която да помогне на разследването на убийството на разследващия журналист Дафнe Каруана Галиция, пише  New York Daily News.\r\nПравителството определи като „случай от извънредно значение“ нападението от 16 октомври с кола-бомба, оставило мъртъв  разследващия  журналист. То посочи, че предлага „безпрецедентна“ награда за всеки, който представи информация, която да доведе до разпознаването на отговорните за атаката, която шокира малката европейска островна нация. \r\n*** Държавният глава на Турция Реджеп Тайип Ердоган заяви, че не би могъл да опише САЩ като цивилизована страна, след като Вашингтон издаде заповед за задържане на 13 от неговите охранители заради безредици при посещението му през май, съобщава вестник Hurriyet.\r\n„Ако е издадена заповед за задържане на моите 13 телоохранители в държава, в която отидох на покана, съжалявам, но не мога да нарека тази страна цивилизована\", подчерта Ердоган в събота.\r\nНяколко души бяха ранени при безредици, избухнали пред сградата на турското посолство във Вашингтон по време на посещението на Ердоган в САЩ през май. На 15 юни органите на САЩ издадоха заповеди за арест за 16 души, включително бодигардове на турския президент.\r\nЕрдоган твърди, че „Работническата партия на Кюрдистан“ (ПКК) и членове на гюленистката организация (ФЕТО) са организирали протеста на около 40-50 метра от мястото, където той е бил заедно със своите телоохранители.\r\n***   Според бившия експерт от ЦРУ Сю Тери Северна Корея може да се почувства заплашена, ако президентът на САЩ Доналд Тръмп посети следващия месец демилитаризираната зона на границата между двете корейски държави, пише  Korea Herald.\r\nТръмп може да включи посещение на буферната зона, разделяща Северна и Южна Корея, когато посети Сеул на 7 и 8 ноември. Има притеснения, че то може да провокира Пхенян предвид високото напрежение, предизвикано от ядрената му и ракетна програми. \r\n„Северна Корея вижда в почти всичко заплаха“, смята Тери. Тя отбеляза, че Тръмп преди е наричал лидера на КНДР Ким Чен-ун „Човекът-ракета“ и е заплашвал, че „напълно ще разруши“ страната, ако е необходимо.  „Тя вече го вижда като много провокативна личност. Каквото и да направи той, ще бъде прието като провокация“, смята експертът. \r\nСю Тери изрази силно несъгласие да се използват военни мерки срещу Северна Корея, посочвайки, че те биха имали „катастрофални последствия“ за 20-те милиона жителя на Сеул. „Северна Корея ще отговори, ако има военен удар.  Севернокорейците нямат намерение да изчезнат, преди да имат възможност да използват ядрените си оръжия, ако смятат, че ще бъдат нападнати или режимът им ще бъде сменен“, добави тя. \r\n*** Президентът на САЩ Доналд Тръмп заяви, че ще позволи разсекретяването на класифицираните документи, свързани с убийството на бившия американски държавен глава Джон  Кенеди, пише  The Hill.\r\n„При получаване на допълнителна информация ще позволя като президент отдавна затворените и класифицирани документи за Джон Кенеди да бъдат отворени“, съобщи Тръмп от профила си в социалната мрежа „Туитър“. \r\nХиляди документи, свързани с убийството на Кенеди ще бъдат публикувани в Националните архиви след седмица според закон от 1992 г., според който правителството трябва да ги публикува до 26 октомври 2017 г. \r\nПрессекретарят на Белия дом Линдзи Уолтърс посочи, че правителството цели „да осигури достигането на колкото се може повече данни до обществото“. \r\n*** Директорът на Международната агенция за атомна енергетика (МААЕ) съобщи, че организацията ще продължи съвместната си работа с Иран, пише  Tehran Times.\r\nАмано заяви, че инспекциите на МААЕ все още не са открили проблеми в Иран седмица, след като президентът на САЩ Доналд Тръмп отказа да признае, че Иран спазва клаузите на ядреното споразумение от 2015 г. \r\n„Продължаваме своя контрол и дейности на проверка в Иран без всякакви проблеми“, заяви той. Според него властите в Техеран дават на МААЕ пълен достъп до обектите, изискващи инспекция. \r\n*** Турската полиция е задържала двама съдии, свързани с организацията на базирания в САЩ ислямски проповедник Фетхуллах Гюлен, за когото се смята, че стои зад опита за преврат в Турция от юли миналата година. Те са били заловени при опит да избягат в съседна Гърция, пише   Daily Sabah.\r\nЗаподозрените, идентифицирани като Бюлент Кънай и Фатих Мехмет Услу са били задържани, след като жандармерията в Одрин получава данни, че са имали план да избягат в Гърция заедно с група, включваща и пакистански граждани. И двамата са платили по 3000 евро на трафиканти, за да пресекат границата. \r\nЗаповедите за ареста на двамата мъже са били издадени преди време от прокуратурите в Истанбул и във вилаета Кайсери в рамките на разследването срещу групата на Гюлен. \r\n***", "date": "2017.10.22", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2017/10/22/2449122/predstoyashti-sabitiya-v-stranata-za-22-oktomvri-agentsiya-fokus.html", "text": "***\r\nОт 10.00 часа в зала-партер на „Перформ Бизнес Център” на ул. „Три уши” – ул. „Цар Самуил” ДСБ ще проведе форум-дискусия „Моделът на завладяната държава и опозицията срещу него”. Форумът е организиран от Фондация „Център за Политическо Развитие и Демокрация”.\r\n***\r\nОт 10.00 часа в зала-партер на Перформ Бизнес Център ще сепроведе Форум-дискусия \" Моделът на завладяната държава и опозицията срещу него\", организиран от Фондация \" Център за Политическо Развитие и Демокрация\".\r\n***\r\nОт 12.00 часа жителите на ж.к. Манастирски ливади-изток ще излязат на протест на кръстовището на ул. “Шарл Шампо” и ул. “Боянски водопад”.\r\n***\r\nОт 12.30 часа от градинката пред МВР през Министерство на финансите до пл. „Народно събрание“ ще се проведе поредният  национален протест на  Синдикална федерация на служителите в МВР /СФСМВР/, под надслов „За достойно заплащане“. \r\n***\r\nОт 15.00 до 22.00 часа пред Ларгото, пространство под стъкления покрив, ще се състои демонстрация на роботи.\r\n***\r\nОт 15.00 часа в Литературен клуб „Перото” ще стартира проектът „Неделен арт клуб – време за изкуство и нещата от живота”.\r\n***\r\nОт 18.00 часа на ъгъла на ул. „Златен рог” и „Джеймс Баучер” жители от квартал „Лозенец” организират протест срещу изграждането на 120-метров небостъргач.\r\n***\r\nВъв и около средновековна крепост „Боженишки Урвич”, намираща се край с. Боженица ще се проведе отворено събитие Приключенски многобой Ботевград 2017г.\r\n***\r\nОт 9.30 в района на парк „Бачиново“ ще се проведе вторият ден от планинското колоездене.\r\n***\r\nОт 11.30 часа в Туристически комплекс „Акве калиде” се организира арт ателие по декориране на къщички на птици.\r\n***\r\nОт 10.30 часа на пистата на летището край с. Иново заместник-кметът на Община Видин Венци Пасков ще открие раликрос \"Видин 2017\".\r\n***\r\nОт 11.00, 13.00 и 15.00 часа в митрополитския храм „Св. Николай Мирликийски” митрополит Григорий и свещеници от града ще извършат тайнството „свето кръщение” на три групи деца.\r\n***\r\nОт 11.00 часа в Държавен куклен театър „Дора Габе“ ще бъде представен кукленият спектакъл „Неродена мома“.\r\n***\r\nОт 10.00 часа в зала „Строител“ с „Ден на треньорите“ ще бъде почетена паметта на най-изтъкнатите починали треньори по баскетбол.\r\n***\r\nОт 15.00 часа при Виенския павилион в Цар Симеоновата градина доброволци на БМЧК ще проведат публична кампания „Толерантност в действие“ за толерантност към хората с лицеви аномалии. \r\n***\r\nОт 11.00 часа в село Стойките ще бъде открит Бюст-паметник на Апостол Кисьов.\r\n***\r\nОт 10.00 до 13.00 часа в Оперния театър ще се състои поклонението пред тленните останки на д-р Евгений Желев.\r\n***\r\nОт 11.00 часа в Куклен театър ще бъде представен спектакълът „Пипи дългото чорапче“ по А. Линдгрен.\r\n***\r\nОт 17.30 часа в парк „Пети октомври“ ще се проведе Общоградска инициатива „Хора за хората“.", "date": "2017.10.22", "title": "Предстоящи събития в страната за 22 октомври (Агенция „Фокус”)"}
{"url": "http://www.focus-news.net/news/2017/10/22/2449123/reuters-portugalskoto-pravitelstvo-glasuva-suma-ot-400-miliona-evro-za-spravyane-s-pozharite-v-stranata.html", "text": "Португалското правителство гласува сума от 400 млн. евро като помощ за справяне с бушуващите в страната пожари, предава Reuters. Агенцията припомня че от юни насам 108 души са загинали в резултат на няколко огнени стихии. Гласуваната финансова помощ е предназначена за наемането на стотици допълнителни работници, които да премахнат дърветата около огнището на огнената стихия, като опит да се спре разпространяването на пламъците. Възможно е също така изпращането на пожарни хеликоптери и увеличаване на работещите в службите на Гражданска защита. \r\nМеждувременно хиляди хора се събраха на протест срещу правителството на главния площад в Лисабон. Според тях, властите не са взели достатъчно мерки, които биха предотвратили избухването на пожари.   Цанко Цолов", "date": "2017.10.22", "title": "Reuters: Португалското правителство гласува сума от 400 милиона евро за справяне с пожарите в страната"}
{"url": "http://www.focus-news.net/news/2017/10/22/2449124/tass-v-nedelya-shte-se-provedat-prezidentski-izbori-v-sloveniya.html", "text": "Президентски избори са насрочени за тази неделя, 22 октомври, в Словения, предава ТАСС. Повече от 1,7 млн. имащи право на глас ще избират измежду девет кандидати. Секциите отварят врати в 07:00 часа местно време (08:00 часа българско време) и затварят в 19:00 часа (20:00 българско време). При нужда на 12 ноември ще бъде проведен балотаж. \r\nСпоред повечето екзитполове, сегашният държавен глава Борут Пахор е фаворит, като е вероятно той да спечели повече от 50% от вота на гражданите. Бившият комик Марян Шарец е вторият най-популярен кандидат, който се очаква да вземе ок. 20% от гласовете. Според проучване на местна медия никой от останалите кандидати няма да събере повече от 10% подкрепа.  Цанко Цолов", "date": "2017.10.22", "title": "ТАСС: В неделя ще се проведат президентски избори в Словения"}
{"url": "http://www.focus-news.net/news/2017/10/22/2449125/asahi-shimbun-silen-tayfun-se-dvizhi-kam-yaponiya-ochakva-se-da-udari-o-honshu.html", "text": "Силен морски тайфун се движи към Япония, като се очаква да удари о. Хоншу на 23 октомври, пише японското издание Asahi Shimbun, като се позовава на данни от Японската метеорологична служба. Властите предупреждават хората, живеещи на пътя на бурята да се подготвят за силни ветрове и проливни дъждове. Метеорологичната служба съобщава още, че бурята развива скорост от ок. 180 км. в час и покрива радиус от 280 километра. Очаква се тайфунът да събере още сила преди да удари японският остров в понеделник.  Цанко Цолов", "date": "2017.10.22", "title": "Asahi Shimbun: Силен тайфун се движи към Япония, очаква се да удари о. Хоншу"}
{"url": "http://www.focus-news.net/news/2017/10/22/2449126/afp-izbiratelnite-sektsii-v-yaponiya-otvoriha-vrati.html", "text": "В 01:00 часа българско време в неделя избирателните секции за предварителните парламентарни избори в Япония отвориха врати, предава AFP. \r\nОколо 100 млн. души имат право на глас, като се очаква Либерално-демократическата партия на досегашния премиер Шиндзо Абе да постигне убедителна победа. Изборите бяха свикани година по-рано от очакваното, като министър-председателят призова избирателите да застанат зад него в този момент на \"двойна национална криза\". Абе, който е привърженикът на по-твърдата политика спрямо Северна Корея, ще срещне слаба опозиция от две партии, съществуващи само от няколко седмици - \"Партията на надеждата\", формирана от бившият губернатор на Токио Юрико Койке и \"Конституционал-демократичната партия\". \r\nГласоподавателите ще излязат за да упражнят правото си в условията на силен вятър и дъжд, ден преди тайфун да удари южните части на Япония.  Цанко Цолов", "date": "2017.10.22", "title": "AFP: Избирателните секции в Япония отвориха врати"}
{"url": "http://www.focus-news.net/news/2017/10/22/2449127/tass-ruskoto-vanshno-ministerstvo-raboti-varhu-otvetni-deystviya-sreshtu-amerikanskite-sanktsii.html", "text": "Руското външно министерство работи върху ответни действия срещу американските санкции, предава ТАСС. В процеса са включени също така Държавната дума и Федералният съвет на Русия. За целта трябва да бъдат изменени част от законите на страната, заяви заместник външният министър Сергей Рябков. В съобщение за агенцията, Рябков разкри, че „ситуацията, която възникна в следствие на разрушителната политика на американската страна спрямо Русия буквално се стоварва и върху двете държави“, като добави още, че за да е възможно „нашият отговор да е още по-ефективен, ще се наложат някои добавки и промени в сегашното законодателство“. \r\nПо-рано в събота говорител на руското правителство заяви, че Москва обсъжда контрамерки срещу американските санкции, но подробности не бяха разкрити.  Цанко Цолов", "date": "2017.10.22", "title": "ТАСС: Руското външно министерство работи върху ответни действия срещу американските санкции"}
{"url": "http://www.focus-news.net/news/2017/10/22/2449128/the-guardian-pone-54-politsai-sa-zaginali-sled-prestrelkata-v-kayro-spored-neofitsialni-danni.html", "text": "Поне 54 полицаи са загинали след престрелката в египетския град Кайро, станала в петък, пише The Guardian. Силите на реда са попаднали в засада докато извършвали операция срещу местни бандитски групи, това са съобщили за Associated press двама полицаи, пожелали да запазят анонимност. Двете страни са влезли в престрелка една срещу друга, като най-вероятно мунициите на контратерористите са свършили, в резултат на което някои от тях са заловени и в последствие убити. Сред жертвите има един полицай с чин полковник и десет лейтенанти.  Според доклади на местните власти, инцидента ще се разследва, тъй като може да причинен от „некомпетентност“. \r\nПравителство съобщи в събота, че броят на загиналите е 16 души, като още ок. 15 от бунтовниците също са загубили живота си.  Цанко Цолов", "date": "2017.10.22", "title": "The Guardian: Поне 54 полицаи са загинали след престрелката в Кайро, според неофициални данни"}
{"url": "http://www.focus-news.net/news/2017/10/22/2449129/ispaniya-smyata-da-otneme-avtonomnite-prava-na-kataluniya-karles-puchdemon-svika-zasedanie-na-parlamenta-obzor.html", "text": "Испанският премиер Мариано Рахой заяви в събота, че смята да отнеме част от пълномощията на автономните власти в Каталуния, като по-късно вестник El Pais публикува подробна информация, дадена от Мадрид, разкриващата действията, които официалното правителство смята да предприеме спрямо регионалните власти. \r\nНа първо място стои възможността да се разпусне регионалният парламент на Каталуния и властта да бъде предадена на испанския министър-председател. Второ, централното правителство ще поиска от Сената освобождаването от длъжност на регионалния лидер Карлес Пучдемон, на неговия заместник Ориол Жункерас и на всички министри в каталунското регионално правителство. Правомощията им ще бъдат поети от съответните министерства в Мадрид до края на настоящето положение. Въпреки това каталунската изпълнителна власт ще продължи да функционира, като нейните представители  ще бъдат натоварени с управлението на региона под надзора на министерствата в Мадрид. \r\nНе сме предвижда разпускане на Каталунския парламент. Въпреки това председателят му няма да може да предлага нови кандидати за поста регионален лидер, както бе досега. \r\nЗаради предложените промени, 450 хил. души излязоха на протест в Каталуния, като сред тях бе и Карлес Пучдемон, съобщи AFP. Събралите се хора скандираха „независимост“ и „свобода.“ Стана ясно, че Пучдемон смята да направи официално изявление от 22:00 часа вечерта българско време (20:00 местно). Междувременно говорителят на каталунското правителство Карме Форкадел изпревари Пучдемон, като заяви „решени сме да защитим суверенитета на каталунския парламент“, предаде Spain Report. Речта на регионалния лидер започна навреме и бе отразена минута по минута от издание La Vanguardia, макар да продължи не повече от 10 минути. В обръщението си Пучдемон заяви, че испанското правителство е взело най-лошото си решение досега, като обвини централните власти в незачитане на закона. Според него Мадрид незаконно се е обявил за представител на местните жители, а действията на Рахой бяха определени като „несъвместими с демократичните принципи“ и неотговарящи на законите на държавата, това съобщи AFP. „Смятам да обсъдя с Парламента опита да се ликвидира нашата демокрация“, бе основната от изявлението, като Пучдемон не каза за кога смята да насрочи срещата.    Цанко Цолов", "date": "2017.10.22", "title": "Испания смята да отнеме автономните права на Каталуния, Карлес Пучдемон свика заседание на парламента (ОБЗОР)"}
{"url": "http://www.focus-news.net/news/2017/10/22/2449130/smolyan-otpraznuva-105-godini-ot-osvobozhdenieto-na-smolyanskiya-kray-ot-osmansko-vladichestvo-obzor.html", "text": "С богата програма Община Смолян отпразнува 105 години от Освобождението на Смолянския край от османско владичество. Програмата започна с традиционен шосеен пробег от връх Средногорец до паметника на полк. Владимир Серафимов в Смолян. 11 бегачи участваха в шосейния пробег. Кметът Николай Мелемов връчи медалите на отличилите се бегачи пред паметника на полковник Владимир Серафимов в Смолян след официална церемония по поднасянето на венци и цветя от държавни институции, партии, народни представители, училища, общински учреждения и граждани пред паметника на Освободителя на Родопите. При девойки до 18 години победители са Станимира Вълчецова и Ралица Касабова. При група девойки над 18 години първа е Нонка Кадиева, след нея е Ангелина Кънева и трета е Милена Огнянова. При мъжете до 18 години на първо място е Борислав Пашов, втори е Антон Станчев. При мъже над 18 години първи финишира Радостин Капуджиев, втори е Пламен Балджиев и трети – Руско Кадиев. От 14.00 часа на връх Средногорец се състоя официална церемония – поклонение пред Паметника-костница. „Всеки народ има нужда от знакови дати, в които е бил на върха на своите възможности, за родопчани тази дата е 21 октомври 1912 година“, каза историкът Никола Дамянов, който изнесе за поредна година тържествено слово по повод 105-тата годишнина от Освобождението на Смолянския край от турско робство. Дамянов разказа за епичните сражения и величавата битка, довела до така жадуваната свобода и цитира заветните думи на полковник Владимир Серафимов: „Аз не ще отстъпя на противника селата, в които вчера бях посрещнат като освободител“. Панихида за загиналите в боевете на връх Средногорец отслужиха архиерейският наместник на Смолянска духовна околия архимандрит Висарион и свещеник Запрян Шиков. На тържествената церемония присъстваха евродепутатът Владимир Уручев и народните представители от Смолянска област д-р Даниела Дариткова и Дора Янкова, областният управител Недялко Славов и заместниците му Адриан Петров и Владимир Гърбелов, кметът Николай Мелемов, председателят на Общинския съвет Димитър Кръстанов, секретарят Момчил Николов, шефове на общински и държавни институции, политически партии, училища, граждани и общественици, много граждани и гости от родното място на полковник Серафимов – с. Свежин, както и неговия внук Влади Тотев. В знак на признателност към героите, се поднесоха венци и цветя пред паметника-костница. Родолюбци от Сдружение „Родопски хайдути” държаха сабята на полковник Серафимов до входа на паметника-костница. Програмата продължи с концерт на Струнен дует „Вейл“ и Формация „Тъпани и гайди“ и приключва с тържествена проверка-заря, посветена на 105 години от Освобождението на Родопите.\r\nДаниела БОЙКОВА", "date": "2017.10.22", "title": "Смолян отпразнува 105 години от Освобождението на Смолянския край от османско владичество (ОБЗОР)"}
{"url": "http://www.focus-news.net/news/2017/10/22/2449131/the-hill-bivshiyat-amerikanski-prezident-dzhimi-kartar-predlozhi-pomoshtta-si-za-reshavane-na-krizata-okolo-severna-koreya.html", "text": "Бившият американски президент Джими Картър заяви, че е готов  да работи заедно със сегашния държавен глава Доналд Тръмп за решаване на кризата около Северна Корея, пише The Hill. Картър изрази готовността си да отиде лично в Пхенян и разговаря с тамошния лидер Ким Чен-ун. Според него, севернокорейският държавен глава е непредсказуем, поради което дипломацията по-нужна от всякога. „Страхувам се, тъй като не знам какво предстои“, каза бившият президент, като добави, че САЩ силно надценява влиянието на Китай върху Корея и лично към Ким Чен-ун. Картър е разкрил вижданият си и пред хора от екипа на Тръмп, като е изразил готовност да приеме да бъде \"извикан при нужда“.  Цанко Цолов", "date": "2017.10.22", "title": "The Hill: Бившият американски президент Джими Картър предложи помощта си за решаване на кризата около Северна Корея"}
{"url": "http://www.focus-news.net/news/2017/10/22/2449132/deutsche-welle-borut-pahor-varvi-kam-preizbirane-v-sloveniya.html", "text": "Борут Пахор, досегашният държавен глава на Словения, най-вероятно ще бъде преизбран на президентските избори в страната в неделя, предава Deutsche Welle. Пахор бе избран за първи път през 2012 г., като преди това е преминал през почти всички важни държавни постове. Неговата популярност вероятно идва от факта, че словенците нямат за какво да се оплакват, освен може би териториалният спор с Хърватска, пише още медията. Икономиката на страна се развива успешно, като очакваният ръст за 2018 г. е 4,4% процента. Инфраструктурата бе модернизирана, а страната се намира на челни позиции по развитие на информационните технологии.  \r\nМакар малко след като през 2004 г. влезе в Европейския съюз, Словения да се сблъска с икономически проблеми, които доведоха до падане на правителството на социалистическата партия в средата на 2011 г., премиер на което бе Пахор. Това обаче изглежда не бе проблем за него, тъй като на следващата година закоравелият социалдемократ спечели президентските избори. Очаква се Пахор да вземе втория си мандат в неделя, или поне да отиде на балотаж, като според някои екзитполове, подкрепата за него е 56%.  Цанко Цолов", "date": "2017.10.22", "title": "Deutsche Welle: Борут Пахор върви към преизбиране в Словения"}
{"url": "http://www.focus-news.net/news/2017/10/22/2449133/evening-standard-buryata-brayan-dostigna-velikobritaniya.html", "text": "Тропическата буря „Брайън“ премина през о. Ирландия и достигна бреговете на Великобритания в събота, пише Evening Standard. Ветрове, достигащи до 80 километра в час принудиха отменянето на някои полети а градския транспорт в засегнатите части на страната се движи с намалено работно време и маршрути заради опасност от падане на дървета върху релси и пътища. Бурята нанесе минимални щети в Ирландия, напомнят от вестника. В Англия за събота бе обявен жълт код за силни ветрове, но в неделя се очаква бурята да отслабне като не се очаква да има отменени полети. \r\nНа много места в страната имаше наводнения, като само две от тях сериозни и изискващи незабавни действия.  Цанко Цолов", "date": "2017.10.22", "title": "Evening  Standard: Бурята „Брайън“ достигна Великобритания"}
{"url": "http://www.focus-news.net/news/2017/10/22/2449134/the-telegraph-pazachite-v-britanskite-zatvori-veche-shte-razpolagat-sas-sprey-za-samozashtita.html", "text": "Пазачите в британските затвори ще разполагат със спрей за самозащита, пише ежедневникът The Telegraph. Мярката има за цел да помогне за спирането на непредсказуемите и агресивни затворници, като това едно от нещата, от които имат нужда пазачите според  правителството. Друг от „нужните за работа инструменти“ представляват камери, които охранителите вече ще носят закачени към униформата си. Говорител на правителството поясни, че тяхната цел е да осигурят доказателства за съда и документират провокативното отношение.  \r\nНововъведенията са отговор на зачестилите безредици в британските затвори, като в последните 20 дни нападенията на затворници над служите в съоръженията са се увеличили с 1/3. За една година, от месец март 2016 до месец март 2017 г., инцидентите са се увеличили от 1,750 на над седем хиляди.   Цанко Цолов", "date": "2017.10.22", "title": "The Telegraph: Пазачите в британските затвори вече ще разполагат със спрей за самозащита"}
{"url": "http://www.focus-news.net/news/2017/10/22/2449135/gazeta-express-kosovo-mestni-izbori-sa-nasrocheni-za-nedelya-v-kosovo.html", "text": "Местни избори са насрочени за неделя в Косово, пише изданието Gazeta Express. Право на глас имат 1,890 млн. души, които ще избират измежду 204 кандидата за кметове в 38 общини. Гласуването започва в 07:00 часа местно време и приключва в 19:00 часа (08:00 – 20:00 българско време). За произшествия или опити за измами ще следят не само местните медии но и представители на Европейския съюз и няколко от чуждите дипломатически представителства в страната.   Цанко Цолов", "date": "2017.10.22", "title": "Gazeta Express (Косово): Местни избори са насрочени за неделя в Косово"}
{"url": "http://www.focus-news.net/news/2017/10/22/2449136/sport-izigraha-se-nyakolko-macha-ot-devetiya-krag-na-angliyskata-vissha-liga.html", "text": "Изиграха се няколко мача от деветия кръг на английската Висша лига. Хъдърсфийлд успя да удържи изненадваща победа с 2:1 срещу втория в класирането Манчестър Юнайтед. Момчетата на Дейвид Вагнер отбелязоха две попадения още в първото полувреме, докато гостите успяха да намалят разликата едва през 78-та минута за крайното 2:1. Резултати от другите мачове:\r\nЧелси – Уотфорд – 4:2\r\nХъдърсфийлд – Манчестър Юнатейд – 2:1\r\nМанчестър Сити – Бърнли – 3:0\r\nНюкасъл – Кристал Палас – 1:0\r\nСтоук Сити – Борнмут – 1:2\r\nСуонзи – Лестър – 1:2\r\nСаутхемптън – Уест Бромич – 1:0", "date": "2017.10.22", "title": "Спорт: Изиграха се няколко мача от деветия кръг на английската Висша лига"}
{"url": "http://www.focus-news.net/news/2017/10/22/2449137/reuters-andrey-babish-zayavi-sled-izbornata-pobeda-che-iska-stranata-mu-da-igrae-aktivna-rolya-v-es.html", "text": "Чешкият милиардер Андрей Бабиш, който спечели изборите в страната, заяви, че иска Чешката република да играе по-активна роля в Европейският съюз, предава Reuters. В интервю за агенцията, Бабиш е споделил, че от Прага трябва да си намерят допълнителни партньори от континента, тъй като в последните години страната е развивала активни връзки само с останалите държави от Вишеградската четворка. Бъдещият премиер е против по-дълбока европейска интеграция и не желае приемането на еврото за национална валута, но подчерта, че политическата му формация „АНО“ е проевропейска. \r\nПартията на бившият финансов министър спечели 78 от 200 места в Народното събрание, като се очакват преговори за коалиция.  Цанко Цолов", "date": "2017.10.22", "title": "Reuters: Андрей Бабиш заяви след изборната победа, че иска страната му да играе активна роля в ЕС"}
{"url": "http://www.focus-news.net/news/2017/10/22/2449138/emanyuel-makron-bitkata-sreshtu-islyamska-darzhava-ne-zavarshi-s-padaneto-na-rakka.html", "text": "Френският президент Еманюел Макрон заяви, че битката срещу „Ислямска държава“ далеч не е завършила с падането на Ракка, пише Middle East Monitor. В официално обръщение държавният глава каза, че „битката срещу ДАЕШ не свършва с падането на Ракка и Франция ще продължи своите военни операции колкото е нужно“, като обърна внимание на възможността „стабилизацията и възстановяването да бъдат не по-лесни отколкото военните кампании“. \r\nВестникът припомня, че Франция осигурява оръжие за подкрепяните от САЩ Сирийските демократични сили, които в петък обявиха падането на Ракка, която играеше ролята на столица за „Ислямска държава“.   Цанко Цолов", "date": "2017.10.22", "title": "Еманюел Макрон: Битката срещу „Ислямска държава“ не завърши с падането на Ракка"}
{"url": "http://www.focus-news.net/news/2017/10/22/2449139/za-bsp-veche-ne-e-dostatachno-da-e-alternativa-na-gerb-i-upravlyavashtite-a-na-modela-na-upravlenie-v-poslednite-desetiletiya-obzor.html", "text": "За БСП вече не е достатъчно да е алтернатива на ГЕРБ и управляващите, а на модела на управление в последните десетилетия. Това коментира лидерът на БСП Корнелия Нинова по време на 13-ата Конференция на Софийската градска организация. Тя попита на какво е алтернатива БСП. „Най -често казваме - на ГЕРБ и на управляващите. Моето мнение е, че това вече не е достатъчно. Мисля, че трябва да се заявим като алтернатива на модела, който е изграждан в последните няколко десетилетия. Модел, чиято еманация е лицето на ГЕРБ и лицето на този модел е ГЕРБ. И той е много повече от секторните им политики напоследък. Той е рушене на държавността, нефункциониране на институциите, посегателство върху принципите на правовата държава, посегателство върху демократични принципи, използване на държавната машина и на институциите не в услуга на хората, а в услуга на една партия, на един човек и път към една партия, една държава - това ни се случва напоследък. За да не се разбере това, се минаха всякакви граници“, каза Нинова. По време на конференцията председателят на Градския съвет на БСП – София Калоян Паргов в с воя доклад пред делегатите също коментира алтернативата на БСП. По думите му алтернативата не е само БСП да отстрани ГЕРБ от власт, а с какво ще направи държавното управление по-различно от сегашното. Според него спадът на доверието към управляващите не прераства в автоматична подкрепа за БСП. По думите му за пръв път имаме държавно управление, което мисли през призмата на календарно полугодие. Паргов попита дали БСП е готова да управлява, след като управлението не е в кондиция. Според него на този етап победата на БСП на следващите почти сигурни предсрочни парламентарни, европейски и местни избори изглежда несигурна. „Скандалите в БСП не са на идейна основа – битките в най-малкото село и в най-големия град трябва да се водят на принципа „Един за всички – всички за един“, каза председателят на Градския съвет на БСП – София. Паргов заяви, че БСП до следващите местни избори трябва да изготви солидна програма. Той поясни, че на среща с партийните секретари на 9 октомври с лидера на БСП Корнелия Нинова са поставили за цел да търсят личност като Румен Радев за кмет на София. На 13-ата Конференция на Софийската градска организация на БСП бе направен отчет на ПГ на „БСП за България“ и на групата съветници от партията в Столичния общински съвет. Заместник-председателят на ПГ на „БСП за България“ Жельо Бойчев обърна внимание, че парламентарната група задава политическия дневен ред на работа на 44-ото Народно събрание. Бойчев заяви, че голямата цел на Софийската градска организация е спечелване на предстоящите местни избори, а целта на цялата партия може да бъде само една - свалянето на ГЕРБ от власт и възстановяването на нормалността и демократичните ценности в страната. На конференцията бе отчетено още, че макар и малобройна, групата на БСП се е очертала като единствената последователна опозиция в СОС. 13-ата Конференция на Софийската градска организация избра Жана Иванова за председател на Градската контролна комисия на БСП – София. Тя получи 114 гласа срещу 7 за другия кандидат за поста – Евгени Тарасов. Конференцията прие и декларация против провеждането на Луковия марш. \r\nДеница КИТАНОВА", "date": "2017.10.22", "title": "За БСП вече не е достатъчно да е алтернатива на ГЕРБ и управляващите, а на модела на управление в последните десетилетия (ОБЗОР)"}
{"url": "http://www.focus-news.net/news/2017/10/22/2449140/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Пазачите в британските затвори ще разполагат със спрей за самозащита, пише ежедневникът The Telegraph. Мярката има за цел да помогне за спирането на непредсказуемите и агресивни затворници, като това едно от нещата, от които имат нужда пазачите според  правителството. Друг от „нужните за работа инструменти“ представляват камери, които охранителите вече ще носят закачени към униформата си. Говорител на правителството поясни, че тяхната цел е да осигурят доказателства за съда и документират провокативното отношение.  \r\nНововъведенията са отговор на зачестилите безредици в британските затвори, като в последните 20 дни нападенията на затворници над служите в съоръженията са се увеличили с 1/3. За една година, от месец март 2016 до месец март 2017 г., инцидентите са се увеличили от 1,750 на над седем хиляди.  \r\n***Тропическата буря „Брайън“ премина през о. Ирландия и достигна бреговете на Великобритания в събота, пише Evening Standard. Ветрове, достигащи до 80 километра в час принудиха отменянето на някои полети а градския транспорт в засегнатите части на страната се движи с намалено работно време и маршрути заради опасност от падане на дървета върху релси и пътища. Бурята нанесе минимални щети в Ирландия, напомнят от вестника. В Англия за събота бе обявен жълт код за силни ветрове, но в неделя се очаква бурята да отслабне като не се очаква да има отменени полети. \r\nНа много места в страната имаше наводнения, като само две от тях сериозни и изискващи незабавни действия. \r\n*** Поне 54 полицаи са загинали след престрелката в египетския град Кайро, станала в петък, пише The Guardian. Силите на реда са попаднали в засада докато извършвали операция срещу местни бандитски групи, това са съобщили за Associated press двама полицаи, пожелали да запазят анонимност. Двете страни са влезли в престрелка една срещу друга, като най-вероятно мунициите на контратерористите са свършили, в резултат на което някои от тях са заловени и в последствие убити. Сред жертвите има един полицай с чин полковник и десет лейтенанти.  Според доклади на местните власти, инцидента ще се разследва, тъй като може да причинен от „некомпетентност“. \r\nПравителство съобщи в събота, че броят на загиналите е 16 души, като още ок. 15 от бунтовниците също са загубили живота си. \r\n*** Британският преговарящ за Брекзит Дейвид Дейвис ще се срещне в понеделник с френския външен министър, пише The Independent. Темата на разговор между двамата ще бъде излизането на Великобритания от ЕС. Вестникът припомня, че Франция заема най-твърда позиция относно Брекзит, като държавният глава Еманюел Макрон предположи, че цената, която Лондон ще трябва да плати заради напускането, може да достигне 40 млрд. евро. По-рано Великобритания бе готова да плати не повече от 20 млрд. евро. \r\n***", "date": "2017.10.22", "title": "Преглед на някои от основните теми в световния печат (Агенция \"Фокус\")"}
{"url": "http://www.focus-news.net/news/2017/10/22/2449141/pregled-na-mezhdunarodnite-novini-do-6-chasa-agentsiya-fokus.html", "text": "Местни избори са насрочени за неделя в Косово. Право на глас имат 1,890 млн. души, които ще избират измежду 204 кандидата за кметове в 38 общини. Гласуването започва в 07:00 часа местно време и приключва в 19:00 часа (08:00 – 20:00 българско време). За произшествия или опити за измами ще следят не само местните медии но и представители на Европейския съюз и няколко от чуждите дипломатически представителства в страната.  \r\n*** Пазачите в британските затвори ще разполагат със спрей за самозащита. Мярката има за цел да помогне за спирането на непредсказуемите и агресивни затворници, като това едно от нещата, от които имат нужда пазачите според  правителството. Друг от „нужните за работа инструменти“ представляват камери, които охранителите вече ще носят закачени към униформата си. Говорител на правителството поясни, че тяхната цел е да осигурят доказателства за съда и документират провокативното отношение.  \r\nНововъведенията са отговор на зачестилите безредици в британските затвори, като в последните 20 дни нападенията на затворници над служите в съоръженията са се увеличили с 1/3. За една година, от месец март 2016 до месец март 2017 г., инцидентите са се увеличили от 1,750 на над седем хиляди.  \r\n*** Руското външно министерство работи върху ответни действия срещу американските санкции. В процеса са включени също така Държавната дума и Федералният съвет на Русия. За целта трябва да бъдат изменени част от законите на страната, заяви заместник външният министър Сергей Рябков. В съобщение за агенцията, Рябков разкри, че „ситуацията, която възникна в следствие на разрушителната политика на американската страна спрямо Русия буквално се стоварва и върху двете държави“, като добави още, че за да е възможно „нашият отговор да е още по-ефективен, ще се наложат някои добавки и промени в сегашното законодателство“. \r\nПо-рано в събота говорител на руското правителство заяви, че Москва обсъжда контрамерки срещу американските санкции, но подробности не бяха разкрити. \r\n*** В 01:00 часа българско време в неделя избирателните секции за предварителните парламентарни избори в Япония отвориха врати.\r\nОколо 100 млн. души имат право на глас, като се очаква Либерално-демократическата партия на досегашния премиер Шиндзо Абе да постигне убедителна победа. Изборите бяха свикани година по-рано от очакваното, като министър-председателят призова избирателите да застанат зад него в този момент на \"двойна национална криза\". Абе, който е привърженикът на по-твърдата политика спрямо Северна Корея, ще срещне слаба опозиция от две партии, съществуващи само от няколко седмици - \"Партията на надеждата\", формирана от бившият губернатор на Токио Юрико Койке и \"Конституционал-демократичната партия\". \r\nГласоподавателите ще излязат за да упражнят правото си в условията на силен вятър и дъжд, ден преди тайфун да удари южните части на Япония.\r\n*** Президентски избори са насрочени за тази неделя, 22 октомври, в Словения. Повече от 1,7 млн. имащи право на глас ще избират измежду девет кандидати. Секциите отварят врати в 07:00 часа местно време (08:00 часа българско време) и затварят в 19:00 часа (20:00 българско време). При нужда на 12 ноември ще бъде проведен балотаж. \r\nСпоред повечето екзитполове, сегашният държавен глава Борут Пахор е фаворит, като е вероятно той да спечели повече от 50% от вота на гражданите. Бившият комик Марян Шарец е вторият най-популярен кандидат, който се очаква да вземе ок. 20% от гласовете. Според проучване на местна медия никой от останалите кандидати няма да събере повече от 10% подкрепа. \r\n*** Португалското правителство гласува сума от 400 млн. евро като помощ за справяне с бушуващите в страната пожари. Агенцията припомня че от юни насам 108 души са загинали в резултат на няколко огнени стихии. Гласуваната финансова помощ е предназначена за наемането на стотици допълнителни работници, които да премахнат дърветата около огнището на огнената стихия, като опит да се спре разпространяването на пламъците. Възможно е също така изпращането на пожарни хеликоптери и увеличаване на работещите в службите на Гражданска защита. \r\nМеждувременно хиляди хора се събраха на протест срещу правителството на главния площад в Лисабон. Според тях, властите не са взели достатъчно мерки, които биха предотвратили избухването на пожари.  \r\n*** Каталунският лидер Карлес Пучдемон заяви, че смята да обсъди с парламента решението на испанския премиер да отнеме независимостта на автономния регион. Регионалният лидер добави, че ще бъде взето адекватно решение като отговор на действията на испанското правителство. \r\n„Ще обсъдя с Парламента опита да се ликвидира нашата демокрация“, каза Пучдемон, като заяви още, че според него задействането на член 155 спрямо Каталуния е „атака“ срещу автономния район.\r\nДумите на Пучдемон са по повод по-ранното изявление на испанския премиер Мариано Рахой, в което той каза, че Мадрид смята да отнеме част от правата на Каталуния и свика избори в областта, позовавайки се на член 155 от Конституцията на Испания.  \r\n*** Андрей Бабиш и неговата партия „АНО“ спечелиха парламентарните избори в Чешката република. При обработени около 99% то гласовете, формацията на бившият финансов министър има подкрепа от почти 30%, което е три пъти повече от резултата на втората най-популярна партия – „Гражданската демократична партия“, която има малко повече от 10% подкрепа. Предстоят преговори за коалиция, като Бабиш вероятно ще заеме премиерския пост. \r\nИзбирателната активност е малко над 60%, съобщава още медията. \r\n*** Държавният секретар на САЩ Рекс Тилърсън пристигна в Рияд, давайки начало на своята шестдневна обиколка в Южна Азия и в Близкия изток.\r\nТилърсън кацна на въздушна база „Крал Салман“ и по-късно днес ще се срещне с външния министър на Саудитска Арабия Адел ал Джубеир. \r\nНеговата обиколка включва и Катар, който в момента е в дипломатически спор със Саудитска Арабия. \r\n***", "date": "2017.10.22", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2017/10/22/2449142/bbc-chetirima-raneni-i-15-ubiti-sled-teroristichna-ataka-v-kabul.html", "text": "Поне 15 военни кадети са убити при терористична атака в Кабул в събота, предава BBC. Информацията е потвърдена от говорител правителството, който е съобщил, че още поне четирима души са откарани в болница. \r\nАтаката е станала на входа на военната академия в града, като човек, носещ колан с експлозиви се е приближил към сградата, след което се е взривил. По този начин общият брой на загиналите в Афганистан през последната седмица достигна 200 души, припомнят от медията. Отговорност за нападението са поели талибаните. \r\nТова е втора такава атака в рамките на 24 часа, след като петък 56 души бяха убити при нападение в шиитски храм, организирана от „Ислямска държава“.   Цанко Цолов", "date": "2017.10.22", "title": "BBC: Четирима ранени и 15 убити след терористична атака в Кабул"}
{"url": "http://www.focus-news.net/news/2017/10/22/2449143/the-local-dzheyms-matis-blagodari-na-frantsiya-za-okazanoto-sadeystvie-sled-atakata-v-niger.html", "text": "Американският министър на отбраната Джеймс Матис благодари на френския си колега за оказаното съдействие след атаката в Нигер, в която загинаха четирима американски войници, пише френската редакция на The Local. След като ислямисти извършиха нападение срещу американския патрул в Нигер, френски военни хеликоптери евакуираха останалите ранени войници. Матис похвали бързата реакция на съюзническите сили, като подчерта че това е доказателство за доброто взаимодействие, което съществува между Вашингтон и Париж във военната сфера. \r\nИзявлението е направено в петък по време на посещението на френския министър във Вашингтон, където двамата са обсъдили възможните военни операции в Сирия след падането на град Ракка и иранската ядрена сделка.   Цанко Цолов", "date": "2017.10.22", "title": "The Local: Джеймс Матис благодари на Франция за оказаното съдействие след атаката в Нигер"}
{"url": "http://www.focus-news.net/news/2017/10/22/2449144/anadolu-agency-turtsiya-osadi-napadenieto-v-egipet.html", "text": "Турският външен министър осъди в събота нападението в Кайро, в което според египетското правителство загинаха 16 души, предава Anadolu Agency. \r\n“Научихме, че вчера (20 октомври), множество служители на реда са били атакувани от терористи в град Гиза в Египет, са загубили живота си“, гласи съобщението, като турските власти допълват: „осъждаме тази така и поднасяме съболезнованията си на семействата на пострадалите“. Агенцията припомня, че нито една терористична групировка все още не е поела отговорност за нападението край град Гиза, на ок. 135 километра от Кайро.  Цанко Цолов", "date": "2017.10.22", "title": "Anadolu Agency: Турция осъди нападението в Египет"}
{"url": "http://www.focus-news.net/news/2017/10/22/2449145/aktualna-patna-obstanovka.html", "text": "Ограничения за товарни автомобили:\r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. Това съобщиха от пресцентъра на Агенция “Пътна инфраструктура”.\r\nОграниченията важат само за участъците от републиканската пътна мрежа, както следва:\r\n•\tАвтомагистралите; \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-4 п. в. „Коритна“-Велико Търново-Шумен;\r\n•\tпът I-5 Русе-Велико Търново;\r\n•\tпът I-8 ГКПП „Калотина“-София;\r\n•\tпът I-9 Варна-Бургас;\r\n•\tпът II-18 Околовръстен път София;\r\n•\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.\r\nСъстояние на автомагистралите:\r\nАМ „Тракия“: няма.\r\nАМ „Хемус“: област Варна: движението по АМ Хемус в участъка Девня – Повеляново от км 400+800 до км 407+100 се осъществява двупосочно в едно платно в посока София поради ремонтни дейности. Затворено за движение е платното в посока Варна. Движението е двупосочно в платното в посока София при км 399+900 като се връща обратно в платното в посока Варна при км 407+500. \r\nОграничено е включването на пътен възел \"Девня\" при км 402+100 и на пътен възел \"Повеляново\" при км 407+100, като движението е пренасочено по път I-2 Девня – Варна на пътен възел \"Неофит Рилски\" при км 392+300. Ограничено е качването на пътен възел \"Девня\" при км 402+100, като движението е пренасочено по път I-2 Девня – Варна и се включва в АМ Хемус на  пътен възел \"Слънчево\" при км 412+500. Срок до 15.12.2017 г. \r\nобласт София: ограничено е движението в посока София от км 29+860 до км 35+150, поради ремонтни дейности по виадукта на км 33+600 и лява тръба на пътен тунел „Витиня”. Движението се осъществява двупосочно в платното посока Варна. По виадукта на км 33+600 и в пътен тунел „Витиня” аварийна лента е затворена и автомобилите се движат в активна и изпреварваща ленти. Срок до 30.11.2017 г.; ограничено е движението в посока Варна от км 34+300 до км 39+720, поради ремонтни дейности по виадуктите при км 35+760 и км 37+520. Движението се осъществява двупосочно в лявото платно, като са обособени две ленти в посока София и една в посока Варна. Срок до 30.11. 2017 г.; ограничено движението в посока София от км 49+000 до км 53+880, поради ремонтни дейности по виадукт на км 51+360. Движението се осъществява двупосочно в платното посока Варна. Срок до 30.10.2017 г.\r\nЗа тежкотоварни МПС с технически допустима максимална маса над 10 тона:\r\nОграничено е движението на МПС над 10 т в посока Варна от км 30+260 до км 47+060, поради ремонтни дейности по виадуктите при км 35+760 и км 37+520. \r\nОбходен маршрут: Движението се отклонява по път I-1 и път II-17 от п.в. \"Витинска река\" при км 30+260 до п.в. Ботевград при км 47+060. Срок до 30.11.2017 г.\r\nОграничено е движението на МПС над 10 т по АМ \"Хемус\" в посока София от км 35+450 до км 30+260, поради ремонтни дейности по виадукти при км 33+600 и тунел „Витиня“. \r\nОбходен маршрут: Движението се отклонява при км 35+450 /временна пътна връзка/ по път I-1, след което се връща по АМ \"Хемус\" на км 30+260 при п.в. \"Витинска река\". Срок до 30.11.2017 г.\r\nЗа МПС над 10 тона, се предвижда следният обходен маршрут:\r\nПът I-1 – път II-16 при с. Ребърково - гр. Своге - гр. София;\r\nСрокът на действие на ВОБД следва да приключи най-късно до 30.11.2017 г; \r\nПри виадукта над с. Потоп посока Варна от км 16+760 до км 19+690 – движение с повишено внимание, поради ремонтно-възстановителни дейности в аварийната лента на виадукт при км 19+250. Срок до 12.01.2018 г.;\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.\r\nВъведени ограничения по основните пътни направления:\r\n1. Проходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Троянски” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т;\r\n- „Петрохан” - забранен за МПС над 12 т;\r\n- „Републиката“ - забранен за МПС над 12 т;\r\n- „Твърдишки” - забранен за МПС над 10 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.\r\nСъстояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: област Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2017 г.; област София: Забранено е движението на всички МПС в участъка Жерково-Елешница от км 224+600 до км 229+700, поради намален габарит на пътното платно. Срок 01.09.2018 г.; Ботевград-София от км 196+700 /с. Врачеш/ до км 229+700 /с. Елешница/ движението да се осъществява с повишено внимание, поради намален габарит на пътното тяло. Срок 30.09.2018 г.; от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок 13.09.2018 г.; \r\nобласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъка с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; област Кюстендил: км 355+564, пътен възел Кочериново движение с повишено внимание поради превоз и преминаване на влекачи с ремаркета с греди с дължина 32 м. Превозът ще бъде само през делнични дни, през светлата част на денонощието от 9,00 до 16,00 часа и няма да се извършва при намалена видимост и лоши атмосферни условия. Влекачите преминават по временен бетонов път, като след преминаването постоянната организация се възстановява. Движението ще е сигнализирано с пътни знаци съгласно одобрен проект за ВОБД. Срок до 30.11.2017 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: област Варна: : движението по път I-2 Русе-Девня-Варна от км 146+000 до км 186+000 се осъществява с повишено внимание, поради машинно косене и рязане на храсти. Движение в свободната лента , съобразно създадената организация  за движение. Срок до 23.10.2017 г.\r\n- път І-3 Гара Бяла-Плевен-Луковит-Коритна-Ябланица-Ботевград: област Ловеч: от 139+880 до км 140+237 в гр. Луковит – движение в една лента поради ремонт на пътната настилка. СМР се извършва с отбиване на движението, като лентите за движение посока Русе - София се затварят и движението се прехвърля с обходен маршрут по ул.“Васил Левски”. Лентата за движение посока София - Русе се запазва по ул. “Възраждане” като се организира еднопосочно движение. Водачите да се движат със съобразена скорост и повишено внимание. Срок до 31.10.2017 г.; област София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: област Велико Търново: Севлиево-Велико Търново в участъка от км 126+500 до км 126+542, /преди начало гр. В.Търново/ – изгражда се крайпътен обслужващ обект. МПС да се движат в свободната лента. Скоростта е ограничена до 40 км/ч. Срок до 31.10.2017 г.; \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: област Габрово: от км 149+860 до км 150+920 – движение с повишено внимание, поради реконструкция при кръстовище „Шиваров мост“ на територията на гр. Габрово. Срок до 31.10.2017 г.; движение с повишено внимание по път Габрово-вр. Шипка от км 164+120 до км 164+180, поради пропаднал участък. Поставена е необходимата сигнализация. Срок до 31.03.2018 г.; област Хасково: Димитровград – Хасково в работен участък 1 от км 278+711 до км 284+400 – движение в едно платно, поради ремонтни дейности на асфалтовата настилка. Срок до 18.12.2017 г.; област Кърджали: Черноочене-Кърджали – ограничено движението на МПС над 15 т.\r\nОбходен маршрут: път І-5-път ІІІ-505 /с. Манастир/-път ІІІ-507-Г.Войводино-Мост- Чифлик-Кърджали.; надлез Кирково-ГКПП Маказа – ограничено движението на МПС над 3,5 т; п.в. „Кирково“-граница Гърция в участъка от км 387+780 до км 388+542 – движение в една лента, поради извършване на СМР. Движението се извършва в дясната лента за движение посока граница Гърция. Срок до 30.10.2017 г.; област Русе: разклон Борово-кръгово кръстовище Бяла от км 44+660 до км 54+270 –  ремонтни дейности по асфалтовата настилка. Ограничение на скоростта 40 км/ч. Движението се регулира от сигналисти. Срок до 30.11.2017 г. \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: област Сливен: от км 412+700 до км 421+000 Трапоклово-п.в. Петолъчката – ремонт асфалтова настилка. Срок до 31.10.2017 г.; област Кюстендил: Движението по път I-6 „Граница Македония-Гърляно-о.п.Кюстендил-Радомир-Перник-София“ в участъка от ГКПП Гюешево до гр. Кюстендил от км 0+375 до км 25+000 се осъществява с повишено внимание поради полагане на хоризонтална напречна маркировка. Сигнализирано с необходимите пътни знаци. Срок до 26.10.2017 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: област София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; движение в една лента при Сливница посока Калотина от км 25+000 до км 27+000, поради ремонтни дейности в активната лента на км 26+040. Движението се осъществява в изпреварващата лента. Срок 31.10.2017 г.; област Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево”-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: област Бургас: Варна-Бургас при км 184+258 – движението на МПС се провежда при стеснение на платното за движение и намалена скорост до 40 км/ч., като работният участък е върху лявата пътна лента. Срок до 31.10.2017 г.; движението в участъка Ахелой – Поморие от км 212+000 до км 217+000 се осъществява с повишено внимание поради рязане на дървета. Срок до 17.11.2017 г.; движението в участъка Ахелой – Поморие от км 212+000 до км 217+000 се осъществява с повишено внимание поради извършване на основен ремонт „Реконструкция на път I-9 „Варна-Сл.бряг-Бургас” с изграждане на второ платно от км 210+862 до км 215+629. Движението е регулирано с пътни знаци. Срок до 01.05.2018 г. област Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 01.12.2017 г.; при км 83+300 и от км 84+500 до км 85+000 – ограничение на скоростта – 30 и 60 км/ч, поради свлачищни процеси. Срок до 01.12.2017 г.; \r\nСъстояние на републиканската пътна мрежа:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности:\r\nПът III-198: Движението по път III-198 Гоце Делчев – Катунци – Петрич в участъка на с. Горно Спанчево при км 38+380 се осъществява в лявата лента поради разрушена подпорна стена с дължина 15 метра, дясното платно за движение е подкопано. Движението е урегулирано с необходимите пътни знаци. Срок до 31.10.2017 г.; път ІІІ-1972 с. Блатска-с. Абланица, при км 7+700, едното платно за движение е деформирано поради активизирало се свлачище и движението се извършва само в едната лента за движение. Движението е урегулирано с пътни знаци. Срок до 31.10.2017 г. \r\nОПУ-Бургас:\r\nВременно са въведени следните ограничения за движение на МПС:\r\nПът III-908 Варовник-Вълчаново ханче от км 20+000 до 39+200 – забранено движението на МПС над 10 т., поради стесняване на пътното платно. Срок до 20.12.2017 г; път ІІІ-908 от км 22+400 до км 39+300 /от разклона за с. Варовник до кръстовището с път II-79/ – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок до 20.12.2017 г; път ІІІ-992 Веселие-Ясна Поляна в участъка на аварирал мост над река Ропотамо при км 16+257 е изграден временен път с временен брод през коритото на реката, като е въведена забрана за движение на МПС над 12 т. Срок до 31.10.2017 г; път ІІІ-7306 Черница-Сунгурларе-Чубра – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок 20.12.2017 г.\r\nРемонтни дейности: \r\nПът III-795 от км 49+000 до км 53+000 в участъка Детелина-Карнобат – ремонтни дейности по асфалтовата настилка. Срок до 31.10.2017 г.; път III-7306 от км 0+000 до км 5+000 в участъка Лозарево-Черница и от км 12+300 до км 19+100 в участъка Сунгурларе-Мараш – почистване на окопи и рязане на храсти. Срок до 31.10.2017 г.; път III-7306 Чубра-Мараш от км 19+100 до км 19+300 – ремонтни дейности на асфалтовата настилка. Движение с повишено внимание. Срок до 31.10.2017 г\r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29 Варна-Добрич /разклон Любен Каравелово-разклон Новаково/ от км 20+394 до км 23+199 – частични ремонтни дейности на асфалтовата настилка. Движението на МПС се осъществява в свободната лента. Срок до 16.04.2018 г.; път III-904 Старо Оряхово-Гроздьово от км 0+000 до км 17+377 – частични ремонтни дейности. Движението на МПС се осъществява в свободната лента. Срок до 17.12.2018 г.; път III-904 Старо Оряхово-Гроздьово от км 23+403 до км 41+705 – частични ремонтни дейности. Движението на МПС се осъществява в свободната лента. Срок до 17.12.2018 г.; \r\nОПУ-В. Търново:\r\nВременно са въведени следните ограничения за движение на МПС: \r\nПът II-55 прохода на Републиката – затворен за МПС над 12 т. \r\nОбходен маршрут: Котленски проход. Срок до 15.11.2017 г.\r\nПът ІІІ-407 Лозен-Полски Тръмбеш – ограничено е движението на МПС с обща маса над 12 т, поради намален габарит на пътното платно. Срок до 20.12.2017 г.\r\nОбходен маршрут: Лозен-Драганово-Янтра-Поликраище-Полски Тръмбеш.;\r\nПът ІІІ-551 Дебелец-Средни колиби-Елена – затворен за МПС над 10 т, поради намален габарит на пътното платно. \r\nОбходен маршрут: Дебелец-В. Търново-Лясковски кантон-Миндя-Елена и обратно.\r\nПът ІІІ-4073 Царски извор-Драганово, от км 0+000 до км 5+500 – затворен поради свлачище. \r\nОбходен маршрут: Царски извор-Сушица-Драганово и обратно. \r\nПът ІІІ-4082 Чешма-Кесарево – ограничено движението на МПС над 3,5 т, поради намален габарит на пътното платно. Срок до 20.12.2017 г.\r\nОбходен маршрут: Чешма-Сливовица-Горско Ново село-Джулюница-Кесарево.\r\nРемонтни дейности: няма.\r\nОПУ-Видин:\r\nВременно са въведени следните ограничения за движение на МПС: \r\nОграничено е движението за МПС над 12 т. по път III-114 от км 22+000 до км 43+066 между с.Динково и с.Ружинци поради частичен ремонт на асфалтова настилка.  Обходните маршрути са както следва: Посока Видин-Монтана-По път Е-79, път II-11,при п.к. Добри дол с път III-112-движението продължава по път II-11 през гр.Лом- до кръстовище с път II-81/Лом-Монтана/- по път II-81 посока Монтана.\r\nЗа движещите се по път II-81 в посока Монтана-Видин: При кръгово кръстовище с път II-11 движението продължава по път II-11 през гр.Лом до кръстовище с път III-112,  по път II-11 посока Видин.\r\nЗа движещите се по път III-114 от км 0+000 до км  43+066/п.к.Ружинци/ с път Е-79 се забранява движението на МПС над 12т.\r\nЗа МПС под 12 т. не важат обходните маршрути. Срок до 20.12.2017 г.;\r\nпът III-1411 с. Слана Бара-Видин при км 24+990 – поради аварийно състояние на мост се ограничава движението за МПС над 5 т. Срок до 29.12.2017 г.\r\nОбходен маршрут: Видин-път II-14 до пътно кръстовище на км 3+217 през с. Слана Бара до път III-1411.\r\nРемонтни дейности: няма.\r\nОПУ-Враца:\r\nВременно са въведени следните ограничения за движение на МПС:\r\nПът ІІ-11 Оряхово-Лесковец-граница с област Плевен от км 118+000 до км 119+000 – ограничено движение на МПС над 3.5 т, поради свлачищни процеси и големи деформации в асфалтовата настилка.\r\nОбходен маршрут: Оряхово-Селановци /път ІІІ-306/ Галово-Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът ІІІ-161 Ребърково-Люти дол от км 0+000 до км 8+700 – стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2017 г.; път ІІІ-308 Своде-Караш-Хубавене-Роман в участъка от село Караш до село Хубавене – затворен за движение на МПС, поради свлачище от км 25+000 до км 25+200. Срок 20.12.2017 г.\r\nОбходен маршрут: Роман-Ябланица-Осикова Лъкавица-Правешка Лъкавица-Караш за пътуващите от Роман за Караш. Ябланица-Роман-Хубавене за пътуващите от София и Ловеч.\r\nпът III-1002 Враца-Леденика от км 2+324 до км 3+200 – ограничено движение. Движението се осъществява двупосочно през обходен маршрут по ул. „река Лева“. Срок до 01.11.2017 г.; \r\nпът III-1002 Враца-Леденика от км 0+162 до км 0+632, в град. Враца. Ограничено движение  поради  реконструкция.\r\nОбходен маршрут: ул. \"Христо Ботев\"-ул.Илинден\"-ул.\"Васил Кънчов\"-ул. Христо Ботев\". Срок  до 11.11.2017 г.\r\nпът ІІІ-1306 Вировско-Върбица-Горно Пещене - /път ІІ-15/ от км 62+000 до км 62+300 – стесняване на дясното платно за движение и ограничаване на скоростта до 50 км/ч, поради възникнали свлачищни процеси. Движение с повишено внимание. Срок 20.12.2017 г.\r\nРемонтни дейности:\r\nПът III-101 Михайлово-Хайредин-Гложене от км 37+000 до км 65+000 – частични ремонти на асфалтовата настилка. Стесняване на една от лентите за движение. Срок до 25.11.2017 г.; \r\nПът ІІІ-1002 Враца-Леденика от км 5+150 до км 5+200 – стесняване на една от лентите за движение, поради деформация на пътната настилка. Срок до 30.11.2017 г.; \r\nПът ІІІ-1002 Враца-Леденика от км 12+150 до км 12+200 – стесняване на една от лентите за движение, поради възникнали свлачищни процеси. Срок до 30.11.2017 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403 с. Кормянско-с. Малък Вършец при км 10+080 – стеснен участък при мост над р. Крапец. Сигнализиран с пътен знак В15 „Забранено влизането на пътни превозни средства с ширина, включително на товара, по-голяма от 3,30 м. \r\nОбходен маршрут: за МПС над 3,30 м по път III-401 Граница Ловеч - /Кормянско-Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011 Крамолин-В. Търново от км 22+129 до км 28+380 – ограничено движение за МПС над 10 т, поради намален габарит на пътното платно при км 26+444. Срок до 30.06.2018 г.; \r\nПът III-5004 Граница В. Търново - Дряново - Габрово - граница Ст. Загора от км 10+940 до км 11+550, съвпадащ с ул. Малина в гр. Габрово, поради извършване на строителни дейности е ограничено движението. Отбивен маршрут за квартал Чехлевци: по път III - 5004 - път II - 44 - път III - 4404. Поставена е необходимата сигнализация. Срок до 31.08.2018 г.\r\nРемонтни дейности: \r\nПът II-44 Драгановци-Габрово от км 14+600 до км 23+978,36 и от км 25+731 до км 28+972.75 – движение в едната лента поради ремонти дейности. Ограничение на скоростта 30 км/ч. Движението се регулира от сигналисти. Срок до 25.12.2017 г.; път III-5004 Чехлевци-Велчевци от км 11+770 до км 11+829 – ремонти дейности на асфалтовата настилка. Движението се осъществява в една лента. Срок до 31.08.2018 г.; път III-5006 Палаузово-Стомонеците при км 7+060 – движение с повишено внимание поради пропаднал участък до ръб асфалтова настилка. Една от лентите за движение е стеснена, поставена е необходимата сигнализация. Срок до 31.03.2018 г.\r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29 разклон Новаково-Добрич от км 25+830 до км 43+515 – рехабилитация. Срок до 31.10.2017 г; път II-97 Околовръстен път на гр. Добрич от км 7+824 до км 16+539 786 – движение в една лента, поради частични ремонтни дейности на асфалтовата настилка. Преминаването се регулира от сигналисти. Срок до 31.10.2017 г. \r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222 Смоличано Пелатиково от км 10+000 до км 14+000 е ограничено движението на товарни автомобили, поради пропадане на част от пътното тяло при км 10+650, км 11+720, км 12+830 и км 13+360. Сигнализирано с пътни знаци. Срок до 30.11.2017 г.\r\nРемонтни дейности: \r\nПът III-107 след Рилския манастир от км 31+350 до км 31+450 пропадане на част от дясната пътна лента и банкета. Движението се извършва двупосочно само в една лента. В участъка скоростта на движение е ограничена до 30 км/час и е сигнализирано с пътни знаци. Срок до 31.10.2017 г; път III-602 Горна Козница-Мала Фуча от км 12+900 до 22+400 – движение в една лента, поради частични ремонти на пътната настилка, почистване на окопи и попълване на банкети.Сигнализирано с пътни знаци. Срок до 31.10.2017 г.; път III-623 Бобов дол-Жедна при км 14+900 – активизирало се свлачище, движението се извършва само в едната лента за движение. Сигнализирано с пътни знаци. Срок до 30.11.2017 г.\r\nОПУ-Кърджали:\r\nВременно са въведени следните ограничения за движение на МПС: \r\nПът II-59 Момчилград-Крумовград в участъка от км 17+880 до км 21+400 – движението се извършва по новоизградения обходен път. Срок до 20.12.2017 г.; път ІІІ-5009 Зорница-Бели пласт-Стремци-Черноочене-Кърджали – забранено е движението на товарни МПС над 12 т. Срок до 20.12.2017 г.\r\nОбходен маршрут: по път I-5 Хасково-Кърджали и път III-507 Кърджали-Мост, през с. Мост.\r\nРемонтни дейности: \r\nПът III-5904 Крумовград-Ивайловград от км 11+530 до км 11+760 – движение в една лента, поради извършване на частични ремонтни дейности. Срок до 31.12.2017 г. \r\nОПУ-Ловеч: \r\nВременно са въведени следните ограничения за движение на МПС: \r\nПът III-3505 Казачево-Стефаново от км 0+000 до км 8+500 – затворен за движение за МПС над 12 т, поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.11.2017 г.\r\nРемонтни дейности:\r\nПът II-35 град Троян от км 71+032 до км 72+462 ограничено движение в лявото платно, поради ремонтни дейности на асфалтовата настилка. Движението се осъществява двупосочно в дясното платно. Срок до 31.10.2017 г.; път III-358 Гложене-Ябланица от км 71+000 до км 76+000 движение с повишено внимание – изсичане на храсти и земни работи. Срок до 31.11.2017 г.; път ІІІ-402 Български извор-Старо село от км 0+000 до км 6+300 движение в една лента в работните участъци поради ремонтни дейности по пътното платно. Срок до 25.11.2017 г.\r\nОПУ-Монтана:\r\nВременно са въведени следните ограничения за движение на МПС: \r\nОграничено движение по път ІІ-81 Монтана-София през проход Петрохан за автомобили над 12 т.\r\nОбходен маршрут: през Своге. Срок до 31.03.2018 г.;\r\nпът ІІІ-112 Дъбова Махала-Смирненски-Славотин-Студено Буче-Монтана и обратно – затворен за МПС над 12 т, поради изпълнение на строително-монтажни работи. Срок до 31.10.2017 г.; път ІІІ-8104 Замфирово-Пърличево от км 7+000 до км 7+700 – ограничено движение на МПС над 12 т, поради пропадане на част от дясната лента и банкета. Движението е двупосочно в едната лента. Скоростта на движение е ограничена до 50 км/ч, и е сигнализирана с пътни знаци. Срок до 31.10.2017 г.\r\nРемонтни дейности: \r\nПът ІІІ-102 Бели Мел-Монтана от км 63+420 до км 67+000 – ремонтни дейности на асфалтовата настилка. Ограничение на скоростта в посочения участък е до 40 км/ч. и е обозначено с пътни знаци. Срок до 15.11.2017 г.;\r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704 Пазарджик-Ветрен при км 11+485 в с. Бошуля – забранено движението на тежкотоварни МПС над 10 т. Срок до 18.09.2018 г. \r\nОбходен маршрут: гр. Пазарджик-път I-8-с. Звъничево-Септемврийски ханчета-път III-8402-гр. Септември-кръгово кръстовище с път III-3704-с. Бошуля.\r\nРемонтни дейности:\r\nПът III-843: движението по път III-843 Сърница – Бърдуче от км 48+000 до км 53+800 се осъществява в една поради локални ремонти. Срок до 23.10.2017 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637 от с. Мрамор до разклон за с. Лева река – забрана за движение на МПС над 10 т. Срок до 31.10.2017 г.\r\nРемонтни дейности:\r\nПът III-603: движението по път III-603 Ковачевци – Чепино от км 17+000 до км 25+000 се осъществява с повишено внимание поради частичен ремонт на асфалтова настилка. Стеснена е една от лентите за движение. Движението в района се регулира с пътни знаци. Срок от 23.10.2017 г. до 24.10.2017 г.\r\nОПУ-Плевен:\r\nВременно са въведени следните ограничения за движение на МПС: \r\nПът ІІІ-118 от км 23+057 до км 24+038 /в чертите на гр. Д. Митрополия/ – ограничено движението за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. \r\nПът ІІІ-301 от км 1+750 /край регулация с. Козар Белене/ до км 5+753 /начало регулация гр. Левски/ – забранява се движението на пътни превозни средства с общо тегло над 7 т.\r\nОбходен маршрут: път III-303 Българене-Малчика-Аспарухово-Левски. \r\nПът ІІІ-304 Изгрев-Трънчовица-Бацова махала-Новачене-Дебово от км 0+030 до км 24+650 – целогодишно е забранено транзитното движение на МПС над 15 т.\r\nОбходен маршрут: по път ІІ-34 Плевен-Никопол.\r\nПът ІІІ-3004 Опанец-Долна Митрополия от км 0+000 до км 6+125 - в района на с. Опанец – целогодишно е забранено транзитно движение на МПС над 3.5 т.\r\nОбходен маршрут: по път І-3 Бяла-Плевен-Ботевград (от п.в. \"КАТ\" на км 88+973 към п.в. на км 95+099). \r\nПът ІІІ-3005 Ясен-Търнене-Градина-в района на с. Ясен от км 1+793 до км 4+223 – целогодишно е забранено транзитно движение на МПС над 3.5 т, осигурен е сигнализиран обходен маршрут; \r\nПът ІІІ-3005 Ясен-Търнене-Градина-Петърница-Бъркач-Беглеж, в района на с. Беглеж от км 21+062 до км 27+123 – целогодишна забрана за МПС над 8 т.\r\nОбходен маршрут: път ІІІ-3502 Брестовец-Горталово-Беглеж-Бежаново-Ъглен.\r\nПът ІІІ-3006 Радомирци-Рупци-Червен бряг от км 8+904 до км 9+221 – в участъка на свлачище в землището на гр. Червен бряг – целогодишна забрана за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно.\r\nПът III-3004 в гр. Долна Митрополия от км 6+199 до км 8+027 – ограничено е движението на всички МПС, поради подмяна на ВИК мрежа. Срок до 01.12.2017 г.\r\nОбходен маршрут: по сигнализирана вътрешна улична мрежа в гр. Д. Митрополия.\r\nРемонтни дейности: няма.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86 Асеновград-Нареченски бани – забранено е движението на МПС с височина над 4 м. през тунелите.\r\nОбходен маршрут: път 866 Кричим-Девин;\r\nПът ІІІ-667 Плодовитово-Първомай-Асеновград при км 6+832 /мост на р. Марица/ – забранено движението на тежкотоварни МПС над 5 т., поради намален габарит на пътното платно на стоманения мост на р. Марица\r\nОбходен маршрут: път ІІ-66 Стара Загора-Поповица и път І-8 София-Пловдив-Свиленград.\r\nПът III-804 Поповица-Болярци – ограничено движение МПС над 12 т, поради намален габарит на пътното платно на мост в Поповица. Срок до 20.12.2017 г.; път III-5802 Тополово-Леново-Поройна в участъка от км 19+287 (край с. Поройна) до км 19+495 (кръстовище с III-667) е затворен – забранено движението на всички МПС. Срок до 20.12.2017 г.; път III-8611 Белица-Загражден–Давидково в участъка от км 13+500 /Държавно ловно стопанство ”Кормисош”, след с. Белица/ до границата с област Смолян при км 18+431 – забранено движението на всички МПС. Срок до 20.12.2017 г.\r\nРемонтни дейности: \r\nПът II-86 Пловдив-Асеновград – движение с повишено внимание съгласно поставените знаци, поради частични ремонтни дейности в банкета. Срок до 20.12.2017 г.; път ІІІ-667 Първомай-Дълбок извор в с. Поройна при км 19+435 /мост над р. Чинар дере/ – движение в една лента съгласно поставена вертикална сигнализация и светофарна уредба, поради ремонтни дейности. Обходен маршрут: през временно изграден път в с. Поройна. Срок до 27.01.2018 г.\r\nОПУ-Разград:\r\nВременно са въведени следните ограничения за движение на МПС:\r\nПът II-49 Търговище-Разград от км 9+800 до км 11+832 и от км 11+942 до км 30+659 /с. Бистра-Разград/-– ограничено движение за всички МПС, поради строително-монтажни дейности. През затвореният участък ще се пропускат живущите в населените места Манастирско, Трапище и Бистра поради липса на друга алтернатива за достигане до тях.\r\nОбходен маршрут: Търговище-път II-74-с. Въбел-с. Здравец-с. Подгорица-път II-51 с. Дралфа-с. Чудомир-гр. Лозница-път I-2-Разград и обратно. \r\nЗабележка: През затвореният участък ще се пропускат живущите в населените места Манастирско, Трапище и Бистра, поради липса на друга алтернатива за достигане до тях. Срок до 31.10.2017 г.\r\nРемонтни дейности: \r\nПът II-49 Кубрат-Тутракан от км 79+890 до км 89+100 – частични ремонтни дейности на асфалтовата настилка. Срок до 31.10.2017 г.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ–202 Русе-Щръклево-Нисово-Кацелово при км 36+945 – аварийно-възстановителни работи на мост до с. Кацелово при км 36+945 над р. Черни Лом. Ограничено е движението на МПС над 10 тона, като едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Участъкът е сигнализиран. Срок до 01.12.2017 г.\r\nРемонтни дейности: \r\nпът ІІІ-501 Русе-Басарбово при км 5+976 – авариен ремонт на лява тротоарна конзола на мостово съоръжение. Движението на МПС се извършва в едната лента с пропускателен режим. Участъкът е сигнализиран.Въведено е ограничение на скоростта 40 км/ч. Срок до 01.12.2017 г.; \r\nОПУ-Силистра:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-49 Тутракан-Старо село-Кубрат от км 89+100 до км 98+876 – движение в една лента с повишено внимание, спрямо поставената временна сигнализация, поради частични ремонтни дейности на асфалтовата настилка. Срок до 21.05.2018 г.; път III-216: Движение с повишено внимание по път Ситово-Дулово, в градската част на гр. Дулово, от км 29+070 до 30+400, поради технологично фрезоване на асфалтова настилка. Има създадена ВОБД с предупредителни знаци и конуси. Срок до 27.10.2017 г.; път III-235 Окорш-Паисиево-Главиница-Зафирово-М.Преславец в участъка от км 0+000 до км 12+000 – поетапно затваряне на лява и дясна ленти за движение, поради частичен ремонт на асфалтовата настилка и профилиране на банкети. Срок до 31.10.2017 г.\r\nОПУ-Сливен:\r\nВременно са въведени следните ограничения за движение на МПС: \r\nПът ІІ-53 с. Бяла-гр. Сливен при км 107+200 – движение в едната лента, поради частично пропадане на асфалтова настилка. Ограничено движение за МПС над 3.5 т. Срок до 30.11.2017 г.\r\nРемонтни дейности: \r\nПът ІІ-48 Котел-Градец при км 43+100 – ремонтни дейности по укрепване на подпорна стена. Срок до 31.10.2017 г.; път II-55 Асеновец-Нова Загора от км 81+000 до км 86+000 – частични ремонтни дейности на асфалтова настилка. Движение в едната лента на участъци. Срок до 31.10.2017 г.; път ІІІ-706 Филаретово-Тича от км 15+000 до км 20+700 – частичен ремонт на асфалтовата настилка. Срок до 31.10.17 г.; път ІІІ-706 Ябланово-Малко село при км 11+612 – ремонт на мост. Движение с повишено внимание. Срок до 31.10.2017 г.\r\nОПУ-Смолян:\r\nВременно са въведени следните ограничения за движение на МПС: \r\nПът ІІІ-8683: движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок за изпълнение до 03.01.2018 г.;\r\nРемонтни дейности: \r\nПът ІІ-86: движението по път ІІ-86 Смолян – Средногорци в участъка от с. Влахово до с. Подвис от км 109+450 до км 109+600 се осъществява с повишено внимание поради старо свлачище и неравности в посока Средногорци. Движението в района се регулира с пътни знаци. Срок за изпълнение до 03.01.2018 г.;\r\nПът ІІІ-197: движението по път ІІІ-197 с. Тешел – с. Грохотно от км 78+100 до км 78+300 се осъществява с повишено внимание поради пропадане на подпорна стена. Движението в района се регулира с пътни знаци. Срок за изпълнение до 03.01.2018 г.;\r\nПът ІІІ-866: движението по път ІІІ-866 с. Стойките – с. Широка лъка от км 29+300 до км 29+310 се осъществява с повишено внимание поради разрушаване на част от каменна подпорна стена. Движението в района се регулира с пътни знаци. Срок за изпълнение до 03.01.2018 г.;\r\nПът ІІI-867: движението по път ІІI-867 Средногорци – проход Печинско от км 0+000 до км 13+800 – движение с повишено внимание в свободната лента съобразно организацията поради оформяне на земни окопи и почистване на отводнителни съоръжения. Срок до 23.10.2017 г.;\r\nПът ІІІ-8611: движението по път ІІІ-8611 с. Давитково – Оряховец при км 59+250 се осъществява с повишено внимание поради старо свлачище и пропаднала пътна лента. Движението в района се регулира с пътни знаци. Срок за изпълнение до 03.01.2018 г.; \r\nПът ІІІ-8632 Баните-п.к. Стоянов мост при км 6+700 – движението на МПС се осъществява в една лента, поради разрушена подпорна стена от каменна зидария и тръбен водосток. Участъкът е сигнализиран с пътни знаци. Срок до 31.10.2017 г.; \r\nПът ІІІ-8652: движението по път ІІІ-8652 с. Бял извор – гр. Неделино при км 15+780 се осъществява в една лента поради пропадане на пътен банкет и част от пътното платно. Движението в района се регулира с пътни знаци. Срок за изпълнение до 03.01.2018 г.; \r\nПът ІІІ-8683: движението по път ІІІ-8683 Смолян – Рудозем в района на с. Чокманово при км 2+030 се осъществява с повишено внимание поради старо свлачище и частично пропаднала пътна лента. Движението в района се регулира с пътни знаци. Срок за изпълнение до  03.01.2018 г.;\r\nОПУ-София:\r\nВременно са въведени следните ограничения за движение на МПС: \r\nОграничено движение по път ІІ-81 Монтана-София през проход Петрохан за автомобили над 12 т.\r\nОбходен маршрут: през Своге. Срок до 31.03.2018 г.; път ІІ-82 Костенец-Самоков от км 0+000 до км 39+176 – забранява се транзитното движение на товарни МПС с обща маса над 10 т в двете посоки. Срок до 30.09.2018 г; \r\nпът ІІІ-3701 в участък от км 16+600 /край с. Ямна/ до км 22+300 /г-ца ОПУ Ловеч/ – затворен, поради свлачища. Срок до 30.09.2018 г.\r\nОбходен маршрут: път II-37 /Етрополе/-Лъга-Джурово-път I-3 /Джурово-Ябланица/-граница ОПУ Ловеч-път III-358 /Ябланица-Гложене/-път III-3701/ Гложене-Черни Вит/;\r\nпът ІІІ-8001 Беренде извор-Беренде от км 4+700 до км 9+410 – забранено е движението на МПС, поради намален габарит на пътното платно. Срок 01.09.2018 г.; път ІІІ-8102 Чибаовци-Свидня от км 10+000 до км 16+750 – затворен участък, поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81; до Бучин проход-път III-164 Бучин проход-Искрец-Свидня. \r\nРемонтни дейности: \r\nДвижението по път II-18 /Софийски околовръстен път/ се осъществява двупосочно в едно платно от км 26+610 до км 31+058, поради ремонтни дейности.\r\nПърви етап - от км 27+210 до км 29+920 – пълно затваряне за ремонт на дясно платно от км 27+810 до км 29+400. Превозните средства ще се движат двупосочно в ляво платно. Скоростта на движение се ограничава на 50 км/час.;\r\nВтори етап - от км 26+100 до км 30+000 – пълно затваряне за ремонт на ляво платно от км 26+610 до км 29+400. Превозните средства ще се движат двупосочно в дясно платно. Скоростта на движение се ограничава на 50 км/час.;\r\nТрети етап - от км 28+820 до км 31+490 – пълно затваряне за ремонт на дясно платно от км 29+400 до км 31+058. Превозните средства ще се движат двупосочно в ляво платно. Скоростта на движение се ограничава на 50 км/час.;\r\nЧетвърти етап - от км 26+100 до км 31+540 – пълно затваряне за ремонт на ляво платно от км 29+400 до км 31+058. Превозните средства ще се движат двупосочно в дясно платно. Скоростта на движение се ограничава на 50 км/час.;\r\nПети етап - връзка с АМ „Хемус” - затваря се ляво платно от км 0+000 до км 0+489. Скоростта на движение се ограничава на 30 км/час.;\r\nШести етап - връзка с АМ „Хемус” - затваря се дясно платно от км 0+000 до км 0+489. Скоростта на движение се ограничава на 30 км/час. Срок до 15.11.2017 г.\r\nОПУ-Стара Загора:\r\nВременно са въведени следните ограничения за движение на МПС: \r\nПът II-55 прохода на Републиката – затворен за МПС над 12 т. \r\nОбходен маршрут: Котленски проход. Срок до 15.11.2017 г.\r\nПът II-55 Гурково-В. Търново – затворен за преминаване на МПС в гр. Гурково. \r\nОбходен маршрут: \r\n- Движението на МПС до 12 т в посока север-юг преминава по път II-55 /Проход на \r\nРепубликата/ до км 55+800, където се отклонява през четвъртокласния път IV- 53438 Димовци-Николаево до кръстовището с подбалканския път I-6:\r\n- Движението на МПС до 12 т в посока юг-север се пренасочва по градската улична мрежа на гр. Гурково. Срок до 15.11.2017 г.\r\nПът ІІІ-807 затворен мост над р. Марица при км 7+600 в с. Скобелево.\r\nОбходни маршрути:\r\n- път ІІ-66 Поповица-Плодовитово-Първомай-Скобелево;\r\n- път ІІ-66 Чирпан-Плодовитово-Първомай-Скобелево;\r\n- Скобелево-Първомай-Плодовитово-път ІІ-66.\r\nПът ІІІ-5031 Опан-Гълъбово – забранено движението на МПС над 10 т. \r\nОбходен маршрут: път І-5 Стара Загора-Димитровград и път ІІІ-554 Раднево-Гълъбово.\r\nРемонтни дейности: няма.\r\nПът II-57: движението по път II-57 Стара Загора – Раднево се извършва двупосочно в участъците от км 0+250 до км 11+075 в посока с.Сърнево и от км 12+460 до км 31+881 в посока гр.Раднево поради извършване на частични ремонтни дейности на асфалтова настилка ,рязане на храсти и почистване на банкети.Срок до 31.10.2017г.\r\nОПУ-Търговище:\r\nВременно са въведени следните ограничения за движение на МПС:\r\nПът II-49 Търговище-Разград от км 9+800 до км 11+832 и от км 11+942 до км 30+658 – ограничено движение за всички МПС, поради строително-монтажни дейности. \r\nОбходен маршрут: път II-74 /Търговище-Попово/-с. Въбел-с. Здравец-с. Подгорица- път II-51 -гр. Лозница-път I-2 /Разград-Шумен/-Разград и обратно. Срок до 31.10.2017 г.\r\nПът III-4082 Капище-Банковец от км 0+000 до 11+300 – ограничено е движението на МПС над 3,5 т, поради ремонтни дейности на мостово съоръжение. Срок до 30.04.2018 г.\r\nРемонтни дейности: \r\nПът II-51 Попово-Дралфа от км 64+368 до км 71+418 – ремонтни дейности. Срок до  31.12.2017 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009 Козлец-Кърджали от км 0+000 до км 26+080 – ограничено е движението на МПС над 12 т. Срок до 20.12.2017 г.\r\nРемонтни дейности: няма.\r\nОПУ-Шумен:\r\nВременно са въведени следните ограничения за движение на МПС: \r\nПът ІІІ-731 Радко Димитриево-Друмево – ограничено движение на МПС над 10 т., поради свлачищни процеси. Срок до 21.05.2018 г.\r\nОбходен маршрут: Шумен-Овчарово-Друмево.\r\nРемонтни дейности:\r\nПът III-7004:  движението по път III-7004 Дулово – Шумен в участъка от с. Хитрино до с. Струйно от км 0+000 до км 9+000 се осъществява в една лента поради ремонтни дейности. Срок до 31.10.2017 г.  \r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008 Елхово-Изгрев от км 2+440 до км 2+560 – затворен за движение, поради компрометирано експлоатационно състояние на дървен мост над р. Тунджа. Движението е пренасочено по изграден обходен път до моста с ограничение на скоростта до 30 км/ч. Срок до 31.12.2017 г.\r\nРемонтни дейности:\r\nПът III-7008: движението по път III-7008 Елхово – Изгрев от км 2+440 до  км 2+560 е ограничено, поради лошо експлоатационно състояние на дървен мост над р. Тунджа.\r\nОбходен маршрут: По изграден обходен път до моста с ограничение на скоростта до 30 км/ч. Срок до 31.12.2017 г.\r\nПът ІІІ-7008 с. Малък Манастир – с. Голям Манастир от км 18+059 до км 18+127 се осъществява в една лента, поради пропаднала настилка и пропаднал насип. Срок до 31.12.2017 г.\r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път II-16 Ребърково-Своге-Нови Искър; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2017.10.22", "title": "Актуална пътна обстановка"}
{"url": "http://www.focus-news.net/news/2017/10/22/2449146/predstoyashti-mezhdunarodni-sabitiya-za-22-oktomvri-agentsiya-fokus.html", "text": "Жителите на северните италиански региони Ломбардия и Венето ще гласуват на рефендум с искане на по-голяма автономия за областите.\r\n*** В Малта ще се проведе демонстрация след убийството на разследващия журналист Дафне Каруана Галиция. \r\n*** В Словения ще се проведат на президентски избори. \r\n*** В Косово ще се проведат местни избори.\r\n*** Държавният секретар на САЩ Рекс Тилърсън ще проведе среща със саудитския външен министър Адел ал Джубейр, на която ще бъдат обсъдени дипломатическата криза в Персийския залив, Иран, гражданската война в Йемен и борбата срещу тероризма. \r\n***", "date": "2017.10.22", "title": "Предстоящи международни събития за 22 октомври (Агенция \"Фокус\")"}
{"url": "http://www.focus-news.net/news/2017/10/22/2449147/predstoyashti-sabitiya-v-stranata-za-22-oktomvri-agentsiya-fokus.html", "text": "***\r\nОт 10.00 часа в зала-партер на „Перформ Бизнес Център” на ул. „Три уши” – ул. „Цар Самуил” ДСБ ще проведе форум-дискусия „Моделът на завладяната държава и опозицията срещу него”. Форумът е организиран от Фондация „Център за Политическо Развитие и Демокрация”.\r\n***\r\nОт 10.00 часа в зала-партер на Перформ Бизнес Център ще сепроведе Форум-дискусия \" Моделът на завладяната държава и опозицията срещу него\", организиран от Фондация \" Център за Политическо Развитие и Демокрация\".\r\n***\r\nОт 12.00 часа жителите на ж.к. Манастирски ливади-изток ще излязат на протест на кръстовището на ул. “Шарл Шампо” и ул. “Боянски водопад”.\r\n***\r\nОт 12.30 часа от градинката пред МВР през Министерство на финансите до пл. „Народно събрание“ ще се проведе поредният  национален протест на  Синдикална федерация на служителите в МВР /СФСМВР/, под надслов „За достойно заплащане“.\r\n***\r\nОт 15.00 до 22.00 часа пред Ларгото, пространство под стъкления покрив, ще се състои демонстрация на роботи.\r\n***\r\nОт 15.00 часа в Литературен клуб „Перото” ще стартира проектът „Неделен арт клуб – време за изкуство и нещата от живота”.\r\n***\r\nОт 18.00 часа на ъгъла на ул. „Златен рог” и „Джеймс Баучер” жители от квартал „Лозенец” организират протест срещу изграждането на 120-метров небостъргач.\r\n***\r\nВъв и около средновековна крепост „Боженишки Урвич”, намираща се край с. Боженица ще се проведе отворено събитие Приключенски многобой Ботевград 2017г.\r\n***\r\nОт 9.30 в района на парк „Бачиново“ ще се проведе вторият ден от планинското колоездене.\r\n***\r\nОт 11.30 часа в Туристически комплекс „Акве калиде” се организира арт ателие по декориране на къщички на птици.\r\n***\r\nОт 10.30 часа на пистата на летището край с. Иново заместник-кметът на Община Видин Венци Пасков ще открие раликрос \"Видин 2017\".\r\n***\r\nОт 11.00, 13.00 и 15.00 часа в митрополитския храм „Св. Николай Мирликийски” митрополит Григорий и свещеници от града ще извършат тайнството „свето кръщение” на три групи деца.\r\n***  \r\nВ 11.00 часа в центъра на град Генерал Тошево ще се съберат граждани, които в 11.30 часа ще потеглят с превозни средства в посока село Кардам и границата с Република Румъния. В 12.00 часа пътят ще бъде блокиран в знак на протест срещу инвестиционното намерение на фирма да добива газ в региона.  \r\n***\r\nОт 11.00 часа в Държавен куклен театър „Дора Габе“ ще бъде представен кукленият спектакъл „Неродена мома“.\r\n***\r\nОт 10.00 часа в зала „Строител“ с „Ден на треньорите“ ще бъде почетена паметта на най-изтъкнатите починали треньори по баскетбол.\r\n***\r\nОт 15.00 часа при Виенския павилион в Цар Симеоновата градина доброволци на БМЧК ще проведат публична кампания „Толерантност в действие“ за толерантност към хората с лицеви аномалии. \r\n***\r\nОт 11.00 часа в село Стойките ще бъде открит Бюст-паметник на Апостол Кисьов.\r\n***\r\nОт 10.00 до 13.00 часа в Оперния театър ще се състои поклонението пред тленните останки на д-р Евгений Желев.\r\n***\r\nОт 11.00 часа в Куклен театър ще бъде представен спектакълът „Пипи дългото чорапче“ по А. Линдгрен.\r\n***\r\nОт 17.30 часа в парк „Пети октомври“ ще се проведе Общоградска инициатива „Хора за хората“.", "date": "2017.10.22", "title": "Предстоящи събития в страната за 22 октомври (Агенция „Фокус”)"}
{"url": "http://www.focus-news.net/news/2017/10/22/2449148/nimh-vremeto-shte-bade-predimno-slanchevo-maksimalnite-temperaturi-shte-sa-mezhdu-20-i-25.html", "text": "Днес ще е предимно слънчево, с разкъсана висока облачност, по-значителна след обяд над западните райони. Вятърът ще се ориентира от изток-североизток, ще е слаб, в Източна България – до умерен. Максималните температури ще са между 20° и 25°, в София около 22°. Това съобщи за Агенция \"Фокус\" дежурният синоптик Боряна Маркова от Националния институт по метеорология и хидрология (НИМХ) към Българската академия на науките(БАН). По Черноморието ще преобладава слънчево време с временни увеличения на облачността. Ще духа слаб до умерен вятър от изток-североизток. Максимални температури на въздуха: 18-20°. Температурата на морската вода е 18-19°. Вълнението на морето ще е 1-2 бала.\r\nНад планините ще е предимно слънчево, с разкъсана висока облачност. Ще духа слаб, по билата - до умерен вятър от запад-северозапад. Максималната температура на височина 1200 метра около 17°, на 2000 метра – около 10°.Атмосферното налягане ще се понижава и ще стане малко по-ниско от средното за октомври.", "date": "2017.10.22", "title": "НИМХ: Времето ще бъде предимно слънчево, максималните температури ще са между 20° и 25°"}
{"url": "http://www.focus-news.net/news/2017/10/22/2449149/sofiya-vavezhda-se-vremenna-organizatsiya-v-uchastak-na-ul-ivan-vazov-vav-vrazka-sas-zasnemane-na-kontsert.html", "text": "Въвежда се временна организация в участък на ул. „Иван Вазов” във връзка със заснемане на концерт, съобщиха от пресцентъра на Столична община. От 08.00 часа до 12.00 часа се забраняват престоят и паркирането на пътни превозни средства извън местата „служебен абонамент” на ул. „Иван Вазов” между ул. „Георги Бенковски” и ул. „Кузман Шапкарев” – 12 паркоместа. \r\nПромяната в организацията на движение се налага във връзка със заснемане на концерт „Надиграй ме”.", "date": "2017.10.22", "title": "София: Въвежда се временна организация в участък на ул. „Иван Вазов“ във връзка със заснемане на концерт"}
{"url": "http://www.focus-news.net/news/2017/10/22/2449150/afp-italianskite-regioni-lombardiya-i-veneto-shte-provedat-referendumi-za-poluchavane-na-po-golemi-avtonomni-prava.html", "text": "Гласоподавателите в северните италиански региони Ломбардия и Венето ще проведат референдуми, чрез които се надяват да получат по-широки автономни правомощия от централното правителство в Рим, предава AFP.\r\n„Консултативните“ избори са само началото на процес, който може, в течение на времето, да доведе до прехвърляне на правомощия от Рим към регионите. Идеята за отделяне от Италия е споделяна от много тесен кръг последователи. Въпреки това се очаква, че и в двете области ще надделеят поддръжниците на по-широка автономия. Според анализаторите, тези референдуми са отражение на центробежни процеси, предизвикани от плебисцита в Шотландия, решението на Великобритания да напусне ЕС и каталунската криза.\r\nОчаква се и двата региона да гласуват в полза на получаването на по-широки автономни права, но избирателната активност ще има решаващо значение за това каква тежест ще имат резултатите.\r\nВ регион Венето явката трябва да е над 50%, за да бъде валидно гласуването, докато в Ломбардия не съществуват подобни ограничения, но ниската избирателна активност ще намали значението на гласуването и ще отслаби позициите на местното управление в евентуални преговори с Рим.\r\nЛомбардия, със столица Милано и Венето, с център Венеция, са дом на една четвърт от италианското население и произвеждат около 30% от италианската икономическа продукция. \r\nПревод и редакция:", "date": "2017.10.22", "title": "AFP: Италианските региони Ломбардия и Венето ще проведат референдуми за получаване на по-големи автономни права"}
{"url": "http://www.focus-news.net/news/2017/10/22/2449151/s-blagoslovenieto-na-negovo-sveteyshestvo-patriarh-neofit-1-000-novorodeni-bebeta-shte-poluchat-sveto-krashtenie.html", "text": "1 000 новородени български бебета ще получат Свето Кръщение и ще станат православни християни. Това съобщиха от Отдел \"Връзки с обществеността\" при Св. Синод на БПЦ. Инициативата е на кампанията в подкрепа на раждаемостта „Направи го за България“ и се осъществява под патронажа на Светейшия патриарх Неофит и Българската православна църква, която освобождава участниците в кръщенето от задължителната такса за ритуала и дарява безвъзмездно кръщелните свидетелства. Кампанията стартира с благословението на Негово Светейшество Българския патриарх Неофит, който лично ще даде своя патриаршески благослов на новокръстените, техните кръстници и близки в храм Св. София. \r\nСписъкът с кръщелници е съставен по обявения от организаторите на кампанията ред за регистрацията. Кръщенето ще се извърши в големите градове на България – София, Пловдив, Варна, Бургас, Стара Загора, Велико Търново, Русе, Враца и Плевен. \r\nНачалният час на събитието в София е 10.00 часа, за Бургас е 13.00 часа, а в останалите градове то започва в 11.00 часа и ще продължи на групи по няколко деца. \r\nХрамовете, в които ще се извърши Националното кръщене са: за София – храм „Света София” – Премъдрост Божия, ул. „Париж“ №2; Пловдив – митрополитски храм „Св. вмчца. Марина”, Ул. Др. Вълкович №7; Варна – катедралния храм „Успение Богородично”, пл. „Св. св. Кирил и Методий“ №1; Бургас – катедрален храм „Св. Кирил и Методий”, Площад „Св. св. Кирил и Методий“; Русе – катедралния храм „Св. Троица”, пл. “Св. Троица“, №9; Велико Търново – катедралния храм „Рождество Богородично”, ул.“Иван Вазов“ №25; Стара Загора – храм „Въведение Богородично”, бул. „Патриарх Евтимий“ №106; Враца - Митрополитски храм „Свети Николай“, пл. „Христо Ботев“, центъра на Враца; Плевен - храм „Света Параскева“, ул. „Св. Параскева“ №15. \r\nСпоред организаторите на кампанията \"Направи го за България\", за по-малко от девет месеца, тя е постигнала забележителни резултати, като в нея са се включили повече от 1200 семейства с новородените си деца. Много от тях са на българи живеещи в чужбина, трети и четвърти деца в семейството, близнаци и дори тризнаци. Предвижда се тази богоугодна инициатива да не е еднократен акт, а да продължи и за в бъдеще с цел насърчаване на раждаемостта в страната ни, и приелите св. Кръщение деца на \"Направи го за България\" да навлязат в православната вяра и живот.", "date": "2017.10.22", "title": "С благословението на Негово Светейшество патриарх Неофит 1 000 новородени бебета ще получат Свето Кръщение"}
{"url": "http://www.focus-news.net/news/2017/10/22/2449152/reuters-kitay-tryabva-da-sazdava-po-15-miliona-rabotni-mesta-ezhegodno.html", "text": "Китай трябва да създава по 15 милиона работни места ежегодно и ще продължи да подкрепя предприемачеството, за да постигне тази цел. Това заяви трудовият министър на страната Ин Веймин в неделя, предава Reuters.\r\nОбщия натиск върху заетостта продължава да е силен, според думите на министъра на човешките ресурси и социалната сигурност на Китайската народна република, изказани пред репортери. Той посочи, че скорошните абсолвенти са още една от групите, които се нуждаят от работа.\r\nИн заяви, че е сигурен, че Китай може да поддържа текущата стабилност в сферата на заетостта, въпреки предизвикателствата.\r\nПревод и редакция:", "date": "2017.10.22", "title": "Reuters: Китай трябва да създава по 15 милиона работни места ежегодно"}
{"url": "http://www.focus-news.net/news/2017/10/22/2449153/stara-zagora-v-operniya-teatar-shte-se-sastoi-poklonenieto-pred-tlennite-ostanki-na-d-r-evgeniy-zhelev.html", "text": "На 60-годишна възраст почина д-р Евгений Желев, български политик и лекар, кмет на Стара Загора, министър на здравеопазването, народен представител от „Коалиция за България“ в 41-то народно събрание, член на Националния съвет на Българската социалистическа партия, учредител на политическа партия Алтернатива за българско възраждане. Това съобщиха от пресцентъра на Община Стара Загора. \r\nД-р Желев е избран за кмет на Община Стара Загора през 1999 г. на първия тур на местните избори като независим кандидат, подкрепен от БСП и редица граждански и политически обединения. Преизбран е през 2003 г., отново на първи тур, с над 60% от гласовете, отново като независим кандидат и подкрепен от множество политически и граждански организации. Носител е на френския Орден за заслуги на почетния легион – най-високото отличие на Френската република и на руския орден „Петър I“ втора степен за личен принос и заслуги в укрепването на българо-руските взаимоотношения.\r\nС неочакваната смърт на д-р Желев, българската политическа сцена загуби един широко скроен и модерно мислещ политик, със съвременни разбирания за политическите процеси и поглед за важните проблеми в обществото и държавата. Стара Загора ще се прости с едно от най-знаковите лица на новото време, свързани с мащабното развитие на общината и реализирането на промените в областния град. Инициатор е на редица проекти, допринесли за модерната визия на града и отварянето му към Европа и света. Той бе образец за политическа толерантност и зачитане на инакомислещите.\r\nСтарозагорци ще го запомнят като всеотдаен и добър човек, успешен кмет, направил първите крачки към подобряване на условията на живот в града след промените.\r\nНеговото голямо сърце ще остане завинаги в спомените на гражданите на Стара Загора.\r\nРъководството на Община Стара Загора изказва дълбоки и искрени съболезнования на семейството, близките и приятелите на д-р Желев.\r\nПоклонението ще се състои в неделя, 22 октомври от 10.00 до 13.00 часа в Оперен театър Стара Загора.\r\nПоклон пред светлата му памет!", "date": "2017.10.22", "title": "Стара Загора: В Оперния театър ще се състои поклонението пред тленните останки на д-р Евгений Желев"}
{"url": "http://www.focus-news.net/news/2017/10/22/2449154/sofiya-vremenno-se-zabranyava-parkiraneto-v-zona-na-pl-sv-aleksandar-nevski.html", "text": "Временно се забранява паркирането в зона на пл . „Св. Александър Невски“. Това съобщиха от пресцентъра на Столична община. От 8.00 часа до приключване на мероприятието се забраняват престоят и паркираното на северозападната част на пл. „Александър Невски“ между ул. „Оборище“ и ул. „Дунав“.  Промяната в организацията на движение се налага във връзка със събитие „Национално кръщене“.", "date": "2017.10.22", "title": "София: Временно се забранява паркирането в зона на пл . „Св. Александър Невски“"}
{"url": "http://www.focus-news.net/news/2017/10/22/2449155/afp-tsentralno-afrikanskata-republika-darzhi-rekorda-za-chuzhdestranni-voenni-interventsii.html", "text": "Централно африканската република(ЦАР), където ще пристигне на посещение Генералният секретар на ООН Антонио Гутериш във вторник, за да инспектира лично мироопазващата операция, провеждаща се там, държи рекорда за чуждестранни военни интервенции на своя територия, предава AFP.\r\nСтраната има история на хронична политическа нестабилност и постоянни социални бунтове, които предизвикаха повече от 12 чуждестранни военни интервенции през годините.\r\nПолучавайки най-различни имена, военните намеси са проведени под няколко различни знамена: на ООН, на ЕС, на Африканския съюз и на регионални африкански организации, както и на Франция, колониалната сила управлявала ЦАР.\r\nПревод и редакция:", "date": "2017.10.22", "title": "AFP: Централно африканската република държи рекорда за чуждестранни военни интервенции"}
{"url": "http://www.focus-news.net/news/2017/10/22/2449156/kmetat-na-smolyan-nikolay-melemov-praznitsite-na-grada-ni-karat-da-si-spomnim-za-hilyadite-balgari-proleli-kravta-si-za-osvobozhdenieto-na-rodopite.html", "text": "Смолян отбеляза тържествено 105  години от Балканската война и Освобождението на Родопите от османско владичество. Това съобщиха от пресцентъра на Община Смолян. Особена тържественост доби празникът тази вечер, когато се проведе тържествената заря-проверка, с която бяха почетени имената на героите, участвали в Балканската война, освободителна за Родопите и Смолян. В ритуала участва 101-ви Алпийски батальон. „105 години ни делят от онези паметни 19,20 и 21 октомври на 1912 г., които след бляскава военна победа донесоха на щик свободата на Родопския край. Тези дни са смисълът на празниците на община Смолян. Карат ни да си спомним за саможертвата на хилядите знайни и незнайни българи, пролели кръвта си за Освобождението на Родопите и превърнали връх Кавгаджик някога, а сега Средногорец, в Родопската Шипка – връх на българската гордост”, каза в тържественото си слово кметът Николай Мелемов.\r\n„На 21 октомври 1912 г. полковник Владимир Серафимов изсича със собствената си сабя знака на Свободата на Родопите. Този знак и днес грее високо в родното небе, осветява миналото, завещава за бъдещето. И днес, 105  години след тези събития, с разтърсваща сила звучат думите на полковник Серафимов, изречени преди съдбоносните дни на неравна битка: “Да се отстъпи?! Не! Никога! Аз не ще отстъпя на противника селата, в които вчера бях посрещнат като освободител!\", припомни факти от историята градоначалникът. „Родопа е една балада, написана с перо и щик. И всеки бор е кръст за храброст на някой български войник. Гора от кръстове за храброст. Зелен родопски пантеон. Честит ден на Родопската свобода”, поздрави смолянчани кметът Мелемов. \r\nТържествено слово по повод Празника на Смолян и годишнината от Балканската война, освободителна за Родопите, произнесе и областният управител Недялко Славов. Беше прочетен и поздравителен адрес на премиера Бойко Борисов по повод Празника на Смолян. \r\nНа тържествената заря проверка присъстваха още евродепутатът Владимир Уручев, депутатът д-р Даниела Дариткова, председателят на Общинския съвет Димитър Кръстанов, архимандрит Висарион, командирът на 101-ви Алпийски батальон подп. Димитър Кацаров, зам.-кметът Марин Захариев, секретарят на община Смолян Момчил Николов и др.   \r\nПреди тържествената заря- проверка в пълната зала 1 на  РДТ се състоя празничен концерт под мотото „Смолян празнува свобода”. В него участваха Струнен дует „Вейл” и формация „Тъпани и гайди”. Виртуозните изпълнители изправиха публиката на крака и получиха заслужени аплодисменти.", "date": "2017.10.22", "title": "Кметът на Смолян Николай Мелемов: Празниците на града ни карат да си спомним за хилядите българи, пролели кръвта си за Освобождението на Родопите"}
{"url": "http://www.focus-news.net/news/2017/10/22/2449157/denyat-22-oktomvri-v-svetovnata-istoriya.html", "text": "През 1702 г. - на река Нева са проведени първите бойни операции на Балтийския флот. 1844 г. - адвентистите обявяват този ден за Второто Пришествие на Христос. 1914 г. - САЩ обявяват решението си да не се включват в Първата световна война, но да оказват икономическа помощ на Франция и Великобритания. През 1938 г. по обвинение в шпионаж е арестуван заедно с цялото му семейство първият кавалер на първия съветски орден – маршал Блюхер. 1952 г. - за първи път пълният текст на еврейската Тора е издаден на английски език. 1962 г. - американският президент Джон Кенеди съобщава, че СССР е построил ракетна баз в Куба и обявява морска блокада на острова. Започва Карибската криза. 1975 г. - съветските космически станции “Венера-9” и “Венера-10” предават първите снимки от повърхността на Венера.\r\n1987 г. - на аукцион в Ню Йорк за рекордната цена от 5,39 милиона долара е продадено първото издание на Библията отпечатано от Гутенберг.\r\n2001 г. - руски учени откриват органичен магнит. На 22 октомври умират: Майн Рид - американски писател от ирландски произход,  Пол Сезан - френски художник пост импресионист, Арнълд Тойнби - английски историк, социолог, културолог. На тази дата са родени: Ференц (Франц) Лист – унгарски композитор, пианист, диригент. \r\n2016 г.\r\nИслямска държава екзекутира над 280 души.\r\n2015 г.\r\nТайфунът Копу взима живота на 54 човека във Филипините и прокужда над половин милион човека от домовете им.\r\n2014 г.\r\nКанадската полиция разследва първият атентат, свързан с радикален ислямизъм в историята на Канада, след като предния ден 32 годишен мъж нападна парламента в Отава.\r\n2014 г. \r\nЗа първи път се възстановява способността на човек да ходи след парализиране от травма в гръбначния стълб чрез присаждане на тъкан от обонятелни клетки.\r\n2012 г.\r\nПолицията на Южна Корея налага забрана за разпространяване на пропагандни материали в Северна Корея.\r\n2008 г.\r\nИндия започва своята първа лунна мисия „Чандраян” 1.\r\n2007 г.\r\nКонституцията на Черна гора е обявена за официална. Тя се приема и ратифицира на 19 октомври. Заменя Конституцията от 1992 година.\r\n2001 г.\r\nВ италианския курорт Каденабия започва семинар на ОДС, организиран от фондация \"Конрад Аденауер\" и Европейската народна партия. Приета е декларация, която потвърждава политиката на ОДС като опозиционна сила и остро критикува управлението на НДСВ. Единствено Стефан Софиянски не гласува за декларацията.\r\n2001 г. \r\nРуски учени откриват органичен магнит.\r\n2000 г.\r\nДвижението на талибаните забранява на населението на Афганистан да се занимава с колективни спортове. Индивидуалните спортове не се забраняват. Смята се, че игрите като футбол и баскетбол отдалечават вярващите от молитва.\r\n1999 г.\r\nЧрез сливането на \"Аероспасиал - Матра\" (Франция) и ДАСА (Германия)  е създадена Европейска компания за авиация, отбрана и космонавтика (EADS). Компанията произвежда космическа техника, ракетни системи, военна електроника, военни и граждански самолети.\r\n1991 г.\r\nРегистриран е Съюзът на офицерите в Украйна.\r\n1990 г.\r\nПо искане на гладуващи студенти в Украйна от власт е свален главата на правителството – в. Масол.\r\n1988 г.\r\nСъстои се учредително събрание на литовското движение “Саюдис”.\r\n1987 г.\r\nНа аукцион в Ню Йорк за рекордната цена от 5,39 милиона долара е продадено първото издание на Библията отпечатано от Гутенберг.\r\n1975 г.\r\nСъветските космически станции “Венера-9” и “Венера-10” предават първите снимки от повърхността на Венера.\r\n1962 г.\r\nАмериканският президент Джон Кенеди съобщава, че СССР е построил ракетна база в Куба и обявява морска блокада на острова. Започва Карибската криза, която продължава 10 дни, след което започват американско-съветски преговори. Страните постигат споразумение СССР да изтегли ракетите от Куба, САЩ да изтеглят същия брой ракети от Италия и Турция и да свалят блокадата.\r\n1956 г.\r\nЛидерите на Фронта за национално освобождение на Алжир са арестувани от френските власти.\r\n1952 г.\r\nЗа първи път пълният текст на еврейската Тора е издаден на английски език.\r\n1940 г.\r\nВ хода на спецоперация англичаните отвличат от Испания и отвеждат в Лондон премиера на Белгия – Х. Перло и министъра на външните работи на Белгия – П. Спаак.\r\n1938 г.\r\nПо обвинение в шпионаж е арестуван заедно с цялото му семейство първият кавалер на първия съветски орден – маршал Блюхер.\r\n1936 г.\r\nКанада подписва търговски договор с фашистка Германия.\r\n1914 г.\r\nСАЩ обявяват решението си да не се включват в Първата световна война, но да оказват икономическа помощ на Франция и Великобритания. \r\n1913 г.\r\nПри взрив в мина в Доусън (Ню Мексико, САЩ) загиват 263 работника.\r\n1877 г.\r\nВ селището Хай-Бланитр (Шотландия) при взрив в мина загиват 207 миньори.\r\n1860 г.\r\nАмериканските протестантски мисионери откриват в Пловдив мъжко училище. \r\n1844 г.\r\nАдвентистите обявяват този ден за Второто Пришествие на Христос.\r\n1842 г.\r\nВ един от аристократичните райони на Петербург Г. Фаберже открива магазин за златни и брилянтни предмети. \r\n1764 г.\r\nАнглийските войски разбиват индийците, завземайки голяма част от Бенгалия.\r\n1721 г.\r\nПетър Велики се обявява за император на всички руснаци.\r\n1702 г.\r\nНа река Нева са проведени първите бойни операции на Балтийския флот.\r\n1698 г.\r\nПо заповед на Петър І пред прозореца на килията на бившата управляваща на Русия – царица София - са обесени 59 стрелци.\r\n1618 г.\r\nКралският съд в Англия осъжда пълководеца, философа и учения Уолтър Райли на заточение за антиправителствени изявления.На тази дата са родени:\r\n1943 г.\r\nРодена е Катрин Деньов - френска актриса. Участва във филмите \"Шербургските чадъри\" (1964 г.), \"Отвращение\" (1965 г.), \"Магарешка кожа\" (1970 г.), \"Не докосвай бялата жена\" (1973 г.), \"Дивакът\" (1975 г.), \"Последното метро\" (1980 г.), \"Избор на оръжие\" (1981 г.), \"Индокитай\" (1992 г.), \"Бялата кралица\" (1992 г.), \"Моят любим сезон\" (1993 г.), \"Конвентът\" (1995 г.), \"Крадци\" (1996 г.), \"Площад “Вандом\" (1998 г.), \"Изток-Запад\" (1999 г.), \"Танцьорка в мрака\" (2000 г.), \"Мускетарят\" (2001 г.), \"Завръщане у дома\" (2001 г.), \"Осем жени\" (2002 г.), \"Опасни връзки\" (тв, 2003 г.).\r\n1924 г.\r\nРоден е Абдижамил Каримович Нурпеисов - казахстански писател. Завършва литературния институт \"М. Горки\" през 1956 г.; участва във Великата Отечествена война от 1941-1945 г. Публикува от 1949 г. Автор е на романите \"Дългоочакваният ден”, трилогията \"Кръв и пот\", сборника със статии \"Размисли\".\r\n1870 г.\r\nРоден е Иван Алексеевич Бунин - руски поет и писател; неореалист. Почетен академик на Петербургската Академия на науките от 1909 г. След болшевишкия преврат от октомври 1917 г. е подложен на преследване; принуден да емигрира във Франция, където живее до края на живота си. Автор е на много романи и повести: \"Селото\", \"Вик\", \"Любовта на Митя” - преведена на български, \"Братя\". През 1933 г. получава Нобелова награда за литература.\r\n1818 г.\r\nРоден е Шарл Льоконт дьо Лил - френски реюнионски поет и общественик - републиканец. Член е на Френската академия от 1886 г. Учи в Бретан, работи в съда на Реюнион. Участва в революцията от 1848 г., инициатор е на закона за отмяната на робството в колониите. Основоположник на естетиката на \"Парнас\". \r\n1811 г.\r\nРоден е Ференц (Франц) Лист – унгарски композитор, пианист, диригент. \r\nЛист е автор на симфонични произведения (\"Божествена комедия\" - симфония по Данте, \"Фауст\" - симфония по Гьоте, 12 симфонични поеми, между които \"Прелюдии\" - по А. Ламартин, \"Прометей\" - по Й. Хердер, \"Мазепа\" - по В. Юго, \"Тасо\" - по Гьоте, \"Орфей\", 2 концерта за пиано и оркестър); оратории (\"Легенда за св. Елисавета\", \"Христос\"); хорови песни и др. Пише и редица теоретични трудове: \"Лоенгрин\" и \"Танхойзер\" на Р. Вагнер\", \"Фр. Шопен\" и др. На тази дата умират:\r\n1975 г.\r\nУмира Арнълд Джозеф Тойнби - английски историк, социолог, културолог. Професор в Лондонския университет и в Лондонското училище за икономически науки, един от ръководителите на Кралския институт за международни отношения от 1925 г. до 1955 г. Автор е на “Изследване на историята”. \r\n1906 г.\r\nУмира Пол Сезан - френски художник пост импресионист. \r\nПол Сезан е роден през 1839 г. Рисува натюрморти, обемни и опростени форми. Творчеството му оказва влияние върху фовизма и кубизма.\r\n1883 г.\r\nУмира Томас Майн Рид - американски писател от ирландски произход. \r\nАвтор е на романите \"Свободните стрелци\", \"Жената дете\", \"Пълзачи по скали\", \"Ловци на растения\", \"Оцеола, вожд на семинолите\", \"Белият вожд\".\r\n1872 г.\r\nУмира Теофил Готие - френски поет, белетрист и критик. Основоположник е на школата \"Парнас\". В книгата \"Новото изкуство\" (1852 г.) дава едно от първите подробни обяснения на теорията на \"изкуството за изкуството\". В творчеството си се води от идеите на романтизма. Автор е на \"Емайли и камеи\", \"Капитан Фракас\", \"Романът на мумията\", \"Гротески\".\r\n1828 г.\r\nУмира Степан Семьонович Щукин - руски живописец-портретист.За изготвянето на историческата справка на Агенция “Фокус” са използвани следните източници:", "date": "2017.10.22", "title": "Денят 22 октомври в световната история"}
{"url": "http://www.focus-news.net/news/2017/10/22/2449158/gd-granichna-politsiya-5-km-kolona-ot-tovarni-avtomobili-se-e-obrazuvala-na-gkpp-kapitan-andreevo-opashkata-na-lesovo-e-25-km.html", "text": "2 км колона от товарни автомобили се е образувала на ГКПП \"Капитан Андреево\",  опашката на \"Лесово\"  е 2,5 км. Това съобщиха от пресцентъра на Главна дирекция \"Гранична полиция\". Информацията за трафика е към 06:00 ч. На българо-турската граница трафикът е интензивен на изход.  На останалите гранични контролно-пропускателни пунктове трафикът е нормален. От ГД \"Гранична полиция\" напомнят на водачите, че фериботът Оряхово - Бекет се движи само през светлата част на деня поради ниското ниво на река Дунав.", "date": "2017.10.22", "title": "ГД \"Гранична полиция: 5 км колона от товарни автомобили се е образувала на ГКПП \"Капитан Андреево\",  опашката на \"Лесово\"  е 2,5 км"}
{"url": "http://www.focus-news.net/news/2017/10/22/2449159/pazardzhik-konstantiyskiyat-episkop-yakov-shte-oglavi-arhiereyska-sveta-liturgiya-za-120-g-ot-osveshtavaneto-na-hram-sv-nikolay-vav-vetren.html", "text": "В празничния за християните неделен ден с благословението на Негово високопреосвещенство Пловдивския митрополит Николай Негово преосвещенство Константийският епископ Яков ще оглави архиерейска света Литургия в храм „Св. Николай Мирликийски Чудотворец” град Ветрен,по повод 120 г. от освещаването на храма, предаде репортер на Агенция \"Фокус\".  Началото е от 09.00 часа. \r\nНикола ПЕТКОВ", "date": "2017.10.22", "title": "Пазарджик: Константийският епископ Яков ще оглави архиерейска света Литургия  за 120 г. от освещаването на  храм „Св. Николай” във Ветрен"}
{"url": "http://www.focus-news.net/news/2017/10/22/2449160/liderat-na-vmro-dpmne-az-nosya-nay-golyama-otgovornost-za-mestnite-izbori-i-ne-byagam-ot-tova.html", "text": "Лидерът на ВМРО-ДПМНЕ Никола Груевски заяви, че партията е преживяла много натиск и заплахи по време на местните избори, че СДСМ е подкупвал избиратели и че той носи най-голямата отговорност за резултатите от тях, като лидер на партията и добави, че не бяга от нея, пише скопското електронно издание \"МКД\", като се позовава на думите му, изказани по време на интервю дадено за ТВ Алфа.\r\n\"ВМРО влезе в местните избори като фаворит. И какво стана след това? Станахме свидетели на изнудване, заплахи и подкуп. Имахме убит човек- кандидат, ранени, изпотрошени предизборни щабове ... Имахме своите политики и ВМРО-ДПМНЕ се отклони от собствената си идентичност, която градим от години. Някои са почувствали отклонението в първата част и много от тях не излязоха да гласуват. На тези избори се опитвахме да се харесаме на някои други, а това не се харесва на нашите традиционни гласоподаватели и затова те решиха да ни накажат и да ни изпратят послание\", заяви председателят на опозиционната ВМРО-ДПМНЕ Никола Груевски в предаването \"Седмица\" на телевизия Алфа.\r\nГруевски добави, че като партия, те трябва да запазят своята идентичност, а също така трябва да се запази идентичността на Република Македония.\r\n\"Трябва да извлечем поуки и да направим задълбочен анализ. Това е само първоначален анализ. За цялата ситуация и резултатите от местните избори аз нося най-голяма отговорност и не бягам от нея. На тези избори имаше видимо подкупване на гласоподаватели. Активистите на СДСМ преминаваха от къща в къща с полицейски автомобил. През последните години е имало подкупи главно в селските райони, но сега това е в безпрецедентен мащаб\", заяви Груевски и добави:\r\n\"СДСМ даваше подкупи на тези избори и го направиха с помощта на полицията. Поставихме охрана на местата, където очаквахме, че ще има раздаване на подкупи. Те подкупваха със сума от 50 евро, а на някои места достигнаха до 1000 евро. Не сме документирали всичко, защото не всичко може да бъде документирано, но имаме изявления. Не може всичко да се документира, защото има хора, които се страхуват за живота си, за семейството си. \"\r\nПревод и редакция:", "date": "2017.10.22", "title": "Лидерът на ВМРО-ДПМНЕ: Аз нося най-голяма отговорност за местните избори и не бягам от това"}
{"url": "http://www.focus-news.net/news/2017/10/22/2449161/burgas-art-rabotilnitsa-za-dekorirane-na-kashtichki-za-ptitsi-otvarya-vrati-v-akve-kalide.html", "text": "Станалото любимо за посетителите на Туристически комплекс „Акве калиде“ арт ателие по декориране на къщички на птици ще се проведе отново от 11.30 часа. Това съобщиха от пресцентъра на Община Бургас.\r\nВсички, желаещи да се включат, ще имат възможност да разгърнат творческите си идеи в това интересно и забавно събитие.\r\nЩе бъдат декорирани 10 къщички за птици, които впоследствие ще се поставят в парк „Минерални бани“. Те, заедно със седемте къщички, изработени през пролетта, ще дадат възможност на малките птички да се справят по-леко с предстоящия зимен сезон като им осигурят сигурен дом.\r\nБоите, които ще се използват в работата по декорирането, са абсолютно безвредни за горските обитатели, а цветовете ще бъдат съобразени със заобикалящата ги среда.", "date": "2017.10.22", "title": "Бургас: Арт работилница за декориране на къщички за птици отваря врати в „Акве калиде“"}
{"url": "http://www.focus-news.net/news/2017/10/22/2449162/smolyan-v-selo-stoykite-shte-bade-otkrit-pametnik-na-rodopskiya-folklorist-apostol-kisyov.html", "text": "Бюст-паметник на Апостол Кисьов ще бъде открит в 11.00 часа в село Стойките. Това съобщиха от пресцентъра на Община Смолян. Обединителят на родопските гайди, така наричат Апостол Кисьов. Той е основател на Ансамбъл за автентичен фолклор към читалището в родното му село и  оркестър „100 каба гайди”. Създател е на първите гайдарски сюити  и на Детско-юношеския ансамбъл в Смолян. \r\nАпостол Кисьов е роден през 1924 година и си отива от този свят през 2007 г. Нека с това дело увековечим паметта му, 10 години след кончината на големия родопски фолклорист.\r\nСъбитието е включено в програмата на община Смолян, посветена на 105 години от Освобождението на Родопите и Празниците на града.", "date": "2017.10.22", "title": "Смолян: В село Стойките ще бъде открит паметник на родопския фолклорист Апостол Кисьов"}
{"url": "http://www.focus-news.net/news/2017/10/22/2449163/plovdiv-zabraneno-e-dvizhenieto-na-tezhkotovarni-avtomobili-nad-5-tona-prez-mosta-na-reka-maritsa-po-patya-plodovitovo-parvomay-asenovgrad.html", "text": "Движението по всички основни направления в Пловдивска област се осъществява с нормална интензивност и без затруднения към този час на деня. Това каза за Радио „Фокус“ – Пловдив дежурният в Областно пътно управление. Движението по пловдивския участък на АМ „Тракия“ и през прохода Троян-Кърнаре се извършва без ограничения. През последната нощ не са постъпвали сигнали за сериозни пътни инциденти.\r\nОпасност от падащи камъни има по пътищата в планинските райони. Шофьорите да се движат с повишено внимание по птъищата Троян-Кърнаре, София-Карлово-Бургас, Асеновград-Смолян, Юговско ханче-Югово-Лъки-Здравец и Смолян-Кричим-Стамболийски.\r\nДо 20 декември е забранено преминаването всички моторни превозни средства по пътя Белица-Загражден–Давидково, в участъка от км 13 до км 18, поради компрометиран пътен участък. Ограничено е движението на МПС над 12 тона по пътя Поповица-Болярци, поради намален габарит на пътното платно на мост в село Поповица. Срокът на ограничението е до 20 декември. Забранено е и преминаването на тежкотоварни МПС над 5 тона през моста на река Марица по пътя Плодовитово-Първомай-Асеновград, поради намален габарит на пътното платно. Обходният маршрут за водачите е през пътя Стара Загора-Поповица и път І-8 София-Пловдив-Свиленград.\r\nДвижението при км 19 по пътя Първомай-Дълбок извор се осъществява в една лента, заради изграждането на мост над река Чинар дере. Поставена е вертикална сигнализация и светофарна уредба. Обходният маршрут е през временно изграден път в село Поройна. Срокът на ремонта е до 27 януари. Извършват се частични ремонтни дейности в банкета на пътя Пловдив-Асеновград. Движението в района на ремонта трябва да се извършва с повишено внимание съгласно поставените знаци. Срокът на ремонтните дейности е до 20 декември.\r\nДвижението на територията на град Пловдив се извършва с нормално и без затруднения. Няма струпване на автомобили по главните булеварди, по входно-изходните артерии или в близост до възловите кръстовища. Преминаването през светофарните уредби се осъществява за около 2 минути.\r\nТони МИХАЙЛОВ", "date": "2017.10.22", "title": "Пловдив: Забранено е движението на тежкотоварни автомобили над 5 тона през моста на река Марица по пътя Плодовитово-Първомай-Асеновград"}
{"url": "http://www.focus-news.net/news/2017/10/22/2449164/denyat-22-oktomvri-v-balgarskata-istoriya.html", "text": "През 1860 г. - американските протестантски мисионери откриват в Пловдив мъжко училище. 1886 г. - капитан Николай Набоков организира въоръжен бунт в Бургас против Регентството, който бива потушен от армията. Набоков е осъден и като чуждестранен поданик е предаден на руския консул в Бургас. 1912 г. - по време на Балканската война (1912-1913 г.) частите на 7-а пехотна дивизия освобождават Струмица (Македония). През 1916 г. по време на Първата световна война (1914-1918 г.) войските на 3-та армия преминават в преследване на изтеглящите се руско-румънски войски в Добруджа. Същия ден българската конна дивизия овладява Кюстенджа (Румъния). 1921 г. - македонски дейци на войводата Иван Бърльо убиват военния министър Александър Димитров край с. Козница в Конявската планина. На 24 октомври е обявено \"усилено военно положение\" в Софийски, Кюстендилски и Петрички окръг. На 22 октомври е роден художникът Златю Бояджиев. На тази дата умира на 81-годишна възраст Юлия Винер-Ченишева – българска оперна певица.\r\n2011 г.\r\nДен за размисъл преди изборите за Президент на Република България и за местна власт. Провежда се кампания под надслов „Борбата с бедността е и мой ангажимент”. Изнесена е статистика, която показва, че 85 милиона души в Европа живеят в бедност, като 20% от тях са деца. В Източна Европа 60 млн. души разполагат с по-малко от ? 2 на ден. Според публикувани данни на Евростат за 2008 година : Най-бедният регион в Европейския съюз е Северозападна България (брутният вътрешен продукт на човек е 28% от средния за Европа), а най-богатият е Лондон (брутният вътрешен продукт на човек е 343% от средния за Европа). Разликата в доходите на хората от двата региона е 12.25 пъти. Пет от седемте най-бедни региона в Европейския съюз се намират в България.\r\n2010 г.\r\nМехмет Гюджюк - извънреден и пълномощен посланик на Република Турция в Република България, е удостоен с орден „Стара планина: - първа степен „за изключително големите му заслуги за развитието на българо-турските отношения и по повод окончателното му отпътуване от страната.“\r\n2008 г.\r\nМариу Жезуш душ Сантуш е награден с орден „Стара планина” - първа степен „за изключително големите му заслуги за развитие на българо-португалските отношения и по повод окончателното му отпътуване от страната“.\r\n2007 г.\r\nПрисъден е орден „Мадарски конник” - първа степен на:\r\n1. Нийл Буне – постоянен представител на Програмата на ООН за развитие (ПРООН) и постоянен координатор на ООН в Република България получава орден „Мадарски конник” „за особено големия му личен принос за сътрудничеството на Република България с ПРООН и по повод окончателното му отпътуване от страната“.\r\n2. Ханко фон Кнобелсдорф „за особено големите му заслуги за развитието на българо-германското икономическо сътрудничество първа степен „за особено големите му заслуги за развитието на българо-германското икономическо сътрудничество”.\r\n2006 г.\r\nВ България се провежда първият тур на Президентски избори. Кандидатпрезидентските двойки са 7. На втори тур продължават 2 двойки: Георги Първанов и Ангел Марин, издигната от Инициативен комитет, и Волен Сидеров и Павел Шопов, издигната от ПП „Атака”. Изборите са спечелени от първата двойка с почти 76% от гласовете на гласувалите гласоподаватели.\r\n2001 г.\r\nБългарският премиер Симеон Сакскобургготски започва първото си официално задгранично посещение в Белгия, където се среща с белгийския министър-председател, с председателя на Европейската комисия Романо Проди, с генералния секретар на НАТО лорд Джордж Робъртсън и с комисаря по присъединяването Гюнтер Ферхойген. \r\n1967 г.\r\nЗапочва седемдневното официално посещение на министър-председателя на Кралство Норвегия - Пер Бортен в България.\r\n1966 г.\r\nВ Плевен започват да се провеждат Лауреатски дни \"Катя Попова\", които от 1970 г. прерастват в Международен музикален фестивал. \r\n1963 г.\r\nБългария, ГДР, Монголия, Полша, Румъния, СССР, Унгария и Чехословакия създават Международна банка за икономическо сътрудничество (МБИС) със седалище в Москва. Банката започва работа на 1 януари 1964 г. Тя е към Съвета за икономическа взаимопомощ, за да подпомогне некапиталистическите държави по същия начин, както Световната банка финансира проекти за икономическо развитие в останалите страни.\r\n1937 г.\r\nВ България са насрочени първите парламентарни избори след преврата на 19 май 1934 г.\r\n1932 г.\r\nВ Букурещ започва Третата Балканска конференция. Българската делегация се оттегля и остава само като наблюдател поради необсъждане проблемите на малцинствата.\r\n1921 г.\r\nМакедонски дейци на войводата Иван Бърльо убиват военния министър Александър Димитров край с. Козница в Конявската планина. На 24 октомври е обявено \"усилено военно положение\" в Софийски, Кюстендилски и Петрички окръг.\r\n1916 г.\r\nПо време на Първата световна война (1914-1918 г.) войските на 3-та армия преминават в преследване на изтеглящите се руско-румънски войски в Добруджа. Същия ден българската конна дивизия овладява Кюстенджа (Румъния).\r\n1913 г.\r\nИздаден е царски манифест за поемане управлението на новите земи и за всеобща амнистия в тях, одобрена от 15-то ОНС на 4 март 1914 г.\r\n1912 г.\r\nПо време на Балканската война (1912-1913 г.) частите на 7-а пехотна дивизия освобождават Струмица (Македония).\r\n1886 г.\r\nКапитан Николай Набоков организира въоръжен бунт в Бургас против Регентството, който бива потушен от армията. Набоков е осъден и като чуждестранен поданик е предаден на руския консул в Бургас.\r\n1879 г.\r\nОткрива се Областното събрание на Източна Румелия. За председател е избран Иван Гешов (на снимката).\r\n1860 г.\r\nАмериканските протестантски мисионери откриват в Пловдив мъжко училище. На тази дата са родени: \r\n1944 г.\r\nРоден е Красимир Станчев Костов - български оператор, известен с филмите си “Сладко и горчиво” (1975 г.), “Вчера” (1988г.), “Адио, Рио” (1989 г.), “Индиански игри” (1990 г.), “Вампири, таласъми …” (1992 г.), заснети съвместно с Иван Андонов, както и с документалния “Да се превъплътиш в себе си” (1984 г.). Награден е със “Сребърен ритон” (Пловдив, 1985 г.) за “Грънци”; носител е на награда за операторска работа на ХIХ ФБИФ (Варна, 1986 г.) за “Мечтатели” и “Да обичаш на инат”.\r\n1922 г.\r\nРоден е Асен Петров Миланов - български театрален и филмов актьор. Завършва драматична школа в София. Работи в радиото, телевизията, киното,  НАТ “Иван Вазов”. \r\nРежисира спектакълa “Бесове”. Снима се в “Паролата” (1965 г.). “Тревога” (1951 г.), “Песен за човека” (1954 г.), “Случаен концерт” (1960 г.), “Краят на пътя” (1961 г“Карамбол” (1966 г.), “Призованият не се яви” (1966 г.), “Дъщерите на началника” (1973 г.), “По дирята на безследно изчезналите” (1977 г.), “Тайфуни с нежни имена” (1979 г.), “Есенно слънце” (1982 г.), “Откога те чакам” (1984 г.), “Дом за нашите деца” (1987 г.), “Дърво без корен” (1991 г.). Работи и в театъра - “Бивши момчета” (1962 г.), “Полунощ след 15 минути” (1966 г.), “В една тъмна нощ” (1966 г.), “Хоро” (1973 г.), “Годежна вечеря” (1977 г.), “Тази малка земя” (1978 г.), “Спирка “Берлин” (1982 г.), “Право на избор” (1986 г.), “Центърът на кръга” (1989 г.).\r\n1903 г.\r\nРоден е Златю Георгиев Бояджиев – български художник. Член-кореспондент на Академията на изкуствата на ГДР от 1975 г. Рисува композиции от селския бит, портрети и пейзажи предимно от Пловдив и околностите му - \"Баба и внуче\", \"Овчари край село Брезово\", \"Зима в Пловдив\", \"Свинарка\", \"Към кланицата\", \"Стълпотворение\", \"Нестинари\".\r\n1881 г.\r\nРоден е генерал-майор Атанас Ватев - български офицер (генерал-майор). През 1903 г. завършва военното училище в София и е произведен в чин подпоручик, през 1906 г. в чин поручик, а през 1910 г. в чин капитан. През Балканската война (1912-1913 г.) е командир на батарея в 4-и гаубичен полк. С батареята си се сражава в боевете при Чаталджа, където е ранен. По време на Първата световна война (1915-1918 г.) е началник-щаб на 1-а бригада на 7-ма пехотна рилска дивизия, която е в състава на 2-ра армия, след което е началник-щаб на 2-а бригада от същата дивизия. По-късно назначен за командир на дружина в 13-и пехотен полк и началник на Разузнавателния отдел при Щаба на Действащата армия. На 1 март 1916 г. е произведен в чин майор, а на 27 февруари 1918 г. в чин подполковник. В периода от 1919 г. до 1923 г. е помощник-командир на 8-и пехотен полк, след което помощник-командир на 1-и пехотен полк. На 30 януари 1923 г. е произведен в чин полковник. От 1923 г. до 1927 г. заема последователно длъжностите началник-щаб на 6-та пехотна бдинска дивизия и началник на Врачанското военно окръжие. От 1928 г. до 1932 г. е командир на 8-а пехотна тунджанска дивизия, като през 1930 г. е произведен в чин генерал-майор. В периода от 1932 г. до 1934 г. е началник на 2-а Военно инспекционна област, след което председател на Централното управление на Военния съюз. От 1932 г. до 1933 г. е командир на 2-ра армия. На 9 май 1934 г. е назначен за министър на войната, като заема този пост до 19 май същата година, когато е уволнен и екстерниран от България. Завръща се в България през 1936 г. Награди: Орден „За храброст“ IV степен, 1-ви и 2-ри клас; Орден „Св. Александър“ III степен без мечове и V степен с мечове по средата; Орден „За военна заслуга“ II степен; Германски орден „Железен кръст“ II степен.\r\n1850 г.\r\nРоден е полковник Димитър Виницки - главен ветеринарен лекар в армията през Балканските войни.На тази дата умират: \r\n2010 г.\r\nНа 81-годишна възраст умира  Юлия Винер-Ченишева – българска оперна певица. Тя е почетна прима на Националния оперен театър. Нейните превъплъщения като Леонора от „Трубадур“, Турандот, Тоска и Аида от едноименните опери, Мюзета от „Бохеми“, Елизабета от „Дон Карлос“, Дездемона от „Отело“, Виолета от „Травиата“ изправят на крака възторжената публика в продължение на повече от три десетилетия.\r\n15 години е солистка на Берлинската държавна опера. През 1999 г. е удостоена с орден „Стара планина“ първа степен.\r\n1989 г.\r\nУмира Денчо Знеполски (Младен Гюров Гигов) - политически и военен деец, ген.-лейтенант. Роден е 16 март 1920 г. в с. Ярловци, Пернишко. Активен член на БКП. От 1943 г. преминава в нелегалност, участва в партизанското движение на югославските народи, а по-късно се прехвърля в Трънския партизански отряд. От май 1944 г. ръководи Втора софийска народоосвободителна бригада. Активно помага за установяването на отечественофронтовската власт и взема участие във войната за окончателния разгром на хитлеристка Германия (1944-1945 г.). След това служи в редовете на БНА. От 1966 г. до 1976 г. е кандидат-член на ЦК на БКП. Носител е на множество ордени.\r\n1960 г.\r\nУмира Иван Тодоров Карановски (псевдоним на И. Т. Атанасов) - български поет и белетрист. Завършва литература и философия в Женева и Фрибург. Сътрудничи в списанията “Общо дело”, “Летописи”, “Съвременник”, “Демократически преглед” и други; редактира списанията “Парнас”, “Яснина” (1923 г.), “Кръгозор” (1925 г.). Член е на Съюза на българските писатели. Автор е на: “Тежки минути” (1901 г.), “Горски цветя” (1911 г.), “Моята почивка” (1912 г.), “Ветви от бръшлян” (1920 г.), “Мигове от вечността” (1925 г.), “Селото Чучовей” (1928 г.), “Светлата книга” (1929 г.), “Гордиян Лунатов” (1933 г.), “Лов” (1936 г.), “Слънчеград” (1939 г.), “Талисман” (1946 г.), “Алпийско лято” (1947 г.).\r\n1939 г.\r\nУмира Георги Тодоров Данаилов – български икономист, адвокат и общественик. Георги Данаилов е роден през 1872 г. Завършва право в Москва, специализира във Виена, Мюнхен и Берлин. Министър на търговията от 1918 г. и на благоустройството през 1930 г. Редактор е на \"Списание на Българското икономическо дружество\". Автор е на \"Основни начала на политическата икономия\" (1906 г.), \"Теория на статистиката\" (1932 г.), \"Les effets de la Guerre en Bulgarie\" (1933 г.).За изготвянето на историческата справка на Агенция “Фокус” са използвани следните източници:", "date": "2017.10.22", "title": "Денят 22 октомври в българската история"}
{"url": "http://www.focus-news.net/news/2017/10/22/2449165/ria-novosti-cheshkoto-dvizhenie-ano-ne-e-zaplaha-za-demokratsiyata-zayavi-liderat-mu-andrey-babish.html", "text": "Лидерът на движение „АНО“, победило на изборите за долната камара на чешкия парламент, Андрей Бабиш заяви, че неговото движение и той самият, са открити за сътрудничество с всички политически сили в страната, предава РИА Новости, цитирайки думите на Бабиш, изказани по време на пресконференция в съботната вечер.\r\nСлед преброяването на 99,97% от бюлетините, подадени на изборите за долната камара на чешкия парламент, явният победител е центристкото движение „АНО“, оглавявано от милиардера Андрей Бабиш. То получи 29,64% от гласовете, изпреварвайки с повече от два пъти най-близкия си конкурент.\r\n„Ние сме във възторг и сме ужасно благодарни на нашите избиратели, които ни подкрепиха толкова масово, отдавайки ни почти милион и половина гласове. Те повярваха в нас, независимо от проведената двугодишна дезинформационна кампания срещу движението. Открити сме за сътрудничество с всички партии, които го искат“, заяви Бабиш.\r\nСпоред думите на лидера на „АНО“, на него му се иска да състави такова правителство, което представлява задружен отбор, без да губи време. „Ние не сме никаква заплаха за демокрацията, ние сме проевропейски ориентирано движение“, подчерта Бабиш.\r\nДвижението спечели победа и в 13-те области на Чешката република, включително в Прага, което се случва за първи път, откакто Чехия е самостоятелна република. След преброяването на 99,97% от бюлетините, стана ясно, че в новия състав на долната камара на парламента ще влязат девет партии.\r\nОсвен „АНО“, това са „Гражданската демократична партия“ (11,32%), Пиратската партия (10,79%), движение „Свобода и пряка демокрация“ (10,64%), комунистите (7,76%), социал-демократите (7,27%), Демократично-християнската партия(5,8%), движение TOP 09 (5,3%) и движение „Ръководители и независими“ (5,17%).\r\nВ изборите са взели участие 60,83% от осемте милиона регистрирани избиратели.\r\nПревод и редакция:", "date": "2017.10.22", "title": "РИА Новости: Чешкото движение „АНО“ не е заплаха за демокрацията, заяви лидерът му Андрей Бабиш"}
{"url": "http://www.focus-news.net/news/2017/10/22/2449166/rtv-slovenija-zapochna-glasuvaneto-na-prezidentskite-izbori-v-sloveniya.html", "text": "Гласоподавателите в Словения избират сред деветте кандидати, кой ще бъде начело на страната за следващите пет години, в шестите президентски избори в историята на независимата държава. Изборите ще продължат до 19 часа, предава RTV Slovenija.\r\nДевет кандидати се състезават за президентството. В изборите могат да участват 1 716 039 гласоподаватели. Отворени са 3 074 редовни секции  и 88 избирателни секции на територията на страната, предназначени за тези, които искат да гласуват извън мястото на пребиваване. Повече от половината от избирателните секции в Словения, а именно 1790, са достъпни за хора с увреждания. Избирателите в чужбина ще могат да гласуват в една от 32-те избирателни секции в дипломатическите и консулските мисии.\r\nГласоподавателите получиха информация за избирателната си секция и деня на гласуването у дома, но могат да гласуват с валиден личен документ въз основа на регистрацията им в избирателния регистър. Тези, които са регистрирани погрешно ще бъдат освободени от избирателния регистър и ще имат възможност да гласуват със сертификат.\r\nПревод и редакция:", "date": "2017.10.22", "title": "RTV Slovenija: Започна гласуването на президентските избори в Словения"}
{"url": "http://www.focus-news.net/news/2017/10/22/2449167/pravoslavnata-tsarkva-shte-otbelezhi-pametta-na-sveti-apostol-yakov-na-23-oktomvri.html", "text": "На 23 октомври, понеделник, Православната Църква отбелязва паметта на св. ап. Яков, брат Господен по плът и пръв Йерусалимски епископ.\r\nПо този повод в столичния храм „Св. св. Кирил и Методий“ (ул. „Георг Вашингтон“ № 47) ще бъде отслужена св.  Яковова Литургия, предаде репортер на Агенция \"Фокус\". \r\nСофийска света митрополия ни припомня, че по издревна традиция това литургично последование, чийто църковно-славянски превод дължим на  приснопаметния Левкийски епископ Партений, се отслужва извън св. олтар. Благолепието на това богослужение отразява в пълнота спецификата на раннохристиянските евхаристийни събрания и тази на Православното богослужение в наши дни.\r\nВ Българската Православна Църква Литургията на св. Яков, брат Господен, е благословено да се отслужва два пъти в годината:\r\nна 23 октомври - денят, в който се отбелязва паметта на светия апостол;в Неделята на светите Праотци по време на Рождественския пост.\r\nОнези от миряните, които надлежно са се подготвили за Св. Причастие чрез пост и изповед, могат след благословение от своя изповедник да пристъпят към честните Тяло и Кръв Христови. При тази св. Литургия св. Тайни се преподават от свещенослужителите на миряните разделно. С благоговение и ясно съзнание за това към Кого пристъпват, миряните първо приемат от йерея, държащ св. Дискос частица от Тялото Господне, а след това от стоящия със св. Потир пред иконата на Пресвета Богородица свещенослужител отпиват от Кръвта Христова. Начало на св. Литургия: 9:00 часа. \r\nНикола ПЕТКОВ", "date": "2017.10.22", "title": "Православната църква ще отбележи паметта на свети апостол Яков на 23 октомври"}
{"url": "http://www.focus-news.net/news/2017/10/22/2449168/api-ogranicheno-e-dvizhenieto-pri-km-75-na-am-trakiya-v-posoka-plovdiv-poradi-ptp.html", "text": "Ограничено е движението при км 75 на АМ \"Тракия\" в посока Пловдив, поради ПТП. Движението се извършва по обходен маршрут - от п.в. \"Церово\" по път III-8402 и път I-8 до п.в. \"Пазарджик\". Това съобщиха от пресцентъра на Агенция \"Пътна инфраструктура (АПИ).\r\nВсички граждани и транспортни фирми могат да получават информация за актуалната пътна обстановка от безплатното приложение LIMA, интернет  страницата на АПИ – www.api.bg и по всяко време от денонощието на тел. 0700 130 20 в АПИ.", "date": "2017.10.22", "title": "АПИ: Ограничено е движението при км 75 на АМ \"Тракия\" в посока Пловдив, поради ПТП"}
{"url": "http://www.focus-news.net/news/2017/10/22/2449169/sofiya-politsaite-izlizat-otnovo-na-protest.html", "text": "Под надслов „За достойно заплащане“ ще се проведе поредният национален протест на Синдикална федерация на служителите в МВР /СФСМВР/. Това съобщиха организаторите.\r\nВ 12.30 часа протестиращите служители ще се срещнат в градинката пред МВР, от където ще тръгне шествие, чиято първа спирка е Министерство на финансите и ще стигне до пл. „Народно събрание“. Именно пред Народното събрание на Република България в 13.00 часа ще започне и протестният митинг на СФСМВР. \r\nКолегите на протестиращите служители, които ще са на работа на 22-ри октомври 2017 г., ще покажат своята подкрепа и солидарност, слагайки значки на униформите си. \r\nНационалният протест е поредния от серията протести, стартирали на 5 юли 2017 г., а основните искания на СФСМВР са за увеличение на основните възнаграждения на работещите във ведомството, с минимум 15 %, обвързване на основното възнаграждение със социалноизмерим показател и изготвянето на нов закон с участието на синдикалните организации. \r\nСиндикалната федерация на служителите в МВР (СФСМВР) е най-голямата полицейска синдикална организация в страната. Основана е през февруари 2009  година, непосредствено след спонтанните полицейски протести от края на 2008 година. В момента в СФСМВР членуват над 8 500 служители на МВР – както държавни служители, така и лица, работещи по трудово правоотношение, заети във всички направления на дейност на МВР.\r\nОсновна цел на СФСМВР е отстояването и защитата на основните социално-икономически и трудови интереси и права на членовете си в сферата на труда, трудовата заетост, трудовите и служебни отношения, социалното и здравно осигуряване, безопасността, подпомагането, осигуряването на високо жизнено равнище и професионална реализация при спазване Конституцията на Република България, действащото национално и европейско законодателство, конвенциите на Международната организация на труда и други международни споразумения, по които Република България е страна, както и на разпоредбите на Устава на СФСМВР.\r\nСФСМВР се обявява решително срещу корупцията, дефицита на социален диалог и незаинтересоваността от състоянието на системата за вътрешна сигурност в страната.", "date": "2017.10.22", "title": "София: Полицаите излизат отново на протест"}
{"url": "http://www.focus-news.net/news/2017/10/22/2449170/tass-izprobvaha-artileriyskata-sistema-na-golemiya-desanten-korab-ivan-gren-v-hoda-na-zavodski-izpitaniya-v-baltiysko-more.html", "text": "Екипажът на големия десантен кораб (ГДК) „Иван Грен“, намиращ се на ходови заводски изпитания в Балтийско море, проведе стрелба от малокалибрени артилерийски комплекси АК-630м, съобщи официалният представител на Балтийския флот на руските ВМС Роман Мартов, предава ТАСС.\r\n„ГДК „Иван Грен“ изпълни успешни стрелби, по време на проверка на функционалността на корабните артилерийски системи АК-630м, в хода на ходовите заводски изпитания в Балтийско море“, каза той.\r\nСледващият етап от изпитанията ще е артилерийска стрелба по морски мишени – макети на стоящи и плаващи морски мини, заяви Мартов.\r\nГДК „Иван Грен“ е първият кораб, построен по проекта 11711. Той е заложен в Прибалтийския съдостроителен завод „Янтар“ в Калининград през декември 2004 година и е спуснат на вода през май 2012 година. Заводските ходови изпитания започнаха през втората половина на юни 2016 година. Планира се корабът да бъде предаден на военните до края на 2017 година.\r\n„Иван Грен“ може да поеме 13 основни танка, 36 БТР-а или БМП-та и 300 морски пехотинци. Предвидена е възможността за доставяне на мястото на назначение на усилена рота морска пехота, заедно с щатната техника и разтоварването ѝ на донесени с нея понтони.\r\nВъоръжението на кораба се състои от шестстволни автоматични оръдия с калибър 30 мм. В палубните хангари са базирани два транспортно-боеви хеликоптера Ка-29.\r\nПревод и редакция:", "date": "2017.10.22", "title": "ТАСС: Изпробваха артилерийската система на големия десантен кораб „Иван Грен“, в хода на заводски изпитания в Балтийско море"}
{"url": "http://www.focus-news.net/news/2017/10/22/2449171/pss-zhena-e-postradala-v-rayona-na-boyanskiya-vodopad.html", "text": "Жена си е ударила главата в района на Боянския водопад. Това съобщиха за Агенция „Фокус“ от Планинската спасителна служба (ПСС) при БЧК. Сигнал за инцидента е получен вчера в 19:09 часа. Екип на Планинската спасителна служба е реагирал веднага. Жената е в добро състояние.\r\n*\r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470\r\nЦветилена СИМЕОНОВА", "date": "2017.10.22", "title": "ПСС: Жена е пострадала в района на Боянския водопад"}
{"url": "http://www.focus-news.net/news/2017/10/22/2449172/ministar-valentin-radev-mnogo-po-vazhno-e-ne-da-uvelichim-zaplashtaneto-na-politsaite-v-momenta-a-tova-da-bade-trayno.html", "text": "Много по-важно е не да увеличим заплащането на полицаите в момента, а това да бъде трайно. Това каза министърът на вътрешните работи Валентин Радев в „Денят започва с Георги Любенов“ по БНТ  във връзка с протестите на полицаите. Попитан защо протестират полицаите, той отговори: „Това са синдикатите и те винаги ще искат нещо. Общо взето и ние, и те искаме увеличаване на заплатите на служителите на МВР. Не можем да се разберем за размера. Това разбиране не е между нас и тях, а между нас, тях, правителството и финансовият министър“, поясни министър Радев. Той допълни, че в бюджета за 2018 г. в МВР са планирани още 55 млн. лв.\r\nВъв връзка с информацията, че президентът Румен Радев ще смени директора на Национална служба „Охрана“, министър Валентин Радев заяви, че това е в кръга на нещата. „Няма интрига. Това е работата на президента“, заяви министърът.", "date": "2017.10.22", "title": "Министър Валентин Радев: Много по-важно е не да увеличим заплащането на полицаите в момента, а това да бъде трайно"}
{"url": "http://www.focus-news.net/news/2017/10/22/2449173/sarajevo-times-kakvo-se-razbraha-vanshnite-ministri-na-bosna-i-hertsegovina-i-sarbiyai.html", "text": "Външните министри на Босна и Херцеговина и Сърбия, съответно Игор Църнадак и Ивица Дачич, са се разбрали, че трябва да бъде ускорена работата на граничните комисии и че е в интереса и на двете страни, този въпрос да бъде разрешен в най-кратки срокове, пише Sarajevo Times.\r\nПо време на среща в Белград, те са провели разговори относно сътрудничеството между двете страни и приготовленията за бъдещите двустранни срещи на високо ниво, съобщиха от външното министерство на Босна и Херцеговина.\r\nОсвен това, те са обсъдили бъдещите срещи, на ниво външни министри, между Сърбия, Турция и Босна и Херцеговина, както и възможността за организиране на тристранна среща между министрите на външните работи на трите страни.\r\nВзаимоотношенията в региона, особено предстоящата среща на външните министри на страните от Западните Балкани, която ще бъде проведена в Босна в края на годината, също са били сред обсъжданите теми.\r\nПревод и редакция:", "date": "2017.10.22", "title": "Sarajevo Times: Какво се разбраха външните министри на Босна и Херцеговина и Сърбия?"}
{"url": "http://www.focus-news.net/news/2017/10/22/2449174/pss-dobri-sa-usloviyata-za-turizam-v-zapadnite-i-yuzhnite-planini-v-stara-planina-ima-magla-i-silen-vyatar.html", "text": "Добри са условията за туризъм в западните и южните планини, във високите части на Стара планина и на връх Ботев има мъгла и силен вятър. Това съобщиха за Агенция „Фокус“ от Планинската спасителна служба (ПСС) при БЧК. Температурите са между 1 и 9 градуса. Лифтовите съоръжения не работят поради профилактика. \r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470\r\nЦветилена СИМЕОНОВА", "date": "2017.10.22", "title": "ПСС: Добри са условията за туризъм в западните и южните планини, в Стара планина има мъгла и силен вятър"}
{"url": "http://www.focus-news.net/news/2017/10/22/2449175/sofiya-dvama-dushi-sa-zaginali-sled-kato-sa-bili-blasnati-ot-vlak-v-rayona-na-zaharna-fabrika.html", "text": "Двама души са загинали, след като са били блъснати от влак в района на „Захарна фабрика“. Това съобщиха за Агенция „Фокус“ от пресцентъра на МВР. Инцидентът е станал на 21 октомври около 15.00 часа. По случая е образувано  разследване. \r\nДеница КИТАНОВА", "date": "2017.10.22", "title": "София: Двама души са загинали, след като са били блъснати от влак в района на „Захарна фабрика“"}
{"url": "http://www.focus-news.net/news/2017/10/22/2449176/ria-novosti-ministerstvoto-na-otbranata-na-rusiya-e-raztrevozheno-ot-izyavleniyata-na-koalitsiyata-za-otdelyane-na-finansovi-sredstva-za-rakka.html", "text": "Министерството на отбраната на Русия е разтревожено от заявленията на САЩ, Франция и Германия за спешно отделяне на финансови средства за възстановяването на Ракка, след нееднократните им откази да изпратят хуманитарна помощ на жителите на Сирия, заяви официалният представител на ведомството генерал-майор Игор Конашенков в неделя, предава РИА Новости.\r\n„Ракка още не е успяла да се успокои от бомбардировките на международната коалиция, а вече от Вашингтон, Париж и Берлин заваляха заявления от висшите ръководители за спешно отделяне на десетки милиони долари и евро за възстановяването ѝ. Тези милиони трябва, според думите им, да послужат за възстановяване на мирния живот в града. Би трябвало да приветстваме такава отзивчивост. Но имаме въпроси“, заяви той.\r\nКонашенков отбеляза, че в продължение на няколко години, Русия многократно се е обръщала към САЩ и европейските столици да изпратят хуманитарна помощ на пострадалите от войната жители на Сирия. Според неговите данни, са били изготвени списъци с населените места, които имат най-спешна нужда от тази помощ – без сирийците да бъдат разделяни на „лоши“ и „добри“. Въпреки това, всеки път, както подчерта представителят на руското военно ведомство, отговорът от Вашингтон, Париж и Лондон е бил един и същ – не можем и няма да изпратим.\r\nКонашенков попита: от какво е продиктувано това бързане на западните столици за изпращане на финансова помощ за Ракка?\r\nСпоред неговото мнение, обяснението в случая е едно – това е „стремежът, колкото се може по-бързо да бъдат заметени следите от варварските бомбардировки на авиацията на САЩ и коалицията, погребали хиляди „освобождавани“ от „Ислямска държава“  мирни жители в руините на града.\r\nПревод и редакция:", "date": "2017.10.22", "title": "РИА Новости: Министерството на отбраната на Русия е разтревожено от изявленията на коалицията за отделяне на финансови средства за Ракка"}
{"url": "http://www.focus-news.net/news/2017/10/22/2449177/razgrad-izvarshena-e-vzlomna-krazhba-v-kashta-nanesenata-shteta-e-za-9-hil-lv.html", "text": "Взломна кражба е извършена от къща в Разград, собственост на 30-годишен мъж. Това съобщиха от пресцентъра на ОДМВР - Разград. За времето от 18.30 до 22.30 часа на 21 октомври е разбита балконска врата на жилището и от помещение са задигнати 6000 лева и 50 грама златни накити. Нанесената щета е за 9 хил. лв. Води се разследване за престъпление по чл. 195 от НК.", "date": "2017.10.22", "title": "Разград: Извършена е взломна кражба в къща, нанесената щета е за 9 хил. лв."}
{"url": "http://www.focus-news.net/news/2017/10/22/2449178/mvr-trima-dushi-sa-zaginali-dvama-sa-s-opasnost-za-zhivota-pri-katastrofi-v-stranata-prez-izminaloto-denonoshtie.html", "text": "Трима души са загинали, двама са с опасност за живота при катастрофи в страната през изминалото денонощие. Това съобщиха от пресцентъра на МВР. На територията на страната са станали 15 пътни инцидента, при тях са ранени общо 16 души. В столицата са регистрирани 130 леки пътнотранспортни произшествия и 2 тежки. При тях са ранени двама души.", "date": "2017.10.22", "title": "МВР: Трима души са загинали, двама са с опасност за живота при катастрофи в страната през изминалото денонощие"}
{"url": "http://www.focus-news.net/news/2017/10/22/2449179/reuters-nastoyashtiyat-prezident-borut-pahor-nay-veroyatno-shte-specheli-nay-mnogo-glasove-vaprosat-e-dali-shte-ima-vtori-tur-na-prezidentskite-izbori-v-sloveniya.html", "text": "Избирателните секции в Словения отвориха врати в 8 часа сутринта, докато настоящият президент Борут Пахор очаква да бъде избран за втори пет-годишен мандат, състезавайки се срещу осем други кандидата, предава Reuters.\r\nИзследванията на общественото мнение показват, че Пахор, който е независим кандидат и казва, че основната му задача е да обедини хората, ще спечели най-много гласове, но не е ясно дали ще има нужда от втори тур на президентските избори.\r\nАко нито един от кандидатите не спечели 50 процента от гласовете на избирателите на първия тур, двамата кандидати спечелили най-много гласове ще се състезават на втори тур, който евентуално ще се проведе на 12 ноември.\r\nОсвен Пахор, най-вероятният кандидат, който може да стигне до втория тур, е кметът на Камник Мариан Сарец, подкрепян от своята собствена извънпарламентарна лявоцентристка партия „Листа на Мариан Сарец“, според данните от анкетите.\r\n„Много зависи от избирателната активност, от това, дали младите хора ще отидат до урните. В този случай Пахор ще има предимство, тъй като е цар на „Инстаграм“ и затова е по-вероятно да получи доверието на младите избиратели“, заяви Таня Старич, анализатор на Радио Словения, пред Ройтерс.\r\nПахор, който е на 53 години, е бивш манекен и е известен с това, че публикува свои снимки в социалната мрежа „Инстаграм“ от моментите, в които изпълнява официалните си задължения, но и от честите си занимания със спортни дейности.\r\nНеговата кампания включваше 25-дневен преход, по време на който измина около 700 километра, обикаляйки словенските градове, за да се среща с обикновените хора. \r\nПревод и редакция:", "date": "2017.10.22", "title": "Reuters: Настоящият президент Борут Пахор най-вероятно ще спечели най-много гласове, въпросът е дали ще има втори тур на президентските избори в Словения"}
{"url": "http://www.focus-news.net/news/2017/10/22/2449180/sofiya-politseyski-patrul-e-razpolozhen-pri-11-km-na-am-trakiya-v-posoka-stolitsata.html", "text": "Полицейски патрул с регистрационен номер 9855 е разположен при 11 км на АМ „Тракия“ в посока София, предаде репортер на Агенция „Фокус“. Патрул е разположен и на изхода на столицата в посока Пловдив, с регистрационен номер 3336.", "date": "2017.10.22", "title": "София: Полицейски патрул е разположен при 11 км на АМ „Тракия“ в посока столицата"}
{"url": "http://www.focus-news.net/news/2017/10/22/2449181/pazardzhik-otvoren-za-dvizhenieto-e-uchastakat-prez-am-trakiya-v-rayona-na-70-75-km.html", "text": "Отворен за  движението е участъкът през АМ „Тракия“ в района на 70 – 75 км. Това съобщиха за Агенция „Фокус“ от пресцентъра на ОДМВР – Пазарджик. Ограничаването на движението се наложи след катастрофа, в която са участвали един товарен автомобил и два леки.  От ОДМВР – Пазарджик съобщиха, че вследствие на инцидента няма сериозно пострадали хора, а само материални щети. Извършен е оглед от Районното управление в Септември.", "date": "2017.10.22", "title": "Пазарджик: Отворен за движението е участъкът през АМ „Тракия“ в района на 70 – 75 км"}
{"url": "http://www.focus-news.net/news/2017/10/22/2449182/tass-bivshiyat-futbolist-kaha-kaladze-podkrepyan-ot-upravlyavashtata-partiya-gruzinska-mechta-vodi-na-kmetskite-izbori-v-stolitsata-tbilisi.html", "text": "Бившият капитан на националния отбор на Грузия по футбол, кандидат от управляващата партия „Грузинска мечта“, Каха Каладзе е получил 51,11% от гласовете на избирателите на проведените на 21 октомври избори за кмет на Тбилиси, предава ТАСС, като се позовава на данни от Централната избирателна комисия (ЦИК) на Грузия.\r\nНа второ място, съгласно данните на ЦИК, е независимият кандидат Алеко Елисашвили, получил 17,46% от гласовете. На трето място е кандидатът от партията „Единно национално движение“ Заал Удумашвили, събрал 16,51% от вота.\r\nНа местните избори в Грузия кандидатите трябва да съберат повече от 50% от гласовете в своя полза, за да победят. В противен случай се провежда втори тур, в който взимат участие кандидатите заели първо и второ място на първия тур.\r\nНаселението на Тбилиси е 1,2 млн. души. На предишните избори, проведени на 15 юни 2014 година, за кмет на града е избран кандидатът от „Грузинска мечта“ Давид Нармания.\r\nПревод и редакция:", "date": "2017.10.22", "title": "ТАСС: Бившият футболист Каха Каладзе, подкрепян от управляващата партия „Грузинска мечта“, води на кметските избори в столицата Тбилиси"}
{"url": "http://www.focus-news.net/news/2017/10/22/2449183/ministar-ekaterina-zaharieva-za-shengen-nadyavam-se-da-imame-dostap-po-vazduh-i-more-prez-2018-a.html", "text": "Изпълнили сме всички критерии за влизане в Шенген. Надявам се догодина поне по въздух и море да получим достъп”. Това каза външният министър Екатерина Захариева в интервю за предаването „Събуди се“ по Нова телевизия.\r\nТя уточни, че така или иначе в момента Шенгенското споразумение не работи заради засиления граничен контрол, предизвикан от незаконната миграция. „Фактът е, че България се справя най-добре с опазването на външната граница. А в същото време не сме членове на Шенген”, изтъкна Захариева. А относно спора около граничната ограда с Турция, министърът коментира: „Няма държава, която да не благодари на България за това съоръжение”.\r\nЗахариева коментира и задълбочаващата се криза в Испания, като заяви, че е трябвало да има диалог между Мадрид и Каталуния преди провеждането на референдума. „Над 600 фирми напуснаха Каталуния на фона на напрежението и нестабилността. Привържениците на независимостта призовават по-скоро за нови избори. А по-голямата част от тях настояват за оставане на ЕС”, каза още тя и допълни, че отношенията на страната ни с Христо Стоичков са добри: \"Надявам се неговото изказване да не ни е създало проблем. Думите му бяха лична позиция, а не на държавата\".", "date": "2017.10.22", "title": "Министър Екатерина Захариева за Шенген: Надявам се да имаме достъп по въздух и море през 2018-а"}
{"url": "http://www.focus-news.net/news/2017/10/22/2449184/chez-razpredelenie-podobri-sigurnostta-na-elektrozahranvaneto-v-rayon-oborishte-v-sofiya.html", "text": "ЧЕЗ Разпределение България подобри сигурността на електрозахранването в столичния район „Оборище“. Компанията подмени 4 кабела средно напрежение. Това съобщиха от пресцентъра на дружеството.  Новите съоръжения ще доставят електроенергия на 7 000 клиенти на дружеството между улиците „Шипка“ и „Оборище“. В резултат ще бъде намален рискът от възникване на аварии и ще се съкрати значително срокът за тяхното отстраняване.\r\nПрез октомври ЧЕЗ Разпределение стартира 33 инвестиционни проекта за подобряване на сигурността на електрозахранването в Западна България. 15 от тях компанията реализира в София.  \r\nИзвън столицата най-мащабният проект, който стартира през октомври е в област Монтана – там ще бъде подобрена сигурността на електрозахранването чрез реконструиране на електроразпределителната мрежа ниско напрежение. В Благоевградска област ще бъде извършена подмяна на кабел 20 киловолта и изграждане на тръбна мрежа в с. Елешница, община Разлог. В Козлодуй ще бъдат подменени кабели средно напрежение на стойност 96 хил. лева, а в с. Черквица, област Плевен, ще бъде извършена реконструкция на мрежа ниско напрежение на стойност 65 хил. лева. \r\nПрез 2017 г. ЧЕЗ Разпределение извършва мащабна инвестиционна програма с цел подобряване на услугата за своите клиенти.", "date": "2017.10.22", "title": "ЧЕЗ разпределение подобри сигурността на електрозахранването в район „Оборище“ в София"}
{"url": "http://www.focus-news.net/news/2017/10/22/2449185/am-trakiya-politseyski-patrul-e-razpolozhen-pri-tunel-trayanovi-vrata-v-posoka-sofiya.html", "text": "Полицейски патрул с регистрационен номер 9865 е разположен на АМ „Тракия“ при тунел „Траянови врата“  в посока София, предаде репортер на Агенция „Фокус“.", "date": "2017.10.22", "title": "АМ „Тракия“: Полицейски патрул е разположен при тунел „Траянови врата“  в посока София"}
{"url": "http://www.focus-news.net/news/2017/10/22/2449186/tass-liderat-na-pobediloto-na-cheshkite-izbori-dvizhenie-iska-chehiya-da-igrae-po-aktivna-rolya-v-es.html", "text": "Чехия трябва да играе по-активна роля в ЕС и да търси съюзници за решението на проблемите с нелегалната миграция. Такова мнение изказа Андрей Бабиш, лидер на движение „АНО“ (Акция на недоволните граждани), което спечели изборите за долна камара на чешкия парламент в събота, предава ТАСС.\r\n„Трябва да подготвим теми, в които търсим изменение и да ги предложим в Европейския съвет. Двойно подобряване на качеството на хранителните продукти, решение (на проблемите) с миграцията, борбата с миграцията и други въпроси“, заяви Бабиш.\r\nТой отбеляза, че страните от Вишеградската група (Чехия, Словакия, Полша и Унгария), искащи да не се изпълняват миграционните квоти, наложени от Европейския съюз, се нуждаят от съюзници, като той определи като потенциални такива Австрия, Словения и Хърватия. „Определено имаме съюзник в лицето на Австрия, позицията на (председателят на австрийската Народна партия и министър на външните работи Себастиян) Курц по въпроса за миграцията съвпада с нашата“, подчерта лидерът на „АНО“.\r\nДвижението на Бабиш удържа победа на изборите за долната камара на чешкия парламент в събота, след като получи 29,64% от гласовете на избирателите.\r\nПревод и редакция:", "date": "2017.10.22", "title": "ТАСС: Лидерът на победилото на чешките избори движение иска Чехия да играе по активна роля в ЕС"}
{"url": "http://www.focus-news.net/news/2017/10/22/2449187/afp-liderat-na-ruskata-opozitsiya-aleksey-navalni-e-osvoboden-ot-zatvora.html", "text": "Руският опозиционен лидер Алексей Навални заяви, че е бил освободен от московския затвор, където е излежал 20-дневната си присъда, наложена му за организирането на несъгласувани с властите протести, предава AFP.\r\n„Здравейте. Навън съм“, написа Навални в социалната мрежа „Инстаграм“, публикувайки своя снимка, направена на улицата. Освобождаването му беше така организирано от руската полиция, че да бъде избегнато присъствието на големи групи журналисти пред затвора.\r\nПревод и редакция:", "date": "2017.10.22", "title": "AFP: Лидерът на руската опозиция Алексей Навални е освободен от затвора"}
{"url": "http://www.focus-news.net/news/2017/10/22/2449188/blagoevgrad-samo-v-lyavata-lenta-se-izvarshva-dvizhenieto-po-tretoklasen-pat-198-gotse-delchev-katuntsi-petrich.html", "text": "Само в лявата лента се извършва движението по третокласен път – 198 Гоце Делчев-Катунци-Петрич при км 38+380, в село Горно Спанчево. Това съобщиха за Радио „Фокус“ – Пирин от Областно пътно управление – Благоевград. Причината е разрушена подпорна стена с дължина 15 метра, заради която дясното платно за движение е подкопано. Движението е урегулирано с необходимите пътни знаци до края на месец октомври. Едното платно за движение е деформирано поради активизирало се свлачище и преминаването се извършва само в едната лента на пътя между селата Блатска и Абланица, при км 7+700. Временната организация на движението е урегулирана с необходимите пътни знаци. Без затруднения към този час се извършва движението по автомагистрала „Струма“, главен път Е-79 и второкласен път – 19 Симитли – Гоце Делчев. Трафикът по основните пътни направления в областта е нормално интензивен. През нощта няма регистрирани тежки пътни инциденти. С повишено внимание трябва да се извършва движението по главен път Е-79 в района на Кресненското дефиле и по второкласен път – 19 Симитли – Гоце Делчев, тъй като опасността от падащи камъни там е повишена.\r\nЛора КАЛЧЕВА", "date": "2017.10.22", "title": "Благоевград: Само в лявата лента се извършва движението по третокласен път – 198 Гоце Делчев-Катунци-Петрич"}
{"url": "http://www.focus-news.net/news/2017/10/22/2449189/plovdiv-do-sredata-na-2018-g-obshtina-karlovo-shte-izpalni-70-ot-proekta-za-podobryavane-na-obrazovatelnata-infrastruktura-i-shte-kandidatstva-za-sredstva-s-dopalnitelni-obekti.html", "text": "Целта на Община Карлово е да изпълни 70 % от проекта за подобряване на образователната инфраструктура по ОП „Региони в растеж“ и изискванията поставени от МРРБ до средата на 2018 година, за да кандидатства за средства с допълнителни обекти. Това каза за Радио „Фокус“ – Пловдив Данка Люртова, заместник-кмет на Карлово. Тя поясни, че МРРБ стимулира и дава възможност на общините, които са готови с доброто изпълнение и завършването на обекти по проекта до 70 % от стойността, да кандидатстват с  допълнителни обекти за финансиране. „Ние имаме готовност да кандидатстваме с проекти във връзка с пътната и образователната инфраструктура. Целта на Община Карлово е да усвои колкото се може повече средства. Европейските средства са едни от най-важните за всяка община“, коментира Данка Люртова.\r\nТя обясни, че по ОП „Региони в растеж“ 2014-2020 година, в частта й „Образователна инфраструктура“, Община Карлово е включила две обособени позиции – първата е училищата в град Карлово, а втората е детските градини в града и единия от филиалите в кв. „Сушица“. „Реконструкцията в СУ „Васил Левски“ е предвидено реновиране на околното пространство към училището и включването на 3 броя спортни площадки – за футбол, волейбол и баскетбол. Физкултурният салон ще се реконструира и разшири, като се цели в него да се помещава мултифункционално игрище за футбол, волейбол и баскетбол на закрито, също подвижни трибуни, съблекални и санитарни възли. На покрива на новопроектирания физкултурен салон ще се изгради тенис на корт с акрилна настилка, с ограждения и с осигурен достъп до него чрез асансьор. Предвидено е във филиала на СУ „Васил Левски“, така наречената Малка гимназия, да се реновира спортното игрище, като ще бъде изградено ново за футбол и баскетбол за малките ученици“, каза още Люртова.\r\nТя посочи, че по проекта за подобряване на образователната инфраструктура се предвижда още разширение и модернизация на филиала на ЦДГ „Ана Козинарова“ в село Розино. Това включва мерки за енергийна ефективност на съществуващата сграда, изграждане на нова отоплителна инсталация, разширение на детската градина чрез изграждането на двуетажна пристройка за нови 2 групи, също и изграждане на 4 открити площадки, по една за всяка група, с монтирани детски съоръжения, подходящи за възрастта на децата в градината.\r\n„Ще реконструираме и модернизираме плувния басейн в СУ „Христо Проданов“, като ще се осъвремени визията на интериоровото пространство пред зоната на басейна, променя се изцяло облицовката на басейна със стъклокерамика, преди която се полага нова хидроизолация, като се запазват размерите и основните му елементи. Ще се извърши ремонт на тоалетните, съблекалните и помощните помещения, които са към басейна.Ще се внедри видеонаблюдение, ще се обособят нов кабинет на треньора и помещение за техническа поддръжка“, обясни Люртова.\r\nПо думите й в северната част на дворното пространство на ОУ „Св. св. Кирил и Методий“ ще бъде изградена нова спортна площадка за тенис на корт, с акрилна настилка. Площадката ще бъде напълно оборудвана и достъпна за хора с увреждания. Ще има осветление, видеонаблюдение и ограда. В ОУ „Райно Попович“ ще се изгради ново мултифункционално игрище в в двора на училището. То ще бъде функционално за три вида спорт – футбол на малки врати, волейбол и баскетбол, като ще е снабдено със съответните съоръжения  и маркировка. Игрището е съобразено с изискванията за достъпна среда за хора с увреждания и оборудвана с видеонаблюдение. „Проектите за реконструкцията в детските градини „Васил Левски“, „Зорница“, „Първи юни“, „Гина Кунчева“, „Слънце“ и филиала й в кв. „Сушица“ целят реконструкция, модернизация и възстановяване на детските площадки и околното пространство на детските заведения така, че да се осигури развитие на децата в подходяща естетическа и здравословна среда, с гаранция на сигурност. В двора на всяка детска градина ще се изградят нови детски площадки, по една за всяка от групите. Ще се монтират нови комбинирани детски съоръжения, съобразени с възрастовата група и нормативните изисквания. Ще бъдат реконструирани подходите към тях и ще се реализират зелени площи с подходящи растителни видове, допълващи уникалния облик на средата“, обясни още заместник-кметът на Карлово.\r\nДанка Люртова посочи, че  общият срок за приключване на всички тези обекти е до месец септември 2018 година.\r\nТони МИХАЙЛОВ", "date": "2017.10.22", "title": "Пловдив: До средата на 2018 г. Община Карлово ще изпълни 70 % от проекта за подобряване на образователната инфраструктура и ще кандидатства за средства с допълнителни обекти"}
{"url": "http://www.focus-news.net/news/2017/10/22/2449190/pazardzhik-politseyski-patrul-e-razpolozhen-na-vhoda-na-grada.html", "text": "Полицейски патрул с регистрационен номер 2823  е разположен на входа на Пазарджик срещу сградата на затвора, предаде репортер на Агенция „Фокус“.", "date": "2017.10.22", "title": "Пазарджик: Полицейски патрул е разположен на входа на града"}
{"url": "http://www.focus-news.net/news/2017/10/22/2449191/reuters-podkrepyanite-ot-sasht-siriyski-demokratichni-sili-sa-prevzeli-klyuchovo-petrolno-nahodishte-v-iztochna-siriya.html", "text": "Подкрепяната от САЩ кюрдско-арабска въоръжена коалиция „Сирийски демократични сили“ (СДС) заяви, че е завзела важен петролен кладенец в източната сирийска провинция Дейр-ез-Зор в неделя, по време на офанзивата си срещу „Ислямска държава“, предава Reuters.\r\nОт коалицията твърдят, че са установили контрол над находището ал Омар, намиращо се на източния бряг на река Ефрат, което е едно от най-големите в Сирия. „СДС“ провежда настъпателна операция в богатата на петрол провинция Дейр-ез-Зор, с въздушната поддръжка на оглавяваната от САЩ коалиция. Офанзивата се провежда в района на изток от голямата река, разделяща провинцията.\r\nСирийската правителствена армия, подкрепяна от Русия и Иран, осъществява отделно настъпление срещу бойците от „Ислямска държава“, най-вече в района на запад от реката.\r\nПетролното находище ал Омар е разположено на около 10 километра северно от град ал Маядин, който беше превзет от правителствените сили и техните съюзници по-рано този месец.\r\nПревод и редакция:", "date": "2017.10.22", "title": "Reuters: Подкрепяните от САЩ „Сирийски демократични сили“ са превзели ключово петролно находище в Източна Сирия"}
{"url": "http://www.focus-news.net/news/2017/10/22/2449192/vitsepremierat-i-vanshen-ministar-ekaterina-zaharieva-zaminava-na-dvudnevno-poseshtenie-vav-frantsiya.html", "text": "Заместник министър-председателят по правосъдната реформа и министър на външните работи Екатерина Захариева ще бъде на двудневно посещение във Френската република на 23 и 24 октомври. Това съобщиха от пресцентъра на Министерство на външните работи (МВнР). \r\nВ първия ден от визитата си в Париж Захариева ще се срещне с министъра за Европа и външните работи на Франция Жан-Ив Льо Дриан. Двамата ще обсъдят предстоящото Българско председателство на Съвета на ЕС. Сред акцентите в разговорите на първите дипломати на България и Франция ще бъдат още теми от европейския дневен ред и бъдещето на Европейския Съюз, както и въпроси от областта на двустранното сътрудничество. \r\nНа 23 октомври вицепремиерът Захариева ще се срещне и с Генералния секретар по европейските въпроси Филип Леглиз–Коста. \r\nНа 24 октомври, в рамките на работна закуска, Екатерина Захариева ще разговаря с министъра на правосъдието и пазител на държавния печат на Франция Никол Белубе.", "date": "2017.10.22", "title": "Вицепремиерът и външен министър Екатерина Захариева заминава на двудневно посещение във Франция"}
{"url": "http://www.focus-news.net/news/2017/10/22/2449193/afp-pakistanskite-sili-za-sigurnost-sa-likvidirali-osem-teroristi-v-karachi.html", "text": "Пакистанските сили за сигурност са ликвидирали осем терористи, членуващи в група, опитала се да извърши покушение срещу опозиционни лидери, предава AFP, позовавайки се на информация от местните власти.\r\nПакистанските органи на реда са провели контра-терористична операция в квартал на столицата Карачи, след като са получили разузнавателна информация, че там има терористи, заяви говорител на полицейските власти за провинция Синд.\r\n„След интензивна престрелка, пет терористи са загинали на място, докато други трима, които са били заловени, са починали от раните си в болница“, каза той.\r\nПревод и редакция:", "date": "2017.10.22", "title": "AFP: Пакистанските сили за сигурност са ликвидирали осем терористи в Карачи"}
{"url": "http://www.focus-news.net/news/2017/10/22/2449194/dragomir-stoynev-bsp-e-sama-v-borbata-s-koruptsiyata-no-nyama-da-se-otkazhe.html", "text": "БСП е сама в борбата с корупцията. Трябва кураж, за да се води тази битка, но няма да се откажем. Това заяви пред БНР зам.-председателят на ПГ на „БСП за България“ Драгомир Стойнев, съобщиха от пресцентъра на Националния съвет на БСП. Той обясни, че проблемът с корупцията касае вече и националната ни сигурност. По думите му БСП е направила своите предложения и е станало ясно, че именно изцяло независим орган, какъвто предлага, може да доведе до реален резултат в борбата с корупцията. „ГЕРБ тотално се противопоставиха на това наше предложение. ВОЛЯ вероятно също ще бъдат против“, заяви Стойнев и припомни, че ВОЛЯ са помогнали да бъде отхвърлено ветото на президента на Закона за отбраната и въоръжените сили. Според него така е станала ясна коалицията, която е сформирана. „Който и каквото и да предлага, при положение, че и правосъдният министър Цачева заяви, че корупцията не винаги е престъпление, за какво да говорим“, каза социалистът.\r\nСтойнев заяви, че ако се приеме законопроектът на ГЕРБ, ще се създаде един орган, който няма да има разследващи функции и няма да свърши нищо. „Няма нищо лошо да се създаде един орган, дори и да има паралелни функции. Важното е кой ще управлява този орган и да не се контролира от управляващите, защото корупцията е, където е властта“, обясни зам.-председателят на ПГ на левицата. Той подчерта, че според БСП- шефът на този орган трябва да се назначава от държавния глава - президентската институция трябва да е независима и без значение коя партия е излъчила кандидатурата на президента, тя да е еднакво отдалечена от правителството. „Явно не такова е разбирането на управляващите и част от опозицията в НС“, коментира той.\r\nСтойнев бе категоричен, че БСП ще продължава да настоява за реална борба с корупцията, нищо че от няколко дни това за управляващите е престъпление. „Когато искаш да покажеш корупционна сделка и от следващия ден тя става елемент от национална сигурност, показва само какви са целите на управляващите. Може би така искат да работи и бъдещият орган“, заяви социалистът. Той поясни, че става въпрос за скандалния случай с оградата по границата ни с Турция. По думите му, когато журналисти от ВВС говорят, че корумпирани представители на българските власти помагат на мигранти да преминат границата; когато Елена Йончева в продължение на дни събира кадри и документи за корупция на длъжностни лица и заснема в реално време преминаване на организирани групи мигранти; когато опозицията иска да се обясни защо една ограда е трябвало да бъде двуредова, а изведнъж е станала едноредова, а за нея с похарчени 200 млн. лв.- разбира се, че има корупционни практики.  „В момента ни се казва, че това е обект на националната сигурност и нито един журналист няма право да излъчи този филм и да покаже снимка. Какво точно ще направи предлаганият орган от управляващите във важен случай, като този?“, попита той\r\nКато част от борбата на БСП с корупцията Стойнев посочи и поканата на лидера на БСП Корнелия Нинова до лидерите на парламентарно представените партии да изпратят общо писмо до Специализирания наказателен съд с искане за оповестяване на имената на политиците, замесени в случая КТБ. „Борисов вече подписа. Надяваме се и другите лидери да подпишат. Ако имената бъдат оповестени, следва компетентните органи да се самосезират“, заключи Драгомир Стойнев.", "date": "2017.10.22", "title": "Драгомир Стойнев: БСП е сама в борбата с корупцията, но няма да се откаже"}
{"url": "http://www.focus-news.net/news/2017/10/22/2449195/boil-banov-ubeden-sam-che-prisastvieto-mi-kato-ministar-shte-spomogne-za-mnogo-elementi-v-izkustvoto-i-kulturata.html", "text": "Убеден съм, че присъствието ми като министър ще спомогне за много елементи в изкуството и културата. Това каза министърът на културата пред БНТ. \"За мен министерството е въпрос на кауза. Преди това работих две години и половина като зам.-министър. Има някои неща, за които съм убеден, че имам визия. Убеден съм, че присъствието ми като министър ще спомогне за много елементи в изкуството и културата. Ако не съм убеден, няма да заемам този пост\", обясни министър Банов. \"Аз имам своето чувство за мисия. Не мога да кажа, че ми е трудно. Най-страшното е, че не мога да се виждам с приятели. Загубих в петък най-добрия си приятел - Стефан Щерев\", каза още министърът на културата.", "date": "2017.10.22", "title": "Боил Банов: Убеден съм, че присъствието ми като министър ще спомогне за много елементи в изкуството и културата"}
{"url": "http://www.focus-news.net/news/2017/10/22/2449196/kosovapress-v-kosovo-se-provezhdat-mestni-izbori.html", "text": "В неделя се провеждат местни избори в Косово. Гласуването започна в 7 часа българско време, предава Kosovapress.\r\nГражданите на Косово, притежаващи право на глас, ще имат възможността да изберат кметове и общински съветници в 38 общини.\r\nОт Independent Balkan News Agency твърдят, че обещанията, направени от политическите лидери по време на предизборната кампания, са подобни на тези, направени по време на предишни кампании.\r\nПолитическите анализатори поясниха, че обещанията не само са близки до тези, направени преди четири години, но са идентични и с обещанията, направени непосредствено след войната срещу Сърбия.\r\nПревод и редакция:", "date": "2017.10.22", "title": "Kosovapress: В Косово се провеждат местни избори"}
{"url": "http://www.focus-news.net/news/2017/10/22/2449197/razgrad-25-godishen-mazh-e-postradal-pri-katastrofa-mezhdu-selata-dyankovo-i-pobit-kamak.html", "text": "25-годишен мъж от село Острово пострада при катастрофа по пътя между селата Дянково и Побит камък. Това съобщиха от ОДМВР - Разград. Инцидентът станал около 23.00 часа на 21 октомври. При управление на лек автомобил \"Мерцедес\", А.А. изгубил контрол над превозното средство, излязъл от пътя и се блъснал в дърво. Пострадалият е настанен в Разградската болница с фрактури на ребра и крак. По случая е образувано досъдебно производство по чл.343, ал.1 Б от НК.", "date": "2017.10.22", "title": "Разград: 25-годишен мъж е пострадал при катастрофа между селата Дянково и Побит камък"}
{"url": "http://www.focus-news.net/news/2017/10/22/2449198/gazeta-expresskosovo-mestnite-izbori-v-kosovo-sa-test-za-gotovnostta-na-kosovo-da-se-priblizhi-kam-es.html", "text": "В неделя Косово избира кметове и общински съвети в 38 общини в страната. Тези избори се считат за ключов тест за готовността на Косово да се приближи към Европейския съюз, пише електронното издание Gazeta Express.\r\nПредседателят на Централната избирателна комисия (ЦИК) Валдет Дака заяви, по време на брифинг пред медиите в неделя, че изборните секции са отворени в цялата страна, като в някои от тях са се появили технически неизправности. Косово провежда редовни местни избори, след като през месец юни в страната се проведоха предсрочни парламентарни избори, които промениха политическия пейзаж в най-младата балканска държава. \r\nКато част от усилията да бъдат предотвратени нередности по време на гласуването, от Прокуратурата на страната обявиха, че са взели всички мерки и са ангажирали 100 прокурора и поддържащ персонал за изборния ден. Освен това, от косовската полиция са направили всичко необходимо за прилагането на оперативния план за деня на изборите.\r\nВ събота, президентът на Косово Хашим Тачи призова избирателите да отидат до урните и да покажат, че страната може да организира честни и демократични избори.\r\nВъв вота могат да вземат участие 1,8 милиона гласоподаватели.\r\nПревод и редакция:", "date": "2017.10.22", "title": "Gazeta Express(Косово): Местните избори в Косово са тест за готовността на Косово да се приближи към ЕС"}
{"url": "http://www.focus-news.net/news/2017/10/22/2449199/valentin-popov-sfsmvr-ako-iskaniyata-ni-ne-badat-izpalneni-shte-prodalzhim-s-protestite-si-po-vreme-na-balgarskoto-predsedatelstvo-na-saveta-na-es.html", "text": "Ако исканията ни не бъдат изпълнени, ще продължим  с протестите си  по време на Българското председателство на Съвета на ЕС. Това каза за Агенция „Фокус“ Валентин Попов, председател на Синдикалната федерация на служителите в МВР. „Днешният протест е част от програмата за протестни действия, която ние оповестихме още в началото на юли. Ако исканията ни не бъдат изпълнени, ние ще продължим по време на Българското председателство на Съвета на ЕС“, каза Попов. Председателят на СФСМВР поясни, че на днешния протест очаква да дойдат всички, които не са ангажирани служебно. „Никога не правим предварително прогнози колко колеги и приятели ще се включат в наши протести. Истината е, че разчитаме на почти всички, които не са ангажирани служебно да дойдат“, каза председателят на СФСМВР. Попов подчерта, че неглижирането на исканията и оставането на заден план на проблеми, свързани с МВР и заплащането на служителите, минава всякакви граници.  „Време е да се сложи край“, допълни той. \r\nДеница КИТАНОВА", "date": "2017.10.22", "title": "Валентин Попов, СФСМВР: Ако исканията ни не бъдат изпълнени, ще продължим  с протестите си по време на Българското председателство на Съвета на ЕС"}
{"url": "http://www.focus-news.net/news/2017/10/22/2449200/dobrich-protestno-avtoshestvie-potegli-za-kardam-i-granitsata-s-republika-rumaniya.html", "text": "Протестно автошествие потегли за Кардам и границата с Република Румъния, предаде кореспондентът на Радио „Фокус” – Варна. Протестът е част от поредицата организирани срещу инвестиционно намерение за проучване и добив на газ в Община Генерал Тошево. В 11.00 часа в центъра на добруджанското градче започнаха да се събират граждани и малко по-късно с надути клаксони те потеглиха с превозни средства към границата със северната ни съседка. Огромна колона от леки коли и мотори, с развети български земя, потегли към село Кардам. Преди дни бяха организирани други протести, но под формата на митинги – един на площада в град Генерал Тошево и един пред сградата на РИОСВ във Варна. Бе представена обща декларация, която обединява граждани, политически структури и НПО, като всички категорично се обявяват срещи заявеното инвестиционно намерение, защото подобни дейности ще нарушат екологичното равновесие в Добричка област, например може да се стигне до замърсяване на подпочвени води. Добруджа е земеделски район, сред най-големите производители на зърно и други селскостопански култури в страната. Декларацията е подкрепена и от природозащитници. Другата седмица – на 28 октомври, се очаква протест и блокиране на същия път, организиран от земеделците в областта.\r\nЖулиета НИКОЛОВА", "date": "2017.10.22", "title": "Добрич: Протестно автошествие потегли за Кардам и границата с Република Румъния"}
{"url": "http://www.focus-news.net/news/2017/10/22/2449201/valentin-popov-sfsmvr-ima-dialog-s-mvr-no-ne-sa-vodeni-formalni-pregovori-po-iskaniyata-ni-obyaveni-ot-yuli.html", "text": "Не са водени формални преговори по исканията на СФСМР, обявени от юли. Това каза за Агенция „Фокус“ Валентин Попов, председател на Синдикалната федерация на служителите в МВР. По думите му са водени разговори във формат Съвет за социално партньорство, срещи между синдикати и представители на политическо ръководство, но формално преговори, както го изисква Законът за МВР, не са водени до момента.  Попов уточни, че диалог между синдикатите и МВР обаче има. „Едно е да се води диалог, друго е да се говори за резултата от него. Ние през цялото време чуваме как не било възможно със задна дата да се увеличат заплати, чисто юридически. Това разбира се, не е вярно. Напълно възможно е. От друга страна започна да се говори за увеличение със задна дата, след юли. Когато ние поставихме исканията си, не ставаше въпрос за задна дата, ставаше въпрос за началото на юли. Дори и да приемем, че е прав председателят на Съвета заместник-министър Балабанов, че не е възможно увеличение със задна дата, имаше възможност и все още има да се увеличат заплатите със задна дата“, коментира Попов и уточни, че заплатите все още могат да бъдат увеличени от началото на декември. Според него аргументацията на СФСМВР е пълна и изчерпателна. Председателят на СФСМВР поясни, че аргументите на управляващите са, че държавният бюджет няма възможност за увеличение на заплатите на полицаите. Той обърна внимание, че тази теза се представя на фона  на изявленията на финансовия министър Владислав Горанов и на премиера Бойко Борисов, че България е на водещо място в ЕС по някои икономически показатели, затова че има преизпълнение на събираемостта на бюджетни средства в приходната част на бюджета. Попов подчерта, че от СФСМВР не могат да приемат, че държавата не е имала възможност за едно увеличение на заплатите на полицаите. \r\nТой отчете, че искането за пари за униформи е било част от едно друго тяхно искане за спешни изменения в Закона за МВР. „Това се случи. Беше спешно променен законът, така че да има възможност, служителите да получат паричната равностойност затова, че 4-5 години не бяха получавали униформа“, поясни Попов. „Искането ни за нов Закон за МВР, който да влезе в Народното събрание през следващата 2018 г., също стои без сериозни разговори по него. Що се отнася до второто, за което говорехме, че парите за униформи са част от него“, каза Валентин Попов. По думите му вместо това, което са предлагали синдикатите да влезе спешно като изменение в Закона за МВР, в промените, които са сега в Народното събрание между първо и второ четене има някои предложения на народни представители, между които едно, което шокира. „Става дума за определяне на минималния числен състав пожарникари в екип, който до момента се урежда с наредба. Заради това, че Главна дирекция „Пожарна безопасност и защита на населението“ не е в състояние да осигури минимум от трима служители в екип, са на път да се закриват малки участници и служби на ПБЗН. В момента се предлага да бъде уреден минимален числен състав пожарникари от екип трима, но с една уговорка да може да се прави изключение за малки населени места с под 5 хиляди жители, в които да може да се дават дежурства и да се изпълняват задълженията по гасене на пожари и противодействие на резултати от бедствия от екипи в състав двама души. Нещо, което преди повече от две-три години смятаме, че беше прието от всички в тази държава като ненужно излагане на риск живота и здравето на служителите“, каза Валентин Попов. Той поясни, че в момента се прави опит това да бъде закрепено със закон. „Силно се надявам народните представители да проявят разум в това отношение“, посочи Попов. \r\nДеница КИТАНОВА", "date": "2017.10.22", "title": "Валентин Попов, СФСМВР: Има диалог с МВР, но не са водени формални преговори по исканията ни, обявени от юли"}
{"url": "http://www.focus-news.net/news/2017/10/22/2449202/burgas-pozhar-e-goryal-v-apartament-na-ul-hristo-botev-nyama-postradali.html", "text": "Пожар е горял в апартамент на ул. „Христо Ботев“ в Бургас, няма пострадали. Това съобщиха за Агенция „Фокус“ от пресцентъра на МВР. Пожарът е възникнал сутринта и вече е погасен. Заради пожара хората са били евакуирани. \r\nДеница КИТАНОВА", "date": "2017.10.22", "title": "Бургас: Пожар е горял в апартамент на ул. „Христо Ботев“, няма пострадали"}
{"url": "http://www.focus-news.net/news/2017/10/22/2449203/the-slovenia-times-mnenieto-na-kandidatite-za-prezidentskiya-post-za-rolyata-na-sloveniya-v-mezhdunarodnite-otnosheniya.html", "text": "Деветте кандидата на президентските избори в Словения, които се провеждат в неделя, 22 октомври, дадоха кратки интервюта пред словенското електронно издание The Slovenia Times относно това, как виждат ролята на Словения в международните отношения, в частност, от аспекта на предизвикателствата, които поставят масовата миграция и тероризма. Освен това, те споделят кой е първият световен лидер, с който искат да се срещнат при евентуалното си избиране за президент. Агенция „Фокус“ ви представя интервютата на тримата основни кандидата в надпреварата.Борут Пахор (настоящият президент, независим кандидат) \r\nПахор е набелязал две стратегически задачи за словенската външна политика: да остане, колкото е възможно по-дълбоко интегрирана към ядрото на ЕС и да запази инициативата в моделирането на новата визия за Общността. На второ място, той иска запазването на добрите отношения със съседите на Словения. \r\nСпоред настоящият президент, няма съмнение, че е в интереса на страните-членки на ЕС, Съюза да е силен, и отвътре, и отвън, както и да е успешен стратегически партньор на САЩ. Това е и причината, по думите на Пахор, поради която е важно за Общността да поддържа добри взаимоотношения с Русия, като те са много важни за сигурността и просперитета в Европа.Мая Маковец Бренчич (кандидат от управляващата „Партия на модерния център“ на премиера Миро Церар) \r\nКолкото по-успешен е ЕС, толкова по-успешна ще е Словения. Това е причината, поради която Маковец Бренчич иска Словения да остане в максимална близост до ядрото на ЕС. Според нея, страната има важна роля в моделирането на днешния образ на ЕС. Това може да се забележи, разглеждайки активното участие на Словения в разрешаването на мигрантската криза, когато тя е служила като ключова връзка между страните-членки и държавите извън ЕС.\r\nАко стане президент, тя би желала първо да проведе срещи с президентите на съседните на Словения страни, с цел да съхрани добросъседските отношения.Мариян Шарец(кандидат на собствената си партия „Листа на Мариян Шарец“, която е извън парламента и кмет на град Камник\r\nВъпреки малкия си размер, Словения трябва да направи така, че гласът ѝ да се чува. Това ознчава, че тя трябва да привлече съюзници, но и че трябва да изрази ясната си позиция, че иска ефективен ЕС. Според него, когато става дума за подсигуряване на шенгенските граници, това означава набавянето на допълнително оборудване и персонал по границите на тези страни. Тероризмът, според неговите думи, е генериран в голяма степен от суперсилите, които си поделят отговорността за горещите точки по света, където е най-силно изразен този проблем.\r\nПървото пътуване на Шарец извън границите на Словения би било в Загреб, защото проблемите с Хърватия са най-важни в настоящия момент. Заради факта, че френския президент Еманюел Макрон е с три седмици по-млад от него, той вярва, че двамата със сигурност ще намерят отговорите на съвременните проблеми.\r\nПревод и редакция:", "date": "2017.10.22", "title": "The Slovenia Times: Мнението на кандидатите за президентския пост за ролята на Словения в международните отношения"}
{"url": "http://www.focus-news.net/news/2017/10/22/2449204/stotitsi-protestirashti-politsai-tragnaha-na-shestvie-ot-mvr-kam-ministerstvoto-na-finansite-i-pl-narodno-sabranie.html", "text": "Стотици полицейски служители се събраха в градинката пред сградата на МВР, откъдето тръгнаха на шествие към Министерството на финансите и пл. „Народно събрание“, за да се включат в протестния митинг на Синдикалната федерация на служителите на МВР (СФСМВР), предаде репортер на Агенция „Фокус“. Днешният национален протест е поредният от серията протести, стартирали на 5 юли 2017 г., като основните искания на СФСМВР са за увеличение на основните възнаграждения на работещите във ведомството с минимум 15%, обвързване на основното възнаграждение със социалноизмерим показател и изготвянето на нов Закон за МВР с участието на синдикалните организации.\r\nЦветилена СИМЕОНОВА", "date": "2017.10.22", "title": "Стотици протестиращи полицаи тръгнаха на шествие от МВР към  Министерството на финансите и пл. \"Народно събрание\""}
{"url": "http://www.focus-news.net/news/2017/10/22/2449205/tass-parlamentarnite-izbori-v-irak-shte-se-sastoyat-na-12-may-2018-godina.html", "text": "Висшата независима избирателна комисия (ВНИК) на Ирак назначи дата за провеждането на избори за Съвета на представителите (парламента) на страната, предава ТАСС, като се позовава се на информация от иракски телевизионен канал.\r\nСпоред неговата информация, парламентарните избори ще се състоят на 12 май 2018 година.\r\nЗаявлението на ВНИК прозвуча на фона на дебатите за смяна на избирателната комисия, които се водят вече няколко месеца в местния парламент. Редица депутати искат отстраняването на действащия състав на комисията, като гласуването по въпроса беше отложено неколкократно.\r\nПревод и редакция:", "date": "2017.10.22", "title": "ТАСС: Парламентарните избори в Ирак ще се състоят на 12 май 2018 година"}
{"url": "http://www.focus-news.net/news/2017/10/22/2449206/stara-zagora-dvama-dushi-sa-zaginali-sled-sbivane-v-diskoteka-v-s-panicherevo.html", "text": "Двама души са загинали след сбиване в дискотека в с. Паничерево. Това съобщиха за Агенция „Фокус“ от ОДМВР – Стара Загора. Инцидентът е станал късно вечерта в събота. Между две групи от ромски произход е възникнал скандал. Групите са се сбили, по време на което двама души са намушкани с нож. Други двама души са пострадали леко, прегледани са и са освободени. Изясняват се обстоятелствата и участниците в инцидента. \r\nМариела РУСЕВА", "date": "2017.10.22", "title": "Стара Загора: Двама души са загинали след сбиване в дискотека в с. Паничерево"}
{"url": "http://www.focus-news.net/news/2017/10/22/2449207/blagoevgrad-narusheno-e-vodopodavaneto-v-nyakoi-rayoni-na-selo-riltsi-i-gradovete-simitli-razlog-i-dobrinishte-poradi-remonti-na-ulichnata-vodoprovodna-mrezha.html", "text": "Нарушено е водоподаването в някои райони на село Рилци и градовете Симитли, Разлог и Добринище поради ремонти на уличната водопроводна мрежа. Това съобщи за Радио „Фокус“ – Пирин дежурният диспечер във „Водоснабдяване и Канализация” ЕООД-Благоевград.\r\nВ село Рилци ремонт на уличен водопровод и канал се извършва в село на улица „Илинден“. До 1 декември от 08.00 до 18.00 часа по време на строително-монтажните работи, водоподаването ще бъде нарушено. Препоръчително е живущите в района да се запасят с необходимите количества вода за битови нужди.\r\nВ Симитли дейностите се извършват по улица „Партизанска“ на кв. Дъгова махала. В тази връзка до  31 октомври във времето до 18:00 часа водоподаването в посоченият участък ще бъде преустановено.\r\nЗаради ремонта на уличен водопровод по улица „Опълченска“ в Разлог също до 31 октомври в часовете от 08:30 до 19:30 часа ще бъде нарушено водоподаването по улиците „Опълченска”, „Иларион Макариополски”, „Бела река” и „Цар Самуил“. Препоръчва се на потребителите, които ще бъдат засегнати от нарушаването на водоподаването в горепосочените населени места, да се запасят с необходимото им количество вода за питейно-битови нужди.\r\nРемонт на уличен водопровод се извършва и по ул. „Иван Вазов” в Добринище. От днес до 31 октомври, от 08:30 до 16:30 часа ще бъде нарушено водоподаването по ул. „Иван Вазов”, Добринище. Препоръчително е живущите в районите, където ще се извършват ремонтни дейности да се запасят с необходимите количества вода за битови нужди.\r\nЛора КАЛЧЕВА", "date": "2017.10.22", "title": "Благоевград: Нарушено е водоподаването в някои райони на село Рилци и градовете Симитли, Разлог и Добринище поради ремонти на уличната водопроводна мрежа"}
{"url": "http://www.focus-news.net/news/2017/10/22/2449208/south-china-morning-post-direktorat-na-tsru-predupredi-da-ne-bade-pitan-ako-kim-chen-un-umre-sluchayno.html", "text": "Директорът на ЦРУ Майк Помпео омаловажи твърденията, че има заговор за убийството на севернокорейския лидер Ким Чен-ун, но призна, че иска да създаде „много по-свирепа служба“. Той каза още, че Ким е рационален играч, фокусиран върху оставането си на власт и това „да се събужда жив в собственото си легло“ всеки ден, пише хонгконгското издание South China Morning Post.\r\nВсе пак, ако някой ден Ким не се появи за работа, то не би имало смисъл да питате директора на ЦРУ Май Помпео за това.\r\n„С цялото ми уважение... ако Ким Чен-ун изчезне, имайки предвид историята на ЦРУ, аз просто няма да коментирам този въпрос“, заяви той, когато бе попитан какво ще се случи ако севернокорейският лидер умре внезапно.\r\nСеверна Корея излезе с твърдения, по-рано тази година, че ЦРУ, работейки с южнокорейското разузнаване, се е опитало да ликвидира Ким, без да представя доказателства за тях.\r\n„Мисията на Ким Чен-ун е просто да остане на власт“,  подчерта Помпео.\r\nПревод и редакция:", "date": "2017.10.22", "title": "South China Morning Post: Директорът на ЦРУ предупреди да не бъде питан, ако Ким Чен-ун умре случайно"}
{"url": "http://www.focus-news.net/news/2017/10/22/2449209/pregled-na-mezhdunarodnite-novini-do-13-chasa-agentsiya-fokus.html", "text": "Поне 15 военни кадети са убити при терористична атака в Кабул в събота. Информацията е потвърдена от говорител правителството, който е съобщил, че още поне четирима души са откарани в болница. \r\nАтаката е станала на входа на военната академия в града, като човек, носещ колан с експлозиви се е приближил към сградата, след което се е взривил. По този начин общият брой на загиналите в Афганистан през последната седмица достигна 200 души, припомнят от медията. Отговорност за нападението са поели талибаните. \r\nТова е втора такава атака в рамките на 24 часа, след като петък 56 души бяха убити при нападение в шиитски храм, организирана от „Ислямска държава“.  \r\n*** Гласоподавателите в северните италиански региони Ломбардия и Венето ще проведат референдуми, чрез които се надяват да получат по-широки автономни правомощия от централното правителство в Рим.\r\n„Консултативните“ избори са само началото на процес, който може, в течение на времето, да доведе до прехвърляне на правомощия от Рим към регионите. Идеята за отделяне от Италия е споделяна от много тесен кръг последователи. Въпреки това се очаква, че и в двете области ще надделеят поддръжниците на по-широка автономия. Според анализаторите, тези референдуми са отражение на центробежни процеси, предизвикани от плебисцита в Шотландия, решението на Великобритания да напусне ЕС и каталунската криза.\r\nОчаква се и двата региона да гласуват в полза на получаването на по-широки автономни права, но избирателната активност ще има решаващо значение за това каква тежест ще имат резултатите.\r\nВ регион Венето явката трябва да е над 50%, за да бъде валидно гласуването, докато в Ломбардия не съществуват подобни ограничения, но ниската избирателна активност ще намали значението на гласуването и ще отслаби позициите на местното управление в евентуални преговори с Рим.\r\nЛомбардия, със столица Милано и Венето, с център Венеция, са дом на една четвърт от италианското население и произвеждат около 30% от италианската икономическа продукция.\r\n*** Лидерът на движение „АНО“, победило на изборите за долната камара на чешкия парламент, Андрей Бабиш заяви, че неговото движение и той самият, са открити за сътрудничество с всички политически сили в страната.\r\nСлед преброяването на 99,97% от бюлетините, подадени на изборите за долната камара на чешкия парламент, явният победител е центристкото движение „АНО“, оглавявано от милиардера Андрей Бабиш. То получи 29,64% от гласовете, изпреварвайки с повече от два пъти най-близкия си конкурент.\r\n„Ние сме във възторг и сме ужасно благодарни на нашите избиратели, които ни подкрепиха толкова масово, отдавайки ни почти милион и половина гласове. Те повярваха в нас, независимо от проведената двугодишна дезинформационна кампания срещу движението. Открити сме за сътрудничество с всички партии, които го искат“, заяви Бабиш.\r\nСпоред думите на лидера на „АНО“, на него му се иска да състави такова правителство, което представлява задружен отбор, без да губи време. „Ние не сме никаква заплаха за демокрацията, ние сме проевропейски ориентирано движение“, подчерта Бабиш.\r\nДвижението спечели победа и в 13-те области на Чешката република, включително в Прага, което се случва за първи път, откакто Чехия е самостоятелна република. След преброяването на 99,97% от бюлетините, стана ясно, че в новия състав на долната камара на парламента ще влязат девет партии.\r\nОсвен „АНО“, това са „Гражданската демократична партия“ (11,32%), Пиратската партия (10,79%), движение „Свобода и пряка демокрация“ (10,64%), комунистите (7,76%), социал-демократите (7,27%), Демократично-християнската партия(5,8%), движение TOP 09 (5,3%) и движение „Ръководители и независими“ (5,17%).\r\nВ изборите са взели участие 60,83% от осемте милиона регистрирани избиратели.\r\n*** Гласоподавателите в Словения избират сред деветте кандидати, кой ще бъде начело на страната за следващите пет години, в шестите президентски избори в историята на независимата държава. Изборите ще продължат до 19 часа.\r\nДевет кандидати се състезават за президентството. В изборите могат да участват 1 716 039 гласоподаватели. Отворени са 3 074 редовни секции  и 88 избирателни секции на територията на страната, предназначени за тези, които искат да гласуват извън мястото на пребиваване. Повече от половината от избирателните секции в Словения, а именно 1790, са достъпни за хора с увреждания. Избирателите в чужбина ще могат да гласуват в една от 32-те избирателни секции в дипломатическите и консулските мисии.\r\nГласоподавателите получиха информация за избирателната си секция и деня на гласуването у дома, но могат да гласуват с валиден личен документ въз основа на регистрацията им в избирателния регистър. Тези, които са регистрирани погрешно ще бъдат освободени от избирателния регистър и ще имат възможност да гласуват със сертификат.\r\n*** Чехия трябва да играе по-активна роля в ЕС и да търси съюзници за решението на проблемите с нелегалната миграция. Такова мнение изказа Андрей Бабиш, лидер на движение „АНО“ (Акция на недоволните граждани), което спечели изборите за долна камара на чешкия парламент в събота.\r\n„Трябва да подготвим теми, в които търсим изменение и да ги предложим в Европейския съвет. Двойно подобряване на качеството на хранителните продукти, решение (на проблемите) с миграцията, борбата с миграцията и други въпроси“, заяви Бабиш.\r\nТой отбеляза, че страните от Вишеградската група (Чехия, Словакия, Полша и Унгария), искащи да не се изпълняват миграционните квоти, наложени от Европейския съюз, се нуждаят от съюзници, като той определи като потенциални такива Австрия, Словения и Хърватия. „Определено имаме съюзник в лицето на Австрия, позицията на (председателят на австрийската Народна партия и министър на външните работи Себастиян) Курц по въпроса за миграцията съвпада с нашата“, подчерта лидерът на „АНО“.\r\nДвижението на Бабиш удържа победа на изборите за долната камара на чешкия парламент в събота, след като получи 29,64% от гласовете на избирателите.\r\n***Руският опозиционен лидер Алексей Навални заяви, че е бил освободен от московския затвор, където е излежал 20-дневната си присъда, наложена му за организирането на несъгласувани с властите протести.\r\n„Здравейте. Навън съм“, написа Навални в социалната мрежа „Инстаграм“, публикувайки своя снимка, направена на улицата. Освобождаването му беше така организирано от руската полиция, че да бъде избегнато присъствието на големи групи журналисти пред затвора.\r\n*** Подкрепяната от САЩ кюрдско-арабска въоръжена коалиция „Сирийски демократични сили“ (СДС) заяви, че е завзела важен петролен кладенец в източната сирийска провинция Дейр-ез-Зор в неделя, по време на офанзивата си срещу „Ислямска държава“.\r\nОт коалицията твърдят, че са установили контрол над находището ал Омар, намиращо се на източния бряг на река Ефрат, което е едно от най-големите в Сирия. „СДС“ провежда настъпателна операция в богатата на петрол провинция Дейр-ез-Зор, с въздушната поддръжка на оглавяваната от САЩ коалиция. Офанзивата се провежда в района на изток от голямата река, разделяща провинцията.\r\nСирийската правителствена армия, подкрепяна от Русия и Иран, осъществява отделно настъпление срещу бойците от „Ислямска държава“, най-вече в района на запад от реката.\r\nПетролното находище ал Омар е разположено на около 10 километра северно от град ал Маядин, който беше превзет от правителствените сили и техните съюзници по-рано този месец.\r\n*** В неделя се провеждат местни избори в Косово. Гласуването започна в 7 часа българско време.\r\nГражданите на Косово, притежаващи право на глас, ще имат възможността да изберат кметове и общински съветници в 38 общини.\r\nОт Independent Balkan News Agency твърдят, че обещанията, направени от политическите лидери по време на предизборната кампания, са подобни на тези, направени по време на предишни кампании.\r\nПолитическите анализатори поясниха, че обещанията не само са близки до тези, направени преди четири години, но са идентични и с обещанията, направени непосредствено след войната срещу Сърбия.\r\n***В неделя Косово избира кметове и общински съвети в 38 общини в страната. Тези избори се считат за ключов тест за готовността на Косово да се приближи към Европейския съюз.\r\nПредседателят на Централната избирателна комисия (ЦИК) Валдет Дака заяви, по време на брифинг пред медиите в неделя, че изборните секции са отворени в цялата страна, като в някои от тях са се появили технически неизправности. Косово провежда редовни местни избори, след като през месец юни в страната се проведоха предсрочни парламентарни избори, които промениха политическия пейзаж в най-младата балканска държава. \r\nКато част от усилията да бъдат предотвратени нередности по време на гласуването, от Прокуратурата на страната обявиха, че са взели всички мерки и са ангажирали 100 прокурора и поддържащ персонал за изборния ден. Освен това, от косовската полиция са направили всичко необходимо за прилагането на оперативния план за деня на изборите.\r\nВ събота, президентът на Косово Хашим Тачи призова избирателите да отидат до урните и да покажат, че страната може да организира честни и демократични избори.\r\nВъв вота могат да вземат участие 1,8 милиона гласоподаватели.", "date": "2017.10.22", "title": "Преглед на международните новини до 13 часа ( Агенция „Фокус“ )"}
{"url": "http://www.focus-news.net/news/2017/10/22/2449210/plovdiv-navarshvat-se-114-godini-ot-rozhdenieto-na-balgarskiya-hudozhnik-zlatyu-boyadzhiev.html", "text": "Навършват се 114 години от рождението на българския художник Златю Бояджиев. Това съобщиха за Радио „Фокус“ – Пловдив от Галерия „Златю Бояджиев“ в града. Художникът е роден на 22 октомври 1903 година в Брезово. Златю Бояджиев е член-кореспондент на Академията на изкуствата на ГДР от 1975 година. Образът на човека заема централно място в творчеството му. Художникът обхваща двете крайни състояния на човешката природа – страдание и мъка, вяра и любов, идеализъм и саможертва. В картините си Златю Бояджиев изобразява селския бит и радостта от общуването с природата. Сред най-известните му творби са „Към кланицата“, „Стълпотворение“, „Нестинари“ , „Баба и внуче“, „Овчари край село Брезово“, „Зима в Пловдив“, „Свинарка“ и много други. През 1952 година в Пловдив е създадена художествена галерия на негово име. От 1984 година в нея е разположена най-голямата колекция от 72 картини на Златю Бояджиев, които представят двата характерни периода в неговото творчество. След тежък инсулт през 1951 година художникът започва да рисува с лявата ръка.\r\nЗлатю Бояджиев умира на 2 февруари 1976 година.\r\nТони МИХАЙЛОВ", "date": "2017.10.22", "title": "Пловдив: Навършват се 114 години от рождението на българския художник Златю Бояджиев"}
{"url": "http://www.focus-news.net/news/2017/10/22/2449211/tass-ot-ruskoto-ministerstvo-na-otbranata-upodobiha-bombardirovkata-na-koalitsiyata-oglavyavana-ot-sasht-na-rakka-na-tazi-sreshtu-drezden-prez-1945-godina.html", "text": "Бойната авиация на САЩ и коалицията оглавявана от тях, е бомбардирала Ракка по същия начин, по който е бомбардиран Дрезден по времето на Втората световна война. В рамките на операцията по освобождаването на града от терористите от „Ислямска държава“ са загинали хиляди мирни сирийци, заяви в неделя официалният представител на Министерството на отбраната на Русия генерал-майор Игор Конашенков, цитиран от ТАСС.\r\n„Ракка наследи съдбата на Дрезден от 1945 година, заличен от лицето на земята от англо-американските бомбардировачи“, заяви генералът.\r\nКакто вече агенция „Фокус“ информира, Конашенков изрази съмненията на руското военно ведомство относно целите, поради които Вашингтон, Париж и Берлин възнамеряват да отделят милиони долари и евро за възстановяването на мирния начин на живот в града, като според неговите думи, те „по-скоро се стремят да заметат следите от варварските си бомбардировки, погребали в руините на Ракка хиляди „освобождавани“ от „Ислямска държава“ мирни жители“.\r\nПревод и редакция:", "date": "2017.10.22", "title": "ТАСС: От руското министерство на отбраната уподобиха бомбардировката на коалицията, оглавявана от САЩ, на Ракка на тази срещу Дрезден през 1945 година"}
{"url": "http://www.focus-news.net/news/2017/10/22/2449212/chudotvornata-ikona-ot-rilskiya-manastir-shte-poseti-lovchanska-eparhiya-na-23-oktomvri.html", "text": "Чудотворната икона от Рилския манастир на „Света Богородица Одигитрия“, известна и като „Света Богородица Осеновица“/Осеняваща/, около чийто образ са разположени мощи на 32-ма християнски светци, ще посети Ловчанска епархия. Това съобщиха от отдел \"Връзки с обществеността\" при Св. Синод на БПЦ.\r\nЧудотворната икона Пресвета Богородица, наричана Осеновица, от Рилския манастир ще посети Ловчанска епархия за благословение на жителите ѝ. Иконата ще бъде тържествено изнесена от Съборния храм „Рождество Богородично” на Рилската св. Обител, където се съхранява, на 23 октомври. Ще посети градовете: Пирдоп, Етрополе, Ботевград, Троян и Ловеч и ще отпътува обратно за светата обител на 30 октомври. Във всички градове на епархията при посещението на Чудотвворната икона местното свещенство ще отслужи Вечерня, Утреня и св. Литургия, като литургиите ще оглави лично Негово Високопреосвещенство Ловчанският митрополит Гавриил.\r\nГрафикът на посещението е следният: \r\n23 октомври, понеделник, 10.00 ч. - Отпътуване на иконата от Рилския манастир, посрещане в храм „Успение Богородично” град Пирдоп – 13.00 ч., 17.00 ч. – Вечерня. \r\n24 октомври: 08.00 ч. – Утреня, 09.00 ч. Литургия, 14.00 ч. отпътуване. 15.00 ч. посрещане в Храм \r\n„Свети Архангел Михаил” град Етрополе, 17.00 ч. – Вечерня. \r\n25 октомври: 08.00 ч. - Утреня, 09.00 ч. – Литургия, 14.00 ч. – отпътуване на иконата, 15.00 ч. посрещане в  храм „Успение Богородично”, град Ботевград, 17.00 ч. – Вечерня. \r\n26 октомври: 07.30 – отпътуване на иконата за храм „Възнесение Господне”, град Ботевград, 08.00 ч. – Утреня, 09.00 ч. – Литургия, 14.00 ч. – отпътуване, 15.00 ч. – посрещане на иконата в храм „Всех святих”, град Тетевен, 17.00 ч. – Вечерня. \r\n27 октомври: 08.00 ч. – Утреня, 08.00 ч. Литургия, 14.00 ч. – отпътуване на иконата за храм \r\n „Света преподобна Петка-Параскева”, град Троян, 15.00 ч. – посрещане, 17.00 ч. – Вечерня. \r\n28 октомври: 08.00 ч. – Утреня, 09.00 ч. – Литургия, 14.00 ч. – отпътуване на иконата за храм „Света Троица”, град Ловеч, 15.00 ч. – посрещане, 17.00 ч. – Вечерня. \r\n29 октомри: 07.30 – отпътуване на иконата за Катедрален храм \r\n„Св. св. Кирил и Методий”, град Ловеч, 07.45 – посрещане на светинята, 08.00 ч. – Утреня, 09.00 ч. – Литургия, 17.00 ч. – Вечерня. \r\n30 октомври: 08.00 ч. – Утреня, 10.00 ч. – отпътуване на светинята обратно за Рилския манастир. \r\n----------\r\nЧудотворната икона на „Света Богородица Одигитрия“, известна и като „Света Богородица Осеновица“ /Осеняваща/ се съхранява в главния храм „Рождество Богородично“ на Рилския манастир. Около централния образ на Божията майка са разположени свети мощи на 32-ма християнски светци, чиито имена са изписани върху метални пластини. Голяма част от тези мощи са на светии, които са били съвременници на Христос-Спасителя, лично са слушали от Него благовестието Му и са станали свидетели на спасителното Му дело, като например възкресения от Спасителя св. Лазар, св. Мария Магдалина, св. ап. и ев. Матей, св. ев. Лука, както и мощи на св. прор. Даниил - четвъртият от “големите” пророци (Исаия, Иеремия, Иезекиил, Даниил). Подобни икона на Света Богородица с реликварий за свети мощи са известни само още три. \r\nКолко стара е самата икона не може да се каже със сигурност. Според преданието през 1173 г. византийският император Мануил I Комнин се случило да води военни действия в областта до гр. Сердика, днешна София. Той страдал от болест на ръцете, която много го затруднявала. По това време мощите на св. Йоан Рилски били в ротондата „Св. Георги” в града и той отишъл да им се поклони. След като се помолил, ръцете му били помазани от свещениците с елей от едно от кандилата на светеца и ръцете му били изцелени.  В знак на благодарност императорът оставил лично тази икона, която до този момент винаги била с него по време на военните походи, като заветът му бил тя винаги да съпътства мощите на светеца, където и да се намират те. Така иконата първо се озовала във Велико Търново, а сетне и в Рилския манастир. \r\nВ наше време иконата се изнася два пъти годишно от постоянното ѝ място - на петия ден на Светлата седмица и на 1 август, в началото на Богородичния пост. На 12.05.2007 г. в София иконата бе една от трите чудотворни икони на света Богородица /Троянска, Бачковска и Рилска/, пред които бе отправена всенародна молитва за осъдените на смърт български медици в Либия, които само два месеца по-късно по чудо бяха освободени и се прибраха живи и здрави в родината.\r\nСветият образ на Божията Майка от Рилския манастир се почита като изцелителка при тежки заболявания и при масови епидемии. Има свидетелства за това на колко много хора, които се обръщат с вяра към нея, тя е помогнала. Едно от забележителните чудеса се случило преди два века. Тогава при тежка чумна и холерна епидемии целият регион край манастира бил засегнат. По молба на населението двама йеромонаси и един дякон, след всенощно бдение и молебен с лития изнесли чудотворния образ от манастира. Навсякъде иконата била посрещана с почит, извършвал се водосвет и се обикаляли домовете. С благодатната помощ на Божията Майка страшният мор се прекратил.  През целия 19 век чудотворната икона е спасявала от епидемии десетки селища в България. Тогава управата на съответното населено място пишела молба до игумена на Рилския манастир да им бъде изпратена иконата „Света Богородица Осеновица“, за да се сложи край на епидемията. По този начин иконата пропътувала хиляди километри не само в региона, но и из цялата страна.\r\nМногобройни са свидетелствата за чудесата от древността до днес, свързани с иконата на Пресвета Богородица, за хората, които с вяра, чисто сърце  и искрена молитва се обръщат към пречистият ѝ лик.", "date": "2017.10.22", "title": "Чудотворната икона от Рилския манастир ще посети Ловчанска епархия на 23 октомври"}
{"url": "http://www.focus-news.net/news/2017/10/22/2449213/sofiya-za-kratko-dvizhenieto-po-bul-tsar-osvoboditel-beshe-zatvoreno-zaradi-protesta-na-politsaite.html", "text": "Националният протест на полицаите достигна до сградата на Народното събрание и за кратко затвори движението по бул. „Цар Освободител“, предаде репортер на Агенция „Фокус“. Стотици служители на МВР от цяла България се събраха днес в столицата, за да представят отново своите искания. Протестиращите уточниха, че ще продължат с протестните действия, докато исканията им не бъдат изпълнени. \r\nЦветилена СИМЕОНОВА", "date": "2017.10.22", "title": "София: За кратко движението по бул. „Цар Освободител“ беше затворено заради протеста на полицаите"}
{"url": "http://www.focus-news.net/news/2017/10/22/2449214/dobrich-okolo-200-koli-se-vklyuchiha-v-protestnoto-shestvie-po-patya-general-toshevo-kardam.html", "text": "Около 200 коли се включиха в протестното шествие по пътя Генерал Тошево - Кардам, предаде кореспондентът на Радио „Фокус” – Варна. Колоната бе предвождана от полицейски патрул, следван от около 50 мотоциклета. Шествието потегли от централната част на Генерал Тошево и с бавна скорост измина пътя до село Кардам, където колоната обърна и се върна по обратния път. По маршрута на всеки разклон имаше полицейски патрули. Подписката, която бе започната преди дни в знак на протест срещу инвестиционното намерение на фирма да добива газ в региона, продължава. Към момента са събрани над 4000 подписа на добруджанци от различни населени места в района. През следващите дни в няколко села в Община Генерал Тошево ще се проведат обществени обсъждания по темата. Финалното обсъждане е предвидено за 28 октомври. \r\nЖулиета НИКОЛОВА", "date": "2017.10.22", "title": "Добрич: Около 200 коли се включиха в протестното шествие по пътя Генерал Тошево – Кардам"}
{"url": "http://www.focus-news.net/news/2017/10/22/2449215/afp-politsiyata-na-izrael-e-arestuvala-15-dushi-zaradi-kampaniyata-im-za-predotvratyavane-na-sreshtite-na-evreysko-arabski-dvoyki.html", "text": "Израелската полиция е арестувала 15 заподозрени евреи, след провеждането на операция под прикритие в група, обвинена, че е следяла и заплашвала арабски мъже, които са се срещали с жени-еврейки, предава AFP,като се позовава на информация от местните власти.\r\nИзраелско радио съобщи, че между задържаните е Бензи Гопщайн, известен лидер на крайно-дясната група „Лехава“, но от полицията са отказали да потвърдят съобщението.\r\nАрестите и обиските са извършени едновременно в Ерусалим, Северен и Южен Израел и поселения в района на Западния Бряг, заявиха от полицията.\r\n„Петнадесет заподозрени, известни на полицията като активни членове на организацията „Лехава“, са арестувани или задържани за разпит снощи, като част от полицейско разследване по подозрение, че са следили и заплашвали членове на малцинствени групи(араби), имащи връзки с еврейски девойки или млади жени“, пише в полицейско съобщение по случая.\r\nОт органите на реда съобщиха, че заподозрените все още са обект на разследване и не е ясно дали срещу тях ще бъдат повдигнати обвинения.\r\nОрганизацията „Лехава“ се противопоставя на смесените бракове. През август 2014 година, нейните членове организираха демонстрация на сватба между мюсюлманин и еврейка, по време на която викаха „Смърт за арабите“ и други расистки слогани.\r\nПревод и редакция:", "date": "2017.10.22", "title": "AFP: Полицията на Израел е арестувала 15 души заради кампанията им за предотвратяване на срещите на еврейско-арабски двойки"}
{"url": "http://www.focus-news.net/news/2017/10/22/2449216/burgas-67-godishen-mazh-e-postradal-pri-pozhara-na-ul-hristo-botev-v-grada.html", "text": "67-годишен мъж е леко пострадал при пожара на ул. \"Христо Ботев\" в града. Това съобщиха от пресцентъра на МВР. Сигналът за пожара е подаден в 5.37 часа тази сутрин. На място веднага са изпратени три пожарни автомобила с 9 огнеборци. Няма загинали, а пострадалият 67-годишен мъж е прегледан от екип на Спешна помощ. Били са евакуирани живущите в блока. По първоначални данни причината за пожара е небрежност при боравене с открит огън. Работата по случая продължава.", "date": "2017.10.22", "title": "Бургас: 67-годишен мъж е пострадал при пожара на ул. \"Христо Ботев\" в града"}
{"url": "http://www.focus-news.net/news/2017/10/22/2449217/benovska-otnovo-shte-pita-koy-i-na-kakvo-osnovanie-iska-i-mozhe-li-da-upravlyava-balgariya.html", "text": "Илиана Беновска отново ще пита: „Кой и на какво основание иска и може ли да управлява България?” в авторското си предаване „Беновска пита“ днес от 17.00 часа. Това съобщиха от екипа на предаването „Беновска пита“ по „Канал 3”. Нейни събеседници в днешното издание на предаването ще бъдат: министърът на туризма Николина Ангелкова, председателят на БСП - София и\r\nчлен на ИБ на БСП Калоян Паргов, председателят на Комисията за борба със сивата икономика и контрабандата Емил Димитров - Ревизоро, президентът на КТ „Подкрепа” Димитър Манолов.   \r\nПовторението се излъчва по Канал 3 и по К2 в неделя вечер от 22.30. Адресът на предаването е benovskapita@gmail.com", "date": "2017.10.22", "title": "Беновска отново ще пита: Кой и на какво основание иска и може ли да управлява България"}
{"url": "http://www.focus-news.net/news/2017/10/22/2449218/valentin-popov-sfsmvr-tezi-55-mln-leva-sa-gavra-s-iskaneto-ni-za-promyana-na-zamraznalite-ni-ot-godini-zaplati.html", "text": "Тези 55 млн. лева са гавра с искането ни за промяна на замръзналите ни от години заплати. Това каза председателят на Синдикалната федерация на служителите на МВР Валентин Попов по време на националния протест, който се провежда днес в София, във връзка с предвидените допълнителни 55 млн. лв. за МВР, предаде репортер на Агенция „Фокус“.\r\nПопов уточни, че до този момент не са започнали формални преговори между управляващи и синдикати - такива, каквито изисква законът. „Искаме да говорим за увеличение на заплатите сега, а не да ни залъгват, че били увеличили средствата за допълнителни възнаграждения. Говорят, че били заделили милиони тази година за специфични дейности, но ние искаме заплати, а не допълнителни възнаграждения“, каза още Попов.\r\nПредседателят на СФСМВР обясни, че не е ясно дали в тези 55 млн. лева се включват средствата, които ще бъдат раздавани по време на Българското председателството на Съвета на ЕС. „Като знак на благоволение говорят, че синдикатите ще бъдат поканени да участват в разпределението им, но това е само за да си измият ръцете с нас. Те няма да стигнат за никого и те са гавра с исканията ни да бъдат променени замръзналите ни от години насам заплати. Банален или не, пореден или не, този протест ще продължи колкото е нужно. Нямаме друг избор и не го искаме ние. Принуждават ни“, каза още Попов.\r\nЦветилена СИМЕОНОВА", "date": "2017.10.22", "title": "Валентин Попов, СФСМВР: Тези 55 млн. лева са гавра с искането ни за промяна на замръзналите ни от години заплати"}
{"url": "http://www.focus-news.net/news/2017/10/22/2449219/kathimerini-detronatsiyata-na-lidera-na-vmro-dpmne-nikola-gruevski.html", "text": "Новият правителствен съюз между „Социал-демократическия съюз на Македония“ (СДСМ) и албанските политически партии в Македония (в изданието – Бивша югославска република Македония (БЮРМ)) постигна разгромна победа в местните избори, проведени миналата неделя и най-вече в столицата Скопие, която е отделен район с около 800 хиляди избиратели, пише англоезичната версия на гръцкото издание Kathimerini.\r\nПремиерът на Македоня Зоран Заев излезе като безспорен победител от първия тур на местните избори, консолидирайки властта си и детронирайки бившия премиер-националист Никола Груевски, лидер на ВМРО-ДПМНЕ, като водещата политическа сила в столицата.\r\nИзходът от гласуването показва, че нещата в Македония са на път да се променят коренно и е много вероятно правителството на Заев скоро да разкрие картите си по отношение на спора за името с Гърция. Това ще е въпрос от голямо значение за политическите му амбиции, тъй като една от основните му цели е влизането в НАТО и ЕС.\r\nОбратно в Атина, правителството чака изборният процес в Македония да бъде приключен и формално и Заев да бъде обявен за безспорен лидер, за да може новата ера да бъде отбелязана и в преговорите за името, където и двете страни ще могат да започнат да лекуват раните от упорития проблематичен въпрос.\r\nЗаев вече изпрати позитивни сигнали към Атина по време на предизборната кампания за парламентарните избори, проведени през декември. Тогава той направи коментари за манията на Груевски да пренася античната история в настоящето: „Мога да кажа, че ерата на строенето на нови монументи, именуването на магистрали, летища и спортни съоръжения на личности от античността свърши. Историята ни обединява, защото е обща и нас не ни е срам да кажем, че делим историята си с тази или онази нация, защото това са европейските ценности.“\r\nПревод и редакция:", "date": "2017.10.22", "title": "Kathimerini: Детронацията на лидера на ВМРО-ДПМНЕ Никола Груевски"}
{"url": "http://www.focus-news.net/news/2017/10/22/2449220/nachalnikat-na-otbranata-general-leytenant-andrey-botsev-shte-uchastva-v-konferentsiya-na-departamenta-po-otbranata-na-sasht.html", "text": "Началникът на отбраната генерал-лейтенант Андрей Боцев ще участва в конференция на тема: „Противодействие на насилието от екстремистки организации“. Форумът се организира от Департамента по отбраната на САЩ и ще се проведе в периода 23 – 24 октомври 2017 г. във Вашингтон. Това съобщиха от Министерство на отбраната.\r\nВ конференцията ще участват началници на отбраната от почти 80 държави от цял свят. Те ще дискутират и споделят идеи за обединяване на усилията за противодействие на насилието и екстремизма.", "date": "2017.10.22", "title": "Началникът на отбраната генерал-лейтенант Андрей Боцев ще участва в конференция на Департамента по отбраната на САЩ"}
{"url": "http://www.focus-news.net/news/2017/10/22/2449221/iliana-benovska-g-zho-ninova-delite-li-bsp-na-svoi-i-chuzhdi-i-vie-samata-li-ste-partiyatai.html", "text": "Г-жо Нинова, делите ли БСП на „свои“ и „чужди“ и Вие, самата, ли сте партията? Това е въпросът на журналиста Илиана Беновска в днешното издание на предаването „Беновска пита” по Канал 3 и К2, съобщиха от екипа на предаването. Г-жо Нинова, на ГК на БСП заявихте: „Който има различно мнение да си го е казал“. Защо тогава ваши съпартийци Ви обвиняват, че не само не търпите чуждо, различно от Вашето мнение, а и делите БСП на „свои“ и „чужди“?  Как ще опровергаете думите на знакови фигури, които Ви направиха председател на БСП?\r\nМенторът Ви Румен Овчаров Ви предупреди, че „харесването е до време“ и че имате проблем: „Нинова върви през просото и създава вътрешни фронтове в партията и в Националния съвет. Един лидер, особено като Корнелия, която иска да свали Бойко Борисов и ГЕРБ от власт, трябва да консолидира около себе си сила. Трябва не да разделя, трябва да обединява”, каза Овчаров, но и заяви, че Вие, Нинова още сте ценна за партията.\r\nДни преди Очаров пловдивският лидер Георги Гергов (когото Вие, Нинова се опитахте да махнете от ИБ на БСП, но той сам си подаде оставката) излезе с открито писмо озаглавено „За падението на един председател“, в което, също, сподели, че Вие, Нинова: „тенденциозно и схематично раздели в две групи членовете на Националния Съвет на („Тя – ние” и „другите\"). Уверен съм, че падението на Корнелия Нинова не е падение на партията. А Корнелия не е партията“, написа Гергов. \r\nНа Градската конференция на БСП друг знаков политик (също елиминиран от Вас, Нинова) Янаки Стоилов заяви: „Ще поставя въпросите за самата партия. Ние често казваме, че не трябва да се занимаваме с партията, че има по-важни задачи. Аз мисля, че точно сега е времето да се занимаем повече с партията“.\r\nДруг член на НС д-р Емил Райнов пък Ви попита защо, след като в 44-тото НС ПГ на БСП е два пъти по-голяма, няма вотове на недоверие?\r\nЛидерът на БСП - София Калоян Паргов разкритикува ГЕРБ, но и също Ви предупреди: “Трябва да се внимава, тъй като БСП би могла да се поддаде на изкушение да остане само на повърхността на злободневните събития. Да показваш само греховете на управляващите не е алтернатива!“\r\nВъв връзка с предстоящия конгрес на БСП (чийто предмет БСП в голямата си част не разбира и не одобрява) се Вие, Нинова, се запитахте сама: „От нашия конгрес има големи очаквания: Какво ще излъчим?“ и странно заявихте: “Но пред нас стоят много открити въпроси и колебания. Затова ми се иска да ги решим по-трайно и с мнозинство. И този, който има различно мнение да си го е казал“.\r\nАз съм Беновска и питам: Беновска: Г-жо Нинова, делите ли БСП на „свои“ и „чужди“ и Вие, самата, ли сте партията?", "date": "2017.10.22", "title": "Илиана Беновска: Г-жо Нинова, делите ли БСП на „свои“ и „чужди“ и Вие, самата, ли сте партията?"}
{"url": "http://www.focus-news.net/news/2017/10/22/2449222/afp-koalitsiyata-na-shindzo-abe-specheli-vpechatlyavashta-pobeda-na-yaponskite-parlamentarni-izbori.html", "text": "Министър-председателят на Япония Шиндзо Абе постигна впечатляваща победа на предсрочните парламентарни избори в Япония, проведени в неделя. Според предвижданията на японските медии, резултатите поставят Абе на пътя да стане най-дълго служилият премиер на страната, предава AFP.\r\nКонсервативната коалицията на Абе, съставена от Либерално-демократическата партия и партия „Комейто“ , е на път да спечели 311 места в 465-местния парламент, според местните медии.\r\nПревод и редакция:", "date": "2017.10.22", "title": "AFP: Коалицията на Шиндзо Абе спечели впечатляваща победа на японските парламентарни избори"}
{"url": "http://www.focus-news.net/news/2017/10/22/2449223/plovdiv-blizo-40-signala-sa-postapili-na-zeleniya-telefon-na-regionalnata-inspektsiya-po-okolnata-sreda-i-vodite-v-grada-prez-septemvri.html", "text": "Общо 39 сигнала, отнасящи се до защитени животински видове и растителност, са постъпили на „зеления телефон“ на Регионалната инспекция по околната среда и водите в Пловдив през септември. Това съобщиха за Радио „Фокус“ – Пловдив от ръководството на институцията. След подадени сигнали са извършени необходимите проверки. Част от жалбите не са от компетентността на инспекцията и са препратени до други контролни органи за предприемане на действия.\r\nСъбраните от санкции суми през септември са над 47 000 лева. От тях малко над 11 000 лв. са преведени на общините, на чиято територия се намират санкционираните обекти. Най-големи са приходите за общините Пловдив и Карлово. Средствата трябва да се използват само за реализацията на екологични проекти.\r\nПрез септември експертите на РИОСВ – Пловдив са извършили общо 102 проверки на 91 обекта. Близо половината от тях са извънредни. Издадени са 30 предписания за установени несъответствия по прилагане на екологичното законодателство. Съставени са 4 акта за констатирани административни нарушения. През месеца са издадени 10 наказателни постановления за нарушаване на екологичното законодателство, при които са наложени санкции на обща стойност над 61 000 лв.\r\nТони МИХАЙЛОВ", "date": "2017.10.22", "title": "Пловдив: Близо 40 сигнала са постъпили на „зеления телефон“ на Регионалната инспекция по околната среда и водите в града през септември"}
{"url": "http://www.focus-news.net/news/2017/10/22/2449224/priklyuchi-protestat-na-sluzhitelite-na-mvr-v-sofiya.html", "text": "Приключи протестът на служителите на МВР в София, предаде репортер на Агенция \"Фокус\". Стотици полицаи от цялата страна се събраха днес на пл. „Народно събрание“ на национален протест с искане за увеличаване на заплатите с 15%. \r\n„Протестните действия ще продължат и занапред, но те вече ще бъдат с по-малко хора и с повече плакати на английски език, за да четат чужденците“, каза председателят на Синдикалната федерация на служителите на МВР Валентин Попов. Той уточни, че ако се наложи, ще протестират и по време на Българското председателство на Съвета на ЕС. \r\nГоворител на протестиращите съобщи oт импровизираната трибуна, че предстои протест в Берлин на 1 ноември, където на пресконференция ще бъдат отправени послания към управлението на България, но повече информация за това ще бъде оповестена през следващите дни. Той издаде и още една тема, която ще бъде засегната там, и това е, че съвсем скоро в европейска лаборатория е било проведено европейско изследване на българската кубинка, което е показало, че тя е с 28 пункта под европейските изисквания и се е оказало, че дясната пропуска повече от лявата. \r\nЦветилена СИМЕОНОВА", "date": "2017.10.22", "title": "Приключи протестът на служителите на МВР в София"}
{"url": "http://www.focus-news.net/news/2017/10/22/2449225/cnn-liderite-na-kataluniya-razkritikuvaha-planovete-na-ispanskoto-pravitelstvo-da-nalozhi-direktno-upravlenie-nad-oblastta.html", "text": "Лидерите на Каталуния настояха, че ще отхвърлят всеки опит на Мадрид да наложи директно управление над автономния регион, задълбочавайки кризата между Мадрид и Барселона, възникнала заради заплахите на каталунския лидер да обяви независимост на провинцията от Испания, предава CNN.\r\nВ събота, испанският премиер Мариано Рахой обяви плановете си да разпусне каталунския парламент, използвайки неизползван член на испанската конституция, като обеща да отстрани лидерите на региона възможно най-скоро и да организира нови избори.\r\nТова е най-сериозната заплаха, която е отправял Рахой, откакто в Каталуния се проведе плебсицит на 1 октомври. От своя страна, близо половин милион души протестираха срещу решението в провинциалната столица Барселона. Демонстрантите викаха „Свобода! Свобода! Свобода!“ и  „Рахой, Рахой, значи знаеш, че напускаме!“\r\nКаталунският лидер Карлес Пучдемон беше сред хилядите демонстранти, но не обяви независимост, както беше заплашил една седмица по-рано.\r\nТой каза, че „каталунските институции и народа на Каталуния не могат да приемат тази атака“, по време на телевизионно обръщение, в което обвини Мадрид, че иска да „унижи“ каталунския народ.\r\n„Това, което се прави с Каталуния, е директна атака срещу демокрацията и отваря вратите за злоупотреби от същия вид навсякъде, не само в Каталуния“, подчерта Пучдемон.\r\nДруги каталунски политици също се опълчиха срещу Рахой. Един от парламентарните лидери Карме Форсадел обвини испанския премиер в „огромна политическа безотговорност“ и че е „преминал всички линии“. „Той обяви фактически преврат, с който се опитва да превземе каталунските институции“, убеден е Форсадел. „Няма да отстъпим и крачка назад. Ние сме избрани от народа на тази страна като легитимни представители и като публични служители ние сме на тяхно разположение“.\r\nПревод и редакция:", "date": "2017.10.22", "title": "CNN: Лидерите на Каталуния разкритикуваха плановете на испанското правителство да наложи директно управление над областта"}
{"url": "http://www.focus-news.net/news/2017/10/22/2449226/blagoevgrad-v-selo-brezhani-se-provede-8-iyat-praznik-na-brezhanskiya-kesten.html", "text": "Село Брежани събра гости и жители на селото на осмото издание на Празника на брежанския кестен. Това съобщиха за Радио „Фокус“ - Пирин от Сдружение „Хора и традиции“. Тази година той премина под знака на предстоящото честване на 170-годишнината на местния храм „Свети Димитър“ – едно от най-старите действащи огнища на православната вяра в Югозападна България. “В навечерието на осмото издание на вече традиционния есенен празник на кръгла маса в Югозападното държавно предприятие в Благоевград специалисти разискваха проблемите и перспективите за развитие на кестеновите насаждения в района на Брежани и грижите за съхраняването на този уникален природен дар. Днешното празненство започна с откриването на изложба с творби на участниците в завършилия преди дни тук пленер „Живопис 2017“ на тема „Българската гора“, съобщиха още сдружението. В Брежани сутринта се състоя и тържествено заседание на Общинския съвет, на което със званието „Почетен гражданин на община Симитли“ бе удостоен инж. Костадин Чонков, дългогодишен директор на някогашната мина „Пирин“ в Брежани. Снежана Стоименова представи биографията на уважавания инженер, който е помогнал много за развитието на община Симитли. На площада бяха изложени печени кестени, от които всеки имаше възможност да вкуси. Гостите опитаха и от топлите питки, баници, характерни местни ястия с кестени и други вкусотии, приготвени от гостоприемните домакини на Брежани и техните приятели от Делчево, Македония, които бяха подредени в кулинарна изложба.\r\nЛора КАЛЧЕВА", "date": "2017.10.22", "title": "Благоевград: В село Брежани се проведе 8-ият Празник на брежанския кестен"}
{"url": "http://www.focus-news.net/news/2017/10/22/2449227/tass-zveno-su-35-shte-popalni-sastava-na-iztrebitelniya-polk-v-kareliya.html", "text": "Звено многоцелеви изтребители Су-35 от поколение 4++, произведени в авиозавода в Комсомолск-на-Амур, ще пристигнат в Карелия, за да бъдат базирани за постоянно в състава на изтребителния авиационен полк на Западния военен окръг(ЗВО), предава ТАСС, като се позовава на съобщение от пресслужбата на ЗВО.\r\n„Летателния и техническия състав на авиационния полк на ЗВО пристъпи към подготовка за пребазиране на звена от най-новите многоцелеви изтребители Су-35 от поколение 4++, приети в завода-изготвител в Комсомолск-на-Амур за включване в състава на ескадрилата и за постоянно базиране в Карелия. Екипажите ще проведат изпитателни полети с новите изтребители, за да проверят готовността на двигателите, основните системи и агрегатите за полет с дължина осем хиляди километра с три спирания за зареждане, на оперативните летища на Източния и Централния военни окръзи“, пише в съобщението.\r\nСлед полета, екипажите на Су-35 ще пристъпят към изпълнението на планови учебно-тренировъчни полети и ще застъпят на бойно дежурство за охраната на въздушните граници на северозападна Русия.\r\nСу-35 е модернизиран свръхманеврен многофункционален изтребител, в който са използвани технологии от пето поколение, осигуряващи превъзходство над изтребителите от аналогичен клас. Радиолокационната забележимост на изтребителя, в сравнение със самолетите от четвърто поколение, е намалена с няколко пъти.\r\nПревод и редакция:", "date": "2017.10.22", "title": "ТАСС: Звено Су-35 ще попълни състава на изтребителния полк в Карелия"}
{"url": "http://www.focus-news.net/news/2017/10/22/2449228/mvr-v-sasht-se-provezhda-godishnata-konferentsiya-na-mezhdunarodnata-asotsiatsiya-na-politseyskite-nachalnitsi.html", "text": "В САЩ се провежда годишната конференция на Международната асоциация на полицейските началници. Това съобщиха от пресцентъра на МВР. Главният секретар на МВР главен комисар Младен Маринов и директорът на ГД \"Национална полиция\" главен комисар Христо Терзийски участват във форума във Филаделфия. По време на конференцията са планирани и множество работни срещи на високо ниво с представители на различни американски правоохранителни структури. Българската делегация проведе поредица от двустранни срещи в Регионалния офис на ДЕА във Филаделфия и с представители на правосъдната система в града. От американска страна участваха ръководителят на Регионалния офис на ДЕА – Филаделфия специален агент Гари Тъгъл, регионалният директор на ДЕА за Европа и други ръководни служители на Агенцията за борба с наркотиците. \r\nОфисът на ДЕА - Филаделфия е отговорен за територия с население над 7 милиона души, като има юрисдикция да провежда операции за противодействие на международния наркотрафик в световен мащаб. \r\nПравосъдната система на гр. Филаделфия бе представена от заместник щатския прокурор Томас Периконе, федерален съдия Ричард Лорет и апелативния съдия Фелипе Рестрепо. \r\nПо време на срещата българската делегация беше запозната с актуалната обстановка по линия на международния наркотрафик и наркоразпространение в щатите Пенсилвания и Делауеър. Бяха обсъдени действащи съвместни проекти и бъдещи общи инициативи в противодействието на трансграничния наркотрафик и борбата с навлизането на нови видове вискорискови наркотични вещества, както на територията на България, така и в Европа и Америка. \r\nБяха обсъдени и обменени добри практики, свързани с изграждането на стратегии за превантивно пресичане на новопоявили се тенденции в трафикирането и разпространението на наркотици. Дискутираха се и начини за откриване и противодействие на корупционни практики сред служителите на правоохранителните структури, пряко ангажирани в борбата с наркопрестъпността. Американската страна представи работещи успешни модели за координиране на общите усилия на различни държавни институции при разследване на престъпления, свързани с наркотици. \r\nВ резултат на проведената среща бяха планирани бъдещи съвместни действия, които да доведат до конкретни резултати в борбата организираната международна престъпност.", "date": "2017.10.22", "title": "МВР: В САЩ се провежда годишната конференция на Международната асоциация на полицейските началници"}
{"url": "http://www.focus-news.net/news/2017/10/22/2449229/blagoevgrad-v-selo-mikrevo-shte-provezhda-tretiyat-den-na-mezhdunarodniya-folkloren-festival-maleshevo-pee-i-tantsuva.html", "text": "Днес в село Микрево е третият ден на 14-тото издание на Международния фолклорен фестивал „Малешево пее и танцува“. Това съобщиха за Радио „Фокус“ - Пирин организаторите на фестивала. В конкурсната програма на фестивала участват над 270 регистрирани творчески единици – индивидуални изпълнители, състави, ансамбли и групи, включващи над 3 500 участника. Изпълненията на участниците се оценяват от жури съобразно категорията и възрастовата група, в която попадат. В неделната вечер преди награждаването на лауреатите на 14-тото издание на МФФ „Малешево пее и танцува“ гостите на фестивала ще имат възможността да изживеят неповторими емоции със спектакъла „Осмото чудо“, представен от Националния фолклорен ансамбъл „Българе“.\r\nЛора КАЛЧЕВА", "date": "2017.10.22", "title": "Благоевград: В село Микрево ще провежда третият ден на Международния фолклорен фестивал „Малешево пее и танцува“"}
{"url": "http://www.focus-news.net/news/2017/10/22/2449230/ria-novosti-bivshiyat-ruski-poslanik-vav-vashington-zayavi-che-vinagi-ima-pole-za-sporazumenie-mezhdu-sasht-i-rusiya.html", "text": "Бившият руски посланик във Вашингтон и заместник-председател на Съвета на Руската федерация по международни отношения Сергей Кисляк счита, че винаги е имало, и ще има поле за споразумение между Кремъл и Белия дом, предава РИА Новости .\r\nТой припомни, че когато е работил в САЩ, не се е поддавал на емоции.\r\nНа въпрос дали между САЩ и Русия има поле за договорености, той заяви, че „то винаги съществува“.\r\n„При всички трудности, които възникнаха, в нито един етап и в нито един случай не затворихме вратата за възможността да работим заедно по въпроси, които вълнуват Русия“, подчерта той за отношенията със САЩ. Симеон Миланов", "date": "2017.10.22", "title": "РИА Новости: Бившият руски посланик във Вашингтон заяви, че винаги има поле за споразумение между САЩ и Русия"}
{"url": "http://www.focus-news.net/news/2017/10/22/2449231/aa-amerikanski-vazdushen-udar-eliminira-40-ekstremisti-v-afganistan.html", "text": "Американските въоръжени сили извършиха въздушен удар в източната афганска провинция Нангархар, която граничи с Пакистан, предава Anadolu Agency. При американския удар бяха елиминирани 40 въоръжени бойци, за които се смята, че са близки до „Ислямска държава“.\r\nГоворителят на регионалните сили за сигурност в провинцията, Хазрат Хусейн заяви, че въздушният удар е бил насочен срещу скривалища на въпросните бойци по границата с Пакистан.\r\n„Двама командири на Даеш („Ислямска държава“, бел.р.), а именно Кари Куран и Кари Фида, които ръководеха лагера, в който се обучаваха самоубийствени атентатори. Те, както и още няколко местни и чуждестранни бойци бяха елиминирани в Ачин“, заяви той. Симеон Миланов", "date": "2017.10.22", "title": "AA: Американски въздушен удар елиминира 40 екстремисти в Афганистан"}
{"url": "http://www.focus-news.net/news/2017/10/22/2449232/stara-zagora-hilyadi-grazhdani-prisastvaha-na-poklonenieto-na-d-r-evgeniy-zhelev.html", "text": "Хиляди граждани присъстваха на поклонението на д-р Евгений Желев. Това съобщиха от пресцентъра на Община Стара Загора. Близки и приятели, колеги и хиляди граждани се стекоха днес, за да отдадат последна почит на д-р Евгений Желев, два мандата кмет на Стара Загора. Повече от три часа старозагорци се редиха на опашка, за да се простят с обичания лекар, кмет, политик, министър на здравеопазването и преди всичко човек. \r\nПоклонението бе в сградата на Старозагорската опера, за която той положи много усилия да бъде възстановена след опожаряването ѝ през 1991 година.\r\nЕкспрезидентът Георги Първанов, бивши министри и съратници на доктора в политиката, лекари, дейци на културата, общественици, граждани търпеливо чакаха, за да кажат последно сбогом на загиналия при нелеп инцидент градоначалник на Стара Загора (1999-2007). Тук бяха бивши и настоящи депутати, както и общински съветници от всички политически сили. Хиляди граждани, докоснали се до обаятелната личност на Евгений Желев, също дойдоха, за да го изпратят в последния му път. \r\nДесетки венци и букети изпратиха от всички институции, с които докторът е работил. Кметът на София Йорданка Фандъкова също изпрати цветя. Траурната церемония започна с опело, извършено от Старозагорския митрополит Киприан и свещеници. “За дните на добрия живот има брой, но доброто име пребъдва довека. Нека си спомним многото неща, които през своя кратък, но изпълнен с деятелност живот, направи д-р Евгений Желев. Нека с добро да помним дългогодишния Старозагорски градоначалник. Нека молителстваме пред Престола на Сърцеведеца и праведен Съдия Господ Иисус Христос по Своята велика милост да му дари покой от неговите трудове и да настани душата му в селенията на праведниците. Вечна и блажена нека бъде неговата памет!”, каза в обръщението си митрополит Киприан.\r\nПоследна почит към „големия Човек” отдаде кметът Живко Тодоров. „ Д-р Евгений Желев, ти направи много за Стара Загора! Доказа, че не партиите имат значение, а хората! Направи така, че да останеш в историята на града и направи така, че хората да те обичат! Поклон пред паметта ти, докторе! Никога няма да те забравим!”, написа по-рано кметът.\r\n„Той беше кмет на място и ще остави спомен като духовен стратег на древния град. Правеше ни съпричастни към успехите, но не ни спестяваше проблемите, винаги с мисъл за хората”, каза в траурното си слово Георги Първанов. Той припомни как д-р Желев е настоявал за идването на руския самолет по време на пожарите през 2007 г., как се е преборил руският президент Владимир Путин да мине през Стара Загора, в знак на признателност. „Д-р Желев доказа, че добротата в политиката не е слабост, а сила. Беше единица мярка за човещина. Колкото и време да мине д-р Желев ще бъде обичан и уважаван”, каза още Първанов.\r\n„Д-р Желев беше кмет, служещ отдадено на своите съграждани, ще го запомним като достоен човек”, написа действащият президент Румен Радев в съболезноветелен  адрес. Още десетки такива адреси са изпратили, хора, работили с Евгений Желев. \r\nПо пътя към гробищата катафалката с тялото на градоначалника, премина покрай знаковите сгради на Художествената галерия и Регионалния музей, направени по негово време, след това по централния булевард „Цар Симеон Велики”, където той водеше празничните шествия в Града на липите. \r\nД-р Желев бе погребан на Старозагорските гробища, близо до друга знакова личност за Стара Загора генерал Делчо Делчев.", "date": "2017.10.22", "title": "Стара Загора: Хиляди граждани присъстваха на поклонението на д-р Евгений Желев"}
{"url": "http://www.focus-news.net/news/2017/10/22/2449233/afp-v-berlin-se-provede-demonstratsiya-sreshtu-vlizaneto-na-alternativa-za-germaniyav-bundestaga.html", "text": "Хиляди демонстранти в Берлин излязоха на митинг срещу „Алтернатива за Германия“, предава AFP .\r\nПротестът бе насочен срещу влизането на партията в германския Бундестаг. Демонстрантите носеха плакати с надписи като „спрете АфД“ и „сърцето ми бие за мултикултурализма“.\r\n„Когато Алтернатива за Германия стъпи в Бундестага за първи път на 24 октомври, тя трябва да знае, че нашият парламент не е трибуна за расизъм, дискриминация и исторически фалшификации“, заяви един от крайнолевите организатори на митинга.\r\nАгенция „Фокус“ припомня, че дясната и антиимигрантска партия „Алтернатива за Германия“ спечели 12,6 % от гласовете на германските избиратели. Симеон Миланов", "date": "2017.10.22", "title": "AFP: В Берлин се проведе демонстрация срещу влизането на „Алтернатива за Германия“в Бундестага"}
{"url": "http://www.focus-news.net/news/2017/10/22/2449234/reuters-desetki-hilyadi-yaponski-grazhdani-byaha-posavetvani-da-se-evakuirat-zaradi-tayfuna-lan.html", "text": "Десетки хиляди граждани в цяла Япония бяха посъветвани да се евакуират заради тайфуна „Лан“, предава Reuters. В японските летища  бяха прекратени стотици полети, а редица жп гари прекратиха работа в изборния ден на страната, заради приближаването на природната стихия до бреговете на Япония.\r\nТайфунът „Лан“ е 4-та категория буря. Той се движи в североизточна посока с 50 километра в час, заявиха от Японската метеорологична агенция.\r\n„Вятърът и дъждът ще станат по-силни до вечерта, тъй че вземете мерки, колкото се може по-рано, за предпочитане преди да се стъмни“, предупредиха властите.\r\nТайфунът ще засегне основния японски остров Хоншу. Симеон Миланов", "date": "2017.10.22", "title": "Reuters: Десетки хиляди японски граждани бяха посъветвани да се евакуират заради тайфуна „Лан“"}
{"url": "http://www.focus-news.net/news/2017/10/22/2449235/namalyava-broyat-na-bolnite-ot-varitsela-v-plovdiv-i-oblastta.html", "text": "Намалява броят на болните от варицела в Пловдив и областта. Това сочи справка на Радио „Фокус“ – Пловдив на сайта на Регионалната здравна инспекция. За периода от 12 до 18 октомври болните от варицела са 22-ма души, 11 от които на територията на град Пловдив. През миналия отчетен период болните са били 32, 19 от които в областта. Леко увеличение се отчита при засегнатите от чревни инфекции. От 12 до 18 октомври регистрираните случаи са 23 срещу 22 през предходния отчетен период. Регистрираните случаи на скарлатина са 4, като броят им е с един по-малко спрямо миналата седмица. Броят на болните от вирусен хепатит се запазва почти без промяна – 23 случая срещу 22 през предходния отчетен период. 88 на 10 000 души е заболеваемостта в Пловдив и областта, сочат последните данни от 15 октомври.\r\nТони МИХАЙЛОВ", "date": "2017.10.22", "title": "Намалява броят на болните от варицела в Пловдив и областта"}
{"url": "http://www.focus-news.net/news/2017/10/22/2449237/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-23-oktomvri.html", "text": "„Софийска вода” временно ще прекъсне водоснабдяването в някои части на столицата на 23 октомври. Това съобщиха от пресцентъра на дружеството. Във връзка с пресвързване на уличен водопровод на ул. „Тодор Каблешков“, жк. „Красно село“, се налага спиране на водоподаването от 10:00 до 22:00 часа на клиентите на „Софийска вода”, живеещи в района на: жк. „Славия“, НПЗ Средец, жк. „Красна поляна“ 3, жк. „Сердика“; бул. \" Братя Бъкстон\"  ъгъла с ул. „Тодор Каблешков“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: жк. „Славия“ до бл. 6; ул. „Добротич“ ъгъла с ул. „Златна Добруджа“; ул. „Гюешево“ пред бл. 24.\r\nВъв връзка с изграждане на сградно водопроводно отклонение на ул. „Милин камък“, жк. „Лозенец“, се налага спиране на водоподаването от 9:00 до 18:00 часа на клиентите на „Софийска вода”, живеещи в района на: по ул. „Милин камък“ от ул. „Кръстьо Сарафов“ до ул. „Миджур“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Кръстьо Сарафов“ ъгъла с ул. „Милин камък“. \r\nВъв връзка с монтаж на спирателен кран на ул. „Урвич“, с. Панчарево, се налага спиране на водоподаването от 10:00 до 16:00 часа на клиентите на „Софийска вода”, живеещи в района на: ул. „Урвич“, ул. „Юрий Гагарин“, ул. „Стефан Петров“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Юрий Гагарин“ ъгъла с ул. „Стефан Петров“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 121 21 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2017.10.22", "title": "„Софийска вода” временно ще прекъсне водоснабдяването в някои части на столицата на 23 октомври"}
{"url": "http://www.focus-news.net/news/2017/10/22/2449238/am-trakiya-politseyski-patrul-e-razpolozhen-pri-tunela-trayanovi-vrata-v-posoka-sofiya.html", "text": "Полицейски патрул, с регистрационен номер 9865, снабден с радар е разположен при тунела „Траянови врата“ в посока София, предаде репортер на Агенция „Фокус.\r\nТрафикът на автомагистрала „Тракия“ е изключително натоварен\r\nПатрул, с регистрационен номер 1204, снабден с радар е разположен на изхода на град Пещера в посока Пазарджик.\r\n„Фокус“ призовава водачите да шофират внимателно и със съобразена скорост.", "date": "2017.10.22", "title": "АМ „Тракия“: Полицейски патрул е разположен при тунела „Траянови врата“ в посока София"}
{"url": "http://www.focus-news.net/news/2017/10/22/2449239/cbs-news-siriyskite-demokratichni-siliosvobodiha-nay-golemiya-petrolen-kladenets-na-siriya-ot-boytsite-na-islyamska-darzhava.html", "text": "Водената от САЩ коалиция заяви, че съюзнически бойци са завзели най-големия петролен кладенец на Сирия от частите на „Ислямска държава“, предава CBS News. \r\n„Сирийските демократични сили“, които са съставени от кюрдски и арабски милиции, са получили военновъздушна подкрепа от коалицията на САЩ, за да завземат петролния кладенец Ал-Омар. \r\nВодената от САЩ коалиция заяви, че това е станало при „бърза и широко мащабна военна операция“. \r\nПо-рано  базираната в Лондон „Сирийска обсерватория за човешки права“ каза, че правителствените сили в района на кладенеца (САА – Сирийската арабска армия) , са били отблъснати от „Ислямска държава“.Симеон Миланов", "date": "2017.10.22", "title": "CBS News: „Сирийските демократични сили“освободиха най-големия петролен кладенец на Сирия от бойците на „Ислямска държава“"}
{"url": "http://www.focus-news.net/news/2017/10/22/2449240/middle-east-monitor-premierat-na-yemen-zayavi-che-yemenski-ribari-sa-plenili-iranski-korab-s-19-moryatsi.html", "text": "Ирански кораб с 19 моряци на борда, е бил пленен от йеменски рибари, заяви премиерът на Йемен, цитиран от Middle East Monitor.\r\nОт иранска страна нямаше официална реакция на твърденията на Ахмед Обейд бин Дагр. Една от иранските информационни агенции, за която се твърди, че е официозна написа, че според йеменското правителство, което Техеран не признава, ирански кораб е бил пленен. Симеон Миланов", "date": "2017.10.22", "title": "Middle East Monitor: Премиерът на Йемен заяви, че йеменски рибари са пленили ирански кораб с 19 моряци"}
{"url": "http://www.focus-news.net/news/2017/10/22/2449241/stara-zagora-kmetat-zhivko-todorov-poluchi-sertifikat-za-prinos-v-podkrepa-na-razhdaemostta-v-balgariya.html", "text": "Кметът на Община Стара Загора Живко Тодоров получи днес сертификат за особен принос за съхраняването на българското ДНК. Това съобщиха от пресцентъра на Община Стара Загора. Градът бе един от 10-те български града, в които се проведе най-мащабното Свето кръщение на новородени деца в съвременната история на България – Националното кръщене. Това стана по време на кампанията в подкрепа на раждаемостта “Направи го за България”. \r\nЗа всяка споделена бременност Движение за национална кауза (ДНК) осигурява минимум 1 лев на фондация „Искам бебе\" в помощ на двойките с репродуктивни проблеми. Инициативата е под патронажа на Патриарх Неофит и Българската православна църква. \r\nВ Стара Загора родителите-участници можеха да избират за кръстници освен свои близки и популярния телевизионен водещ Антон Хекимян, който стана духовен баща на 11 деца. Ритуалът извърши Негово Високопреосвещенство Старозагорския митрополит Киприан, заедно със свещенослужители от храм “Св. Въведение Богородично”.", "date": "2017.10.22", "title": "Стара Загора: Кметът Живко Тодоров получи сертификат за принос в подкрепа на раждаемостта в България"}
{"url": "http://www.focus-news.net/news/2017/10/22/2449242/bbc-ispanskiyat-vanshen-ministar-othvarli-tvardeniyata-che-poemaneto-na-palen-kontrol-nad-kataluniya-e-ravnoznachno-na-prevrat.html", "text": "Испанският външен министър Алфонсо Дастис отхвърли твърденията, че поемането на пълен контрол над Каталуния от страна на испанското правителство, е равнозначно на „преврат“, предава BBC .\r\nАгенция „Фокус“ припомня, че говорителят на каталунския парламент заяви, че мерките на централната власт в Берлин представляват „преврат“.\r\n„Ако някой се е опитал да направи преврат, то това е каталунското регионално правителство“, каза Дастис. Симеон Миланов", "date": "2017.10.22", "title": "BBC: Испанският външен министър отхвърли твърденията, че поемането на пълен контрол над Каталуния е равнозначно на „преврат“"}
{"url": "http://www.focus-news.net/news/2017/10/22/2449243/dnevnikhr-harvatskoto-pravitelstvo-predstavi-plan-za-nasarchavane-na-selskiya-turizam-kato-chast-ot-programata-za-razvitieto-na-selskite-rayoni.html", "text": "Министерството на туризма на Хърватия представи план за насърчаване на селския туризъм като част от програмата за устойчиво развитие на селските райони в страната, предава информационният портал Dnevnik.hr. \r\nВъпреки че над 90 % от територията на Хърватия представлява селски райони, този тип туризъм е изключително слабо развит. Единственото изключение е Вуковарско-сремската жупания, където е регистриран внезапен скок от 40 % за първите девет месеца. Но тези цифри се дължат на посещенията на мемориалния комплекс във Вуковар, а не на нощувките на посетители, привлечени от възможностите за селски туризъм в района,  \r\nЛипсата на гости не е единственият проблем, пред който е изправен селският туризъм в Хърватия. Множеството проверки и разпоредби спъват развитието на тази специфична форма на почивка, която набира все повече почитатели. Поради тази причина хърватското туристическо министерство прие план за действие, който предвижда опростяване на административните процедури за представителите на бранша, желаещи да развиват бизнес, свързан със селски туризъм. Загреб обещава и стартирането на широка кампания за рекламирането му. По този начин хърватските власти се надяват не само да допринесат за развитието на селския туризъм, но и да подпомогнат устойчивото развитие на районите и да предотвратят обезлюдяването им.  Тереза Герова", "date": "2017.10.22", "title": "Dnevnik.hr: Хърватското правителство представи план за насърчаване на селския туризъм като част от програмата за развитието на селските райони"}
{"url": "http://www.focus-news.net/news/2017/10/22/2449244/sofiya-politseyski-patrul-e-razpolozhen-na-28-km-na-am-trakiya-v-posoka-plovdiv.html", "text": "Полицейски патрул, с регистрационен номер 9855, е разположен на 28 км на АМ „Тракия“ в посока Пловдив, предаде репортер на Агенция „Фокус.  На същото място има и аварирал камион.", "date": "2017.10.22", "title": "София: Полицейски патрул е разположен на 28 км на АМ „Тракия“ в посока Пловдив"}
{"url": "http://www.focus-news.net/news/2017/10/22/2449245/gori-smetishteto-kray-grad-pazardzhik.html", "text": "Гори сметището край Пазарджик, предаде репортер на Агенция „Фокус.  Към момента димът не затруднява движението в района.\r\n„Фокус“ призовава водачите да шофират с повишено внимание.", "date": "2017.10.22", "title": "Гори сметището край град Пазарджик"}
{"url": "http://www.focus-news.net/news/2017/10/22/2449246/egypt-independent-egipetski-sad-osadi-11-dushi-na-smart-po-obvineniya-v-terorizam.html", "text": "Криминалният съд в Гиза осъди 26 души по обвинения в тероризъм, пише Egypt Independent . Съдът даде смъртни присъди на 11 души и доживотни на други 14. Един от обвиняемите, който е непълнолетен, е осъден на 10 години затвор.\r\nДелото е свързано с т.нар. „терористична клетка от Гиза“.\r\nОбвиняемите бяха осъдени по обвинения във формирането на нелегална група, чиято цел е била да наруши конституционно установения ред, както и да попречи на властите да вършат работата си. Властите обвиниха заподозрените и в събирания с цел опит за убийство, унищожаване на обществена собственост, неуспешно нападение срещу двама полицаи, взривяване на полицейски автомобил, кражба на оръжия и производство на експлозиви. Симеон Миланов", "date": "2017.10.22", "title": "Egypt Independent: Египетски съд осъди 11 души на смърт по обвинения в тероризъм"}
{"url": "http://www.focus-news.net/news/2017/10/22/2449247/blagoevgrad-sluzhiteli-na-natsionalniya-park-pirin-sa-napravili-monitoring-na-kafyavata-mechka.html", "text": "Служители на Дирекция „Национален парк Пирин“ проведоха мониторинг на кафява мечка в рамките на Националната система за мониторинг на състоянието на биологичното разнообразие. Това съобщиха за Радио „Фокус“ - Пирин от пресцентъра на Национален парк „Пирин. „На 17 и 18 октомври бяха обходени маршрути, попадащи на територията на Национален парк „Пирин\", както и в част от територията на прилежащи горски стопанства. Служителите установиха следи от жизнена дейност както на кафява мечка, така и на дива свиня, сърна, вълк и други видове, обитаващи Национален парк „Пирин“, уточниха от Дирекцията. Мониторингът се е провел по маршрутния метод, който се прилага ежегодно през есента. „Изборът на сезон се определя от принципа животните да се броят преди раждане на малките, да се броят оцелелите след активния сезон мечки и от разпределението на мечките от наличието на хранителни ресурси през този сезон. Методиката се осъществява на основата на търсене и намиране на следи от жизнена дейност на мечката и тяхното точно измерване“, съобщиха от Национален парк „Пирин\".\r\nЛора КАЛЧЕВА", "date": "2017.10.22", "title": "Благоевград: Служители на Националния парк „Пирин“ са направили мониторинг на кафявата мечка"}
{"url": "http://www.focus-news.net/news/2017/10/22/2449248/afp-shinzo-abe-obeshta-da-deystva-tvardospryamo-severna-koreya.html", "text": "Японският премиер Шинзо Абе обеща да действа „твърдо“ спрямо Северна Корея, след като спечели голяма победа на предсрочните избори в Япония, предаваAFP . Един от ключовите въпроси в предизборната кампания бе именно севернокорейската заплаха.\r\n„Както обещах на изборите, непосредствената ми задача ще е да се разправя твърдо със Северна Корея“, заяви Абе.\r\n„За такова нещо се изисква силна дипломация“, добави премиерът. Симеон Миланов", "date": "2017.10.22", "title": "AFP: Шинзо Абе обеща да действа „твърдо“спрямо Северна Корея"}
{"url": "http://www.focus-news.net/news/2017/10/22/2449249/lokalno-makedoniya-pochivkite-v-gartsiya-poskapvat-ot-sledvashtoto-lyato.html", "text": "Лоша новина за туристите, които планират да прекарат следващата си лятна почивка в слънчева Гърция - от 2018 г. ваканцията в южната ни съседка ще поскъпне заради въвеждането на нова такса за престой, пише македонското електронно издание \"Локално\", като се позовава на гръцкия портал Indider.gr.\r\nНовият данък за туристически престой ще се изчислява като фиксирана сума на ден и на стая, и ще бъде определян в зависимост от типа настаняване. Отседналите в петзвездни хотели ще трябва да предвидят допълнителен разход от четири евро на ден, докато почиващите в хотели с категория една или две звезди ще плащат по 50 евро цента повече за ден от престоя си. За гостите на тризвездните хотели таксата ще бъде в размер на 1,5 евро на ден, а на четиризвездните - три евро, \r\nТаксите ще бъдат включени в общите разходи за престой и гостите няма да бъдат таксувани отделно.\r\nПредставителите на хотелиерския бранш в Гърция са категорични, че налагането на допълнителна такса е абсурдно, тъй като туризмът е един от малкото сектори на гръцката икономика, който устоява на кризата. Гърция вече има най-високите данъчни ставки за туристически услуги в сравнение с други конкурентни средиземноморски страни. Според неотдавнашно проучване, на 100 евро, които един четиризвезден хотел в Гърция получава от гостите, над 33 евро отиват за данъци.\r\nТурция прилага най-ниската ставка от 8%, Кипър - 9%,  а в Италия и Испания данъкът за хотелските услуги е 10%. Тереза Герова", "date": "2017.10.22", "title": "\"Локално\" (Македония): Почивките в Гърция поскъпват от следващото лято"}
{"url": "http://www.focus-news.net/news/2017/10/22/2449250/yanka-chukalova-tsentar-za-nastanyavane-ot-semeen-tip-selo-ahmatovo-kapatsitetat-na-sotsialnata-institutsiya-e-zapalnen-povecheto-ot-nastanenite-sa-mladi-hora.html", "text": "Капацитетът на Центъра за настаняване от семеен тип за лица с умствена изостаналост в село Ахматово, община Садово, е запълнен. Това каза за Радио „Фокус“ – Пловдив директорът на социалната институция Янка Чукалова. По думите ѝ повечето от настанените са млади хора на възраст между 20 и 40 години. „Капацитетът на центъра е 12 потребители. В момента броят е запълнен – настанени са 7 мъже и 5 жени. От социалните дирекции казват, че има хора, които чакат да бъдат настанени. Винаги, когато сме имали свободно място, много бързо се настанява нов човек. При нас повечето от потребителите са от Пловдивска област, но има също от София и Хасково“, коментира Чукалова. Тя каза още, че за потребителите се осигуряват 24-часови грижи от персонала. „Служителите на социалната институция са управител, домакин, социален работник, двама специалисти по социални дейности, трудотерапевт и четирима санитари. За да е възможно 24-часовото функциониране на центъра, работят по трима души на смяна“, посочи Янка Чукалова. По думите ѝ материалната база на социалната институция е много добра. „Когато се разкри услугата, всичко беше чисто ново. Потребителите са настанени по двама в стая. Разполагат си с отделен гардероб, отделни легла, нощни шкафчета и шкафове за обувки. Създадени са три коридора, в които са обособени по две стаи, а в единия от тях има обособени три стаи. Във всеки коридор има баня и тоалетна, които обслужват потребителите на две стаи. Във всяко помещение има телевизор, включително и в трапезарията, където настанените се събират и се хранят. Отоплението е осигурено чрез климатици във вяска стая. Храненето е организирано чрез кетъринг. Първоначално колективът беше поел задачата да готви, но това изисква много време и пъргавина. След като бе осигурен кетъринг, вече персоналът има много повече време за трудотерапия и социални дейности, да се занимава с потребители и да полага необходимите грижи за тях“, обясни Янка Чукалова. Тя добави, че при възможност се организират екскурзии за потребителите на центъра няколко пъти годишно.\r\nТони МИХАЙЛОВ", "date": "2017.10.22", "title": "Янка Чукалова, Център за настаняване от семеен тип - село Ахматово: Капацитетът на социалната институция е запълнен, повечето от настанените са млади хора"}
{"url": "http://www.focus-news.net/news/2017/10/22/2449251/the-asahi-shimbun-gubernatorat-na-tokio-i-lider-na-opozitsionnata-partiya-kibo-no-tose-izvini-na-yaponskite-grazhdani-i-poe-otgovornost-za-izbornata-zaguba.html", "text": "Губернаторът на Токио и лидер на опозиционната партия „Кибо но То“ („Надежда“, бел.р.) призна, че действията и изказванията й, може да са довели до изборната загуба, пише The Asahi Shimbun .\r\n„Извинявам се, че причиних дискомфорт на избирателите, заради думите и делата ми по време на кампанията“, каза Юрико Койке.\r\nАнализатори и широката японска общественост смятат, че слабите резултати на „Кибо но То“ се дължат на действията на Юрико Койке, която отхвърли сътрудничеството с редица представители на либералната опозиция в Япония.\r\nАгенция „Фокус“ припомня, че консервативният премиер Шинзо Абе и неговата Либералдемократическа партия спечелиха изборите с голямо мнозинство. Симеон Миланов", "date": "2017.10.22", "title": "The Asahi Shimbun: Губернаторът на Токио и лидер на опозиционната партия „Кибо но То“се извини на японските граждани и пое отговорност за изборната загуба"}
{"url": "http://www.focus-news.net/news/2017/10/22/2449252/d-r-stefan-kisimov-planinski-spasitelen-otryad-smolyan-v-planinata-ni-debnat-opasnosti-ezhednevno-i-navsyakade-nyama-bezopasna-planina.html", "text": "В планината ни дебнат опасности ежесезонно, ежедневно и навсякъде, няма безопасна планина. Това каза за Радио „Фокус” – Смолян д-р Стефан Кисимов, началник на Планински спасителен отряд – Смолян. По думите му понятие като безопасна планина няма, защото човек може да се загуби дори и в парк. „Вярно е, че Родопите е по-мека планина, но и тук стават инциденти, дори и фатални. Затова когато човек излиза в планината, винаги трябва да има едно наум”, каза д-р Кисимов. Спасителят обясни, че човек може да загуби ориентация по различни причини. По думите му това може да се дължи на моментно състояние или на слабост от психична гледна точка. „Имали сме най-разнообразни случаи на загубени, дори в курорта Пампорово, който е обозначен с улици като град. Губят се деца,  младежи, психично болни хора, възможно е навсякъде човек да се загуби”, посочи д-р Кисимов. За да не се стига до неприятни и непредвидени ситуации в планината, спасителят препоръча да се спазват някои правила, касаещи тяхната безопасност. \"Винаги трябва туристите да се обаждат на някого, когато излизат в планината. Да оставят координати или посока на маршрута, къде смятат да отидат. По трасето също е желателно да се обаждат, както и когато пристигнат. Нужно е винаги да излизат със заредени телефони. Да имат в себе си минимален набор за спешна самопомощ и малко превързочни материали. Да носят винаги вода и да бъдат с подходяща екипировка, съобразена със сезона\", каза още Кисимов.\r\nДаниела БОЙКОВА", "date": "2017.10.22", "title": "Д-р Стефан Кисимов, Планински спасителен отряд – Смолян: В планината ни дебнат опасности ежедневно и навсякъде, няма безопасна планина"}
{"url": "http://www.focus-news.net/news/2017/10/22/2449253/afp-reks-tilarsan-nastoya-iranskite-militsii-da-napusnat-irak.html", "text": "Държавният секретар на САЩ Рекс Тилърсън настоя иранските „милиции“ да напуснат Ирак, предава AFP. Тилърсън каза това по време на пресконференция в Риад, където е на посещение за разговори с високопоставени представители на Саудитска Арабия.\r\n„Със сигурност сега след като борбата (срещу „Ислямска държава“, бел.р.) идва към края си, иранските милиции в Ирак, трябва да се приберат у дома“, каза Тилърсън.\r\n„Всички чуждестранни бойци трябва да си отидат“, добави той.Симеон Миланов", "date": "2017.10.22", "title": "AFP: Рекс Тилърсън настоя иранските милиции да напуснат Ирак"}
{"url": "http://www.focus-news.net/news/2017/10/22/2449255/kyustendil-bibliotekata-kam-chitalishte-zora-v-dupnitsa-poluchi-kato-darenie-biografichnata-kniga-pat-ot-zemyata-do-raya.html", "text": "Библиотеката към читалище „Зора” – Дупница получи поредно дарение. Това каза пред Радио „Фокус” – Кюстендил Валентина Алексиева, главен библиотекар към читалището. По думите ѝ дарителят е Еличка Персиядова, която е родена в Дупница, но от дълги години живее в Израел. Тя е дарила на читалищната библиотека биографичната си книга „Път от Земята до Рая”. Това е четвъртата книга на авторката, която е посветена на спомени от тежкото ѝ детство и нелеките изпитания, през които е преминала. Авторката е известна в Дупница като солистка в оперетния театър и в първия в града вокален състав, а също и с артистичните си изяви от младежките години, когато е присъствала активно в културния живот на Дупница.\r\nВенцеслав ИЛЧЕВ", "date": "2017.10.22", "title": "Кюстендил: Библиотеката към читалище „Зора” в Дупница получи като дарение биографичната книга „Път от Земята до Рая”"}
{"url": "http://www.focus-news.net/news/2017/10/22/2449256/aktsenti-v-sutreshniya-blok-dobro-utro-balgariya-na-radio-fokus-na-23-oktomvri.html", "text": "Ще обяви ли Каталуния едностранно независимост и имат ли полезни ходове Мадрид и Барселона за изход от кризата? Очаквайте с анализ проф. Анна Кръстева, експерт по европейска и международна политика. След поредния протест на полицаите с искане за по-високи възнаграждения, ще си стиснат ли ръцете синдикатите и ръководството на МВР? По темата ще разговаряме с председателя на Синдикалната организация на служителите в МВР Валентин Попов. Пореден инцидент с туристка в планината се размина без сериозни последствия. Достатъчно подготвени ли сме, за да се предпазим от опасностите в планината? Полезни съвети ще потърсим от ПСС към БЧК. След 9.00 часа ще върнем назад в историята, за да си спомним за създаването на ВМОРО. Жив ли е и днес идеалът за национално обединение? По темата ще чуем историкът проф. Пламен Павлов. Ще ви разкажем и за най-интересните експонати в Палеонтологичния музей в Асеновград. Наш гид ще бъде Тони Михайлов от Радио „Фокус“ - Пловдив. \r\nТези и още теми в „Добро утро, България“ от 6.00 до 10.00 с водещ Евелин Цанева.", "date": "2017.10.22", "title": "Акценти в сутрешния блок „Добро утро, България“ на Радио „Фокус“ на 23 октомври"}
{"url": "http://www.focus-news.net/news/2017/10/22/2449257/reuters-sled-izbornata-si-pobeda-shinzo-abe-mozhe-da-promeni-patsifistkata-konstitutsiya-na-yaponiya-za-da-otgovori-na-severnokoreyskata-zaplaha.html", "text": "Управляващата коалиция на японския премиер Шинзо Абе спечели голямо мнозинство на провелите се избори, което може да доведе до промяна на конституцията, предава Reuters. \r\nОчаква се водената от либералдемократите коалиция да спечели 311 места в долната камара на японския парламент, която има 465 депутати.  Това увеличава възможността Абе да прокара отдавна желаната от него конституционна реформа.\r\nЯпонската конституция, която е изработена от американски експерти след Втората световна война, забранява поддържането на въоръжени сили, и отрича правото на Япония да води война завинаги. Член 9-ти на конституцията е отговорен за тези неща, макар и японските правителства да го тълкуват като забрана за въоръжени сили, но не и за „Сили за самозащита“ (както се наричат армията, флота и авиацията на страната, бел.р.). Японският премиер отдавна настоява за ревизиране на член 9-ти, за да може Япония да развие пълноценно въоръжените си сили на фона на севернокорейската заплаха и актуалните световни тенденции и опасности.\r\nФинансовият анализатор Хиденори Суезава заяви, че сега след като коалицията на Абе доминира парламента, въпросът за конституцията ще се окаже първостепенен.\r\n„Първо, искам да задълбоча дебата и да имам колкото се може повече хора, които да са съгласни с това“, заяви Абе за конституционните промени. Симеон Миланов", "date": "2017.10.22", "title": "Reuters: След изборната си победа Шинзо Абе може да промени пацифистката конституция на Япония, за да отговори на севернокорейската заплаха"}
{"url": "http://www.focus-news.net/news/2017/10/22/2449258/pregled-na-mezhdunarodnite-novini-do-18-chasa-agentsiya-fokus.html", "text": "Бойната авиация на САЩ и коалицията оглавявана от тях, е бомбардирала Ракка по същия начин, по който е бомбардиран Дрезден по времето на Втората световна война. В рамките на операцията по освобождаването на града от терористите от „Ислямска държава“ са загинали хиляди мирни сирийци, заяви в неделя официалният представител на Министерството на отбраната на Русия генерал-майор Игор Конашенков.\r\n„Ракка наследи съдбата на Дрезден от 1945 година, заличен от лицето на земята от англо-американските бомбардировачи“, заяви генералът.\r\nКакто вече агенция „Фокус“ информира, Конашенков изрази съмненията на руското военно ведомство относно целите, поради които Вашингтон, Париж и Берлин възнамеряват да отделят милиони долари и евро за възстановяването на мирния начин на живот в града, като според неговите думи, те „по-скоро се стремят да заметат следите от варварските си бомбардировки, погребали в руините на Ракка хиляди „освобождавани“ от „Ислямска държава“ мирни жители“.\r\n*** Министър-председателят на Япония Шиндзо Абе постигна впечатляваща победа на предсрочните парламентарни избори в Япония, проведени в неделя. Според предвижданията на японските медии, резултатите поставят Абе на пътя да стане най-дълго служилият премиер на страната.\r\nКонсервативната коалицията на Абе, съставена от Либерално-демократическата партия и партия „Комейто“ , е на път да спечели 311 места в 465-местния парламент, според местните медии.\r\n*** Лидерите на Каталуния настояха, че ще отхвърлят всеки опит на Мадрид да наложи директно управление над автономния регион, задълбочавайки кризата между Мадрид и Барселона, възникнала заради заплахите на каталунския лидер да обяви независимост на провинцията от Испания.\r\nВ събота, испанският премиер Мариано Рахой обяви плановете си да разпусне каталунския парламент, използвайки неизползван член на испанската конституция, като обеща да отстрани лидерите на региона възможно най-скоро и да организира нови избори.\r\nТова е най-сериозната заплаха, която е отправял Рахой, откакто в Каталуния се проведе плебсицит на 1 октомври. От своя страна, близо половин милион души протестираха срещу решението в провинциалната столица Барселона. Демонстрантите викаха „Свобода! Свобода! Свобода!“ и  „Рахой, Рахой, значи знаеш, че напускаме!“\r\nКаталунският лидер Карлес Пучдемон беше сред хилядите демонстранти, но не обяви независимост, както беше заплашил една седмица по-рано.\r\nТой каза, че „каталунските институции и народа на Каталуния не могат да приемат тази атака“, по време на телевизионно обръщение, в което обвини Мадрид, че иска да „унижи“ каталунския народ.\r\n„Това, което се прави с Каталуния, е директна атака срещу демокрацията и отваря вратите за злоупотреби от същия вид навсякъде, не само в Каталуния“, подчерта Пучдемон.\r\nДруги каталунски политици също се опълчиха срещу Рахой. Един от парламентарните лидери Карме Форсадел обвини испанския премиер в „огромна политическа безотговорност“ и че е „преминал всички линии“. „Той обяви фактически преврат, с който се опитва да превземе каталунските институции“, убеден е Форсадел. „Няма да отстъпим и крачка назад. Ние сме избрани от народа на тази страна като легитимни представители и като публични служители ние сме на тяхно разположение“.\r\n*** Американските въоръжени сили извършиха въздушен удар в източната афганска провинция Нангархар, която граничи с Пакистан. При американския удар бяха елиминирани 40 въоръжени бойци, за които се смята, че са близки до „Ислямска държава“.\r\nГоворителят на регионалните сили за сигурност в провинцията, Хазрат Хусейн заяви, че въздушният удар е бил насочен срещу скривалища на въпросните бойци по границата с Пакистан.\r\n„Двама командири на Даеш („Ислямска държава“, бел.р.), а именно Кари Куран и Кари Фида, които ръководеха лагера, в който се обучаваха самоубийствени атентатори. Те, както и още няколко местни и чуждестранни бойци бяха елиминирани в Ачин“, заяви той.\r\n*** Десетки хиляди граждани в цяла Япония бяха посъветвани да се евакуират заради тайфуна „Лан“. В японските летища  бяха прекратени стотици полети, а редица жп гари прекратиха работа в изборния ден на страната, заради приближаването на природната стихия до бреговете на Япония.\r\nТайфунът „Лан“ е 4-та категория буря. Той се движи в североизточна посока с 50 километра в час, заявиха от Японската метеорологична агенция.\r\n„Вятърът и дъждът ще станат по-силни до вечерта, тъй че вземете мерки, колкото се може по-рано, за предпочитане преди да се стъмни“, предупредиха властите.\r\nТайфунът ще засегне основния японски остров Хоншу.\r\n***Водената от САЩ коалиция заяви, че съюзнически бойци са завзели най-големия петролен кладенец на Сирия от частите на „Ислямска държава“. \r\n„Сирийските демократични сили“, които са съставени от кюрдски и арабски милиции, са получили военновъздушна подкрепа от коалицията на САЩ, за да завземат петролния кладенец Ал-Омар. \r\nВодената от САЩ коалиция заяви, че това е станало при „бърза и широко мащабна военна операция“. \r\nПо-рано  базираната в Лондон „Сирийска обсерватория за човешки права“ каза, че правителствените сили в района на кладенеца (САА – Сирийската арабска армия) , са били отблъснати от „Ислямска държава“.\r\n*** Криминалният съд в Гиза осъди 26 души четирима, от които отсъстващи, по обвинения в тероризъм. Съдът даде смъртни присъди на 11 души и доживотни на други 14. Един от обвиняемите, който е непълнолетен, е осъден на 10 години затвор.\r\nДелото е свързано с т.нар. „терористична клетка от Гиза“.\r\nОбвиняемите бяха осъдени по обвинения във формирането на нелегална група, чиято цел е била да наруши конституционно установения ред, както и да попречи на властите да вършат работата си. Властите обвиниха заподозрените и в събирания с цел опит за убийство, унищожаване на обществена собственост, неуспешно нападение срещу двама полицаи, взривяване на полицейски автомобил, кражба на оръжия и производство на експлозиви.\r\n*** Японският премиер Шинзо Абе обеща да действа „твърдо“ спрямо Северна Корея, след като спечели голяма победа на предсрочните избори в Япония. Един от ключовите въпроси в предизборната кампания бе именно севернокорейската заплаха.\r\n„Както обещах на изборите, непосредствената ми задача ще е да се разправя твърдо със Северна Корея“, заяви Абе.\r\n„За такова нещо се изисква силна дипломация“, добави премиерът.\r\n*** Държавният секретар на САЩ Рекс Тилърсън настоя иранските „милиции“ да напуснат Ирак. Тилърсън каза това по време на пресконференция в Риад, където е на посещение за разговори с високопоставени представители на Саудитска Арабия.\r\n„Със сигурност сега след като борбата (срещу „Ислямска държава“, бел.р.) идва към края си, иранските милиции в Ирак, трябва да се приберат у дома“, каза Тилърсън.\r\n„Всички чуждестранни бойци трябва да си отидат“, добави той.", "date": "2017.10.22", "title": "Преглед на международните новини до 18 часа (Агенция „Фокус“)"}
{"url": "http://www.focus-news.net/news/2017/10/22/2449259/legendi-za-balgariya-predaniya-za-manastir-sv-nikolay-s-skravena.html", "text": "Село Скравена - дестинация, наситена с история и легенди. Селото е разположено в северната част на Ботевградската котловина, на двата бряга на р. Бебреш. По-голямата част от него е на десния бряг на реката и се нарича „селото“, а по-малката част е на левия бряг и носи името „Паланката“. През селото минава шосето Ботевград-Мездра-Враца.\r\nВ предаването „Легенди за България“ на радио „Фокус“ авторът на книгата „Летопис на манастира „Св. Николай Чудотворец“  с. Скравена“ Василия Стойнова разказа някои от преданията за скравенския манастир „Св. Николай“. Тя уточни, че в двора му се намира вековен дъб, за който калугерка обяснявала през годините, че е от времето на цар Иван Шишман. Действително се е оказало така. „Идваха от БАН, изследваха и се установи, че дъбът е на близо 600 години. Просто не могат да му се измерят кръговете“, казва Стойнова. \r\nМанастирът се намира на около 2 км от селото в някогашната местност Грамаде и води началото си от времето на траките и римляните. Стойнева уточни, че в близост са разкрити 12 чукли (могили) от тракийско време, които са разкопани от иманяри. По думите й са открити костадинки – монети от времето на Константин Велики. В една от чуклите в местността „Свети Петър”, в землището на с. Скравена, е намерено погребение от тракийско време, кон и цяло оборудване за него. Според Василия Стойнева това показва, че по времето на траките над днешното село Скравена, в подстъпите на планината е имало селище – Грамаде. \r\nПо думите й селището достигнало цветущо развитие по време на Второто българско царство. Грамаде е било ръководен орган в околията.  При падането на България под турско робство селището е разрушено до основи, а манастирът е сринат със земята. \r\nМалко под него, в равната част някои от останалите живи селяни създават днешното село Скравена. Друга част от тях са избягали, когато турците са наближили, във Видинския вилает и в гъстите гори на Кулска околия са създали град Грамада. \r\nПрез цялото това време на 9 май скравенци са ходили на това място, което е било обрасло с тръни и покрито с камъни, и са правили водосвет за здраве и спасение. Останал е споменът, че е имало манастир и мястото е свято.\r\n Василия Стойнова разказа легендата на свещеник Филип Иванов, роден и израснал в с. Скревена, но служил в с. Чурек. , разказа Стойнова. \r\n Не до тук спират разказите за Скравенския манастир. През есента на 1945 г. в Скравена е дошла жена от град Ребърково – Вела. , спомня си Василия Стойнова. \r\n Известна е и монахиня Людмила, която е поддържала манастира „Св. Николай“ в Скравена. Стойнова разказа за болна жената, която през август 2008 г. заедно с мъжа си, сестра му и около 10-годишно момче са отишли при нея. , припомня си Стойнова.", "date": "2017.10.22", "title": "„Легенди за България“: Предания за манастир „Св. Николай“, с. Скравена"}
{"url": "http://www.focus-news.net/news/2017/10/22/2449260/rts-sarbiya-v-sarbiya-sazdadoha-natsionalen-savet-za-razvitieto-na-turizma.html", "text": "Правителството на Сърбия прие на свое заседание тази седмица решение за създаване на Национален съвет за развитие на туризма, предава Radio televizija Srbije (RTS). Председател на новия орган ще бъде настоящият министър на търговията, туризма и телекомуникациите Расим Ляич. \r\nЦелта на Националния съвет е да установи координация и комуникация на всички заинтересовани страни с цел развитие на туристическата индустрия, и позициониране на Сърбия на туристическата карта на света, стана ясно от съобщение, разпространено от правителствената пресслужба,  Задачата на органа ще бъде да работи за повишаването на конкурентността на Сърбия в областта на туризма, както и за постигането на по-добър бизнес климат за представителите на бранша.  Тереза Герова", "date": "2017.10.22", "title": "RTS (Сърбия): В Сърбия създадоха Национален съвет за развитието на туризма"}
{"url": "http://www.focus-news.net/news/2017/10/22/2449261/plyus-infomakedoniya-vmro-dpmne-iska-referendum-otnosno-dogovora-za-dobrosasedstvo-s-balgariya-dokato-sdsm-zayavi-che-na-mestnite-izbori-grazhdanite-sa-pokazali-mnenieto-si.html", "text": "От ВМРО-ДПМНЕ заявиха, че ще предложат инициатива за провеждането на референдум относно Договора за добросъседство с България, предава „Плюс Инфо“. \r\nОт македонската опозиция казаха, че подкрепят европейската интеграция на Македония, но не одобряват Договора за добросъседство с България, който според тях ощетява македонската нация. Партията на Никола Груевски подчерта, че македонските граждани имат право да се произнесат по този договор, който „носи трайни последици за македонската идентичност“.\r\nОт своя страна управляващите от СДСМ заявиха, че ВМРО-ДПМНЕ се опитва да прикрие изборната си загуба. Социалдемократите казаха, че своебразен референдум за договора с България, са били провелите се местни избори, на които СДСМ спечели.\r\n„Резултатите от първия кръг на местните избори недвусмислено доказват ясната поддръжка, която гражданите дават за единството и сътрудничеството, вместо враждебността и омразата, които се ширеха при ВМРО-ДПМНЕ и Никола Груевски в продължение на 11 години“, казаха от СДСМ. Симеон Миланов", "date": "2017.10.22", "title": "„Плюс Инфо“(Македония): ВМРО-ДПМНЕ иска референдум относно договора за добросъседство с България, докато СДСМ заяви, че на местните избори гражданите са показали мнението си"}
{"url": "http://www.focus-news.net/news/2017/10/22/2449262/plovdiv-obrabotki-sreshtu-grizachi-shte-se-izvarshvat-v-rayonite-severen-i-trakiya-v-dnite-23-i-24-oktomvri.html", "text": "На 23 и 24 октомври шахтите в районите „Северен“ и „Тракия“ в Пловдив ще се обработват срещу гризачи. Това съобщиха за Радио „Фокус“ – Пловдив от ОП „Дезинфекционна станция“. На 25 и на 26 октомври ще се зареди препарат срещу гризачи в шахтите на територията на районите „Южен“ и „Западен“. От Дирекция „Екология и управление на отпадъците” призовават жителите на града да съдействат за провеждане на акцията по дератизация, като не паркират своите автомобили върху дъждоприемните шахти в часовия диапазон от 8.00 до 15.00 часа в дните на обработка.\r\nСпециализираната акция е втора за 2017 година и включва обработката срещу гризачи на около 16 000 шахти в шестте района на град Пловдив. Акцията започна на 16-ти и ще приключи на 26 октомври. Вече са обработени шахтите в районите „Централен“ и „Източен“.\r\nТони МИХАЙЛОВ", "date": "2017.10.22", "title": "Пловдив: Обработки срещу гризачи ще се извършват в районите „Северен“ и „Тракия“ в дните 23 и 24 октомври"}
{"url": "http://www.focus-news.net/news/2017/10/22/2449263/vladislav-antonov-lovno-ribarsko-sdruzhenie-midzhur-stremim-se-da-ne-dopusnem-razprostranenie-na-afrikanska-chuma-po-divite-svine.html", "text": "Стремим се да не допуснем разпространение на африканска чума по дивите свине, каза за Радио „Фокус“ – Видин Владислав Антонов, специалист по лова в Ловно-рибарско сдружение „Миджур“ – Чупрене. Той посочи, че още с откриването на лова на едър дивеч на 1 октомври ловците от сдружението са отстреляли 20 диви прасета. „Стремим се да имаме по-добър улов при дивете прасета и с отстрел да намалим популацията им. На територията на страната африканска чума по дивите прасета няма. Но огнище на тази болест има в Северна Румъния“, обясни Антонов. Той добави, че председатели на ловни сдружения, чиито територии са покрай река Дунав, са споделяли, че стада от диви прасета преминават от Румъния на нашия бряг, плувайки през реката. „Притеснителна е тази информация, особено след заболяването открито в Румъния. За това отбелязвам добрият отстрел на диви прасета, който имахме в началото на сезона. Дано болестта да не преминава на нашата територия“, каза Антонов.\r\nАнна ЛОЗАНОВА", "date": "2017.10.22", "title": "Владислав Антонов, Ловно-рибарско сдружение „Миджур“: Стремим се да не допуснем разпространение на африканска чума по дивите свине"}
{"url": "http://www.focus-news.net/news/2017/10/22/2449264/radio-svobodna-evropa-tetovo-e-grad-s-izklyuchitelen-potentsial-za-planinski-turizam-no-e-izpraven-pred-seriozen-problem-s-otpadatsite.html", "text": "Разположеният в полите на Шар планина македонски град Тетово има изключителен потенциал за развитието на планински туризъм, но е изправен пред сериозния проблем с отпадъците, предава радио \"Свободна Европа\" в местната си редакция. \r\nНа всеки 150 метра в околностите на града има нерегламентирани сметища, а нерешеният проблем с изграждането на местно депо за отпадъци е причина Тетово да заема челно място в класацията за градовете с най-замърсен въздух в страната. Местните жители споделят, че картината, която изниква в съзнанието им при споменаването на града, е пръснатият навсякъде боклук, \r\nОсвен с депото, жителите на Тетото имат проблем и с водоснабдяването. Предстои проверка на това дали новопостроената пречиствателна станция ще предложи трайно решение на проблема. Занемарената инфраструктура също създава сериозни затруднения на местните жители.\r\nГражданите на Тетово виждат спасението в туризма, който може да осигури средства за финансирането на редица проекти за подобряване на условията на живот в града. Затова не е учудващо, че привличането на повече туристи бе включено в партийната кампания за изборите за местна власт, първият тур от които бе проведен на 15 октомври.  Тереза Герова", "date": "2017.10.22", "title": "Радио \"Свободна Европа\": Тетово е град с изключителен потенциал за планински туризъм, но е изправен пред сериозен проблем с отпадъците"}
{"url": "http://www.focus-news.net/news/2017/10/22/2449265/sport-grigor-dimitrov-zagubi-finala-v-stokholm-sreshtu-del-potro.html", "text": "Григор Димитров загуби финала в Стокхолм срещу Хуан Мартин Дел Потро и не успя да завоюва четвърта титла за годината. Българинът отстъпи с 4:6, 2:6 пред отлично играещият аржентинец в мач продължил  почти час и половина. Дел Потро пращаше сервиси със скорост от 220 километра в час, а рекордът му беше от 240 км. Димитров записа шеста загуба от осемте си срещи с аржентинеца след серия от две поредни победи.\r\nГригор Димитров ще изиграе още един турнир преди финалите в Лондон. Поканен с „Уайлд Кард“ българинът започва срещу квалификант на турнира във Виена.", "date": "2017.10.22", "title": "Спорт: Григор Димитров загуби финала в Стокхолм срещу Дел Потро"}
{"url": "http://www.focus-news.net/news/2017/10/22/2449266/reuters-britanskite-medii-i-sotsialni-mrezhi-saobshtavat-za-zalozhnicheska-situatsiya-v-uorikshar.html", "text": "Британската полиция заяви, че разследва все още продължаващ „инцидент“ в почивен парк в Нанитон, Централна Англия, предава Reuters. Властите призоваха гражданите да избягват областта.\r\nУорикшърската полиция не даде допълнително информация по случая, но в социалните мрежи се говори за въоръжен мъж, който е взел заложници.\r\nМедиите съобщиха, че пътищата водещи до района са отцепени от полицията. Симеон Миланов", "date": "2017.10.22", "title": "Reuters: Британските медии и социални мрежи съобщават за заложническа ситуация в Уорикшър"}
{"url": "http://www.focus-news.net/news/2017/10/22/2449267/pazardzhik-v-grada-shte-se-provede-biznes-obuchenie-posveteno-na-onlayn-targoviyata-i-vazmozhnostite-pred-malkiya-i-sreden-biznes-za-uvelichavane-na-prodazhbite.html", "text": "В града ще се проведе бизнес обучение – семинар на тема „Онлайн търговията и възможностите пред малките и средните предприятия за увеличаване на продажбите“, съобщиха организаторите на проявата. Обучението се организира от Изпълнителната агенция за насърчаване на малките и средните предприятия съвместно с „АПИС Европа“ АД и Българска агенция за експортно застраховане. Участието на представителите на малки и средни предприятия е безплатно. По време на семинара ще бъдат дискутирани теми, засягащи силата на електронната търговия, като още едно средство за повишаване възможностите на малките и средните предприятия за реализация на стоки и услуги, както на вътрешния, така и на международните пазари. Лекторите Петя Василева, мениджър продажби и адвокат Пепа Марникас, Софийска адвокатска колегия ще запознаят участниците с особеностите, детайлите и правните аспекти на онлайн търговията. Участниците ще имат възможност да задават своите въпроси, както по отношение на продажбите през интернет и етапите от износа на една пратка, така и за нормативните изисквания. Семинарът ще се проведе на 25 октомври от 10.00 часа в зала „Архитектурен съвет“ на Община Пазарджик.", "date": "2017.10.22", "title": "Пазарджик: В града ще се проведе бизнес обучение, посветено на онлайн търговията и възможностите пред малкия и среден бизнес за увеличаване на продажбите"}
{"url": "http://www.focus-news.net/news/2017/10/22/2449268/predstoyashti-sabitiya-v-stranata-za-23-oktomvri-agentsiya-fokus.html", "text": "***\r\nОт 11.00 часа октомври в зала „Тържествена“ на Централния военен клуб министърът на туризма Николина Ангелкова и министърът на земеделието, храните и горите Румен Порожанов ще представят съвместен проект „Сподели България“.\r\n***\r\nОт 11.00 часа министърът на здравеопазването проф. Николай Петров ще открие ремонтираните Клиника по детска хирургия и Спешно приемно отделение – деца с противошокова зала към УМБАЛСМ „Н. И. Пирогов“. На събитието е поканен да присъства и министър-председателят Бойко Борисов. \r\n***\r\nМинистърът на правосъдието Цецка Цачева ще приеме председателите на Синдиката на служителите в затворите в България (ССЗБ) и на Синдикат „Охрана“ във връзка с поредица от писма на ССЗБ, в които се настоява за среща с ръководството на Министерството на правосъдието.\r\n***\r\nОт 10.00 часа в зала 2 на Областна администрация ще се проведе среща на министъра на образованието и науката Красимир Вълчев с представители на бизнеса и на работодателски организации от Старозагорска област.\r\n***\r\nОт 18.00 часа заместник-министърът на труда и социалната политика Зорница Русинова ще връчи свидетелства за професионална квалификация на служители на фирма ЦПО „Христов 2008“ ЕООД.\r\n***\r\nОт 09.30 часа София Тех Парк ще се проведе Българският офис на глобалната предприемаческа организация Endeavor организира първата международна конференция Dare to Scale.\r\n***\r\nОт 09.30 часа Специализираният наказателен съд ще гледа делото срещу Огнян М., Георги И., Томи Р., Еленко Ст. и др., обвинени в организиране и ръководене на организирана престъпна група. \r\n***\r\nОт 09.30 часа Специализираният наказателен съд ще гледа делото срещу Алексей П., Антон П., Кирил Т., Марчело Дж. и Янко П., обвинени в организиране и ръководене на организирана престъпна група, създадена с цел изнудване и рекет.\r\n***\r\nОт 09.30 часа в Дома на Европа, ул. „Георги С. Раковски“ 124, ще се проведе дискусия „Българските идеи за Европа: диалог между НПО сектора и правителството“. Форумът ще бъде открит от Росен Плевнелиев, президент на България (2012- 2017) и Огнян Златев, ръководител на Представителството на Европейската комисия у нас.\r\n***\r\nОт 10.00 часа в Голямата зала на Университета за Национално и Световно Стопанство ще се проведе конференция на тема „Сигурността на Република България в многополюсен свят”.\r\n***\r\nОт 10.00 часа на Паметника на загиналите революционери от Македония, Беломорска Тракия и Одринско, намиращ се в София на бул. „Стефан Стамболов“ № 2, ще се проведе тържествено поднасяне на венци по повод 124 години от основаването на ВМРО.\r\n***\r\nОт 10.00 часа в Пресклуб \"Журналист\" на ул. \"Граф Игнатиев\" № 4, ет. 3, ще се проведе извънреден брифинг на Председателя на Управителния съвет на Съюза на българските журналисти Снежана Тодорова по повод учредяването на Световен журналистически форум „Един пояс – един път” в КНР с участието на СБЖ.\r\n***\r\nОт 10.00 часа Специализираният наказателен съд ще гледа делото срещу Радослав К., Генчо П., Венцислав П., Георги Ст., обвинени в организиране и ръководене на организирана престъпна група.\r\n***\r\nОт 10.00 часа Специализираният наказателен съд ще гледа делото срещу Пламен В., обвинен в изнудване.\r\n***\r\nОт 10.00 часа Специализираният наказателен съд ще гледа делото срещу Мартин А., Валери Александров, Иван И., Христо Хр., Николай Ст., обвинени в организиране и ръководене на организирана престъпна група.\r\n***\r\nОт 10.00 часа Специализираният наказателен съд ще гледа делото срещу Александър М., Костадин Д., Станимир М., обвинени в организиране и ръководене на организирана престъпна група.\r\n***\r\nОт 10.00 часа Специализираният наказателен съд ще гледа делото срещу Митко М., Снежана Р., Асен М. и Златан М., обвинени в организиране и ръководене на организирана престъпна група.\r\n***\r\nОт 10.00 часа в сградата на БТПП, ул. Искър 9, етаж 1, зала А, Българската търговско – промишлена палата съвместно с Европейска търговска камара на Камбоджа организират презентация на тема: „Икономиката на Камбоджа“.\r\n***\r\nОт 11.00 часа Специализираният наказателен съд ще гледа делото срещу Калоян Пр., Любомир С., Михаил Д., Панайот М., обвинени в организиране и ръководене на организирана престъпна група.\r\n***\r\nОт 11.30 часа в Главната дирекция „Национална полиция” ще се проведе церемония по предоставянето на нови мотоциклети на СДВР.\r\n***\r\nОт 12.00 часа в Национален пресклуб БТА Обединени евангелски църкви в България (ОЕЦ) организира пресконференция във връзка с честването на 500 години от Реформацията и инициативите за отбелязване на юбилея.\r\n***\r\nОт 13.00 часа на пешеходния мост над бул. „България“ до НДК за четвърта поредна година Камарата на строителите в България (КСБ) и вестник „Строител“ със съдействието на Столичната община организират изложба „Виж София – където строителството среща историята с бъдещето“. Събитието ще бъде открито от председателя на Управителния съвет на КСБ инж. Николай Станков и от кмета на Столичната община Йорданка Фандъкова.\r\n***\r\nОт 13.00 часа в Метростанция СУ „Св. Климент Охридски“, източен коридор, изход посока бул. „Цар Освободител“ ще бъде даден стартът на второто издание на проекта „Поезия в метрото“.\r\n***\r\nОт 13.30 часа Специализираният наказателен съд ще гледа делото срещу Ангел П., Анатоли А., Цветомир Ц., Нина М. и др., обвинени в организиране и ръководене на организирана престъпна група.\r\n***\r\nОт 13.30 часа Специализираният наказателен съд ще гледа делото срещу Ангел П., Красен Н., Лазар К., обвинени в организиране и ръководене на организирана престъпна група.\r\n***\r\nОт 14.00 часа в сградата на БТПП Българската търговско-промишлена палата съвместно с Посолството на Ислямска Република Иран в София и Иранската палата на търговията, промишлеността, мините и земеделието организира двустранни срещи с ирански предприемачи.\r\n***\r\nОт 14.30 часа Специализираният наказателен съд ще гледа делото срещу Димитър Б., молба за изменение на мярка за неотклонение. \r\n***\r\nОт 15.00 часа Специализираният наказателен съд ще гледа делото срещу Петър Ст., Боян Т., Бисер И., Бранимир Ст., обвинени в организиране и ръководене на организирана престъпна група.\r\n***\r\nОт 15.00 часа 5 състав на софийски градски съд ще гледа делото Пламен Христов (охранителят, обвинен, че е намушкал 19-годишен младеж в МОЛ, чл.115 НК).\r\n***\r\nОт 16.00 часа Специализираният наказателен съд ще гледа делото срещу Иван Г., Чавдар Г. и Павел Б., обвинени в в организиране и ръководене на организирана престъпна група.\r\n***\r\nОт 18.30 часа в ателие-книжарница „Къща за птици”  ще се проведе октомврийската среща\r\nот цикъла беседи „Книгата на книгите“ на тема: „Живата връзка между предание и писание“. \r\n***\r\nОт 18.30 часа на ул. „Дунав“ №43 ще се проведе заключителна конференция за резултатите на разработения от Фондация „Очи на четири лапи“ проект за Апробиране на методика за обучение на DIABETIC ALERT DOGS” (DAD) - кучета за сигнализиране на хипогликемични кризи, финансиран от Телус Интернешънъл.\r\n***\r\nОт 19.30 часа в Sofia Event Center, Paradise Center ще се проведе най-престижният благотворителен бал в България - Вечер на добродетелите 2017.\r\n***\r\nОт 20.00 часа в зала 1 на НДК ще бъде представен спектакълът на национален фолклорен ансамбъл „Българе“ – „Осмото чудо“.\r\n***\r\nОт 14.30 часа в офиса на ГЕРБ на ул. „Рибарска“ 2 народният представител Диана Саватева ще се запознае с проблемите на жителите на град Царево. \r\n***\r\nОт 11.00 часа в офиса на ГЕРБ Ивелина Василева ще се срещне с граждани. \r\n***\r\nОт 10.00 часа в х-л „Черно море“ /конферентна зала, 1 етаж/ ще се състои тазгодишното издание на „Пътуващ салон на образованието“.\r\n***\r\nОт 18.00 часа в зала „Европа“ на Фестивален и конгресен център-Варна ще се проведе Филмов фестивал SOFIA BITING DOCS.\r\n***  \r\nОт 10.30 часа в ДГ \"Пролет\" ще се проведе Кампания \"Деца четат на деца\". \r\n***  \r\nОт 12.30 в ОУ \"Христо Ботев\" ще се проведе \"Да четем заедно\" на тема \"Будители народни\" – кампания, съвместно с НЧ \"Надежда-1869\", сред ученици от началния курс . \r\n***  \r\nОт 13.30 часа в библиотека на \"Надежда-1869\" Клуб приятели на книгата - среща с ученици от ХГ и СГИ на тема \"Будители народни\". \r\n***  \r\nОт 19.00 часа в театралния салон на \"Надежда-1869\" ще бъде представен Музикален спектакъл \"Под небето на Париж\". \r\n***\r\nОт 15.00 часа в залата на Симфониета Видин ще се проведе Седмата регионална среща на ученическите клубове \"Млади възрожденци\". Кметът на Община Видин Огнян Ценков ще поднесе приветствие към участниците в събитието.\r\n***\r\nОт 17.30 часа в Регионалния исторически музей ще бъде открита изложбата  „Атон в рисунки и фотографии“.\r\n***\r\nОт 10.00 часа в сградата на кметството в село Търнава народният представител от ГЕРБ – Враца Красен Кръстев ще проведе изнесен приемен ден.\r\n***\r\nОт 11.00 часа в Ритуалната зала на Военен клуб – Враца във връзка със 120-та годишнина от откриването на Военен клуб – Враца ще бъде представена книгата \"Забравени герои\", както и непознати до момента документи за дейността на местния гарнизон и значението за Военния клуб за развитието на културния живот в града.\r\n***\r\nОт 16.00 часа в офиса на ГЕРБ – Враца на бул. \"Демокрация\" №2 народният представител от ГЕРБ инж. Петя Аврамова организира приемна за граждани.\r\n***\r\nОт 14.00 часа в клуба на ГЕРБ народните представители от ГЕРБ-Добрич Даниела Димитрова и Пламен Манушев организират приемна.\r\n***\r\nОт 9.15 часа пред сградата на Окръжен съд – Пазарджик жителите на община Септември ще проведат мирен протест срещу водената недалновидна политика на кмета на Община Септември.\r\n***\r\nОт 9.00 часа в 10 зала на Пловдивския окръжен съд ще се гледа делото срещу подсъдимите Мартин П., Светлин С., Владимир Е., Радослав К., Петьо П., Валери Б. и Милко Д. Те са обвинени за палежи, кражби и увреждане на чуждо имущество. \r\n***\r\nОт 9.00 часа в 5 зала на Пловдивския окръжен съд ще се гледа делото с подсъдими Асен И., Михаил К., Юсуф А., Кристина Д. и Христо Р. Те са обвинени в придобиване с цел разпространение на високорисково наркотично вещество. \r\n***\r\nОт 9.00 часа  във 2 зала на Пловдивския окръжен съд ще се гледа делото срещу подсъдимия Илиян Р. Той е обвинен в умишлено убийство по особено жесток начин на приятелката си. \r\n***\r\nОт 9.30 часа в 1 зала на Пловдивския окръжен съд ще се гледа делото срещу Александър Б. Срещу него е повдигнато обвинение в това, че е избегнал установяването и плащането на данъчни задължения в особено големи размери.\r\n***\r\nОт 10.00 часа Общинските съветници от ГЕРБ организират приемни за граждани. Даниела Дженева ще се срещне с граждани от 17:00 до 18:00 часа в офиса на ГЕРБ в район „Южен”, ул. „Академик Петър Динеков”№ 1А. Спартак Николов ще приеме граждани от 17:00 до 18:30 часа в офиса на ГЕРБ в район „Източен” на ул. „Коста Паница”№5. Вихър Захов ще разговаря с граждани от 17:00 до 18:30 часа в офиса на ГЕРБ в район „Източен” на ул. „Коста Паница”№5. Вера Тоскова ще се срещне с граждани от 16:00 до 18:00 часа в офиса на ГЕРБ в район „Тракия” в жк. „Тракия”бл.91. Александър Радев ще приеме граждани от 17:30 до 19:00 часа в офиса на ГЕРБ в район „Централен” на ул. „Прага” № 2. Атанас Узунов ще разговаря с граждани от 17:30 до 19:00 часа в офиса на ГЕРБ в район „Южен” на ул. „Академик Петър Динеков” №1А.\r\n***\r\nОт 13.00 часа в централата на ул. „Гладстон“ 13 пресконференция по актуална градска тема ще даде народният представител от „Обединени патриоти“ и председател на Комисията по въпросите на децата, младежта и спорта в Народно събрание на Република България Славчо Атанасов.\r\n***\r\nОт 13.30 часа в зала 11 на Пловдивския районен съд ще се гледа делото срещу Огнемира К. Срещу нея е повдигнато обвинение за причиняване на имотна вреда в големи размери чрез измама. \r\n***\r\nОт 18.30 часа в Дома на киното на ул. „Гладстон“ ще се състои безплатна прожекция на филма \"Анжел Вагенщайн: Изкуството е оръжие\". На прожекцията ще гостуват режисьорът на филма Андреа Саймън, както и Анжел Вагенщайн.\r\n***\r\nОт 14.00 часа в Историческия музей ще бъде открита изложбата “Заменхоф – създател на езика есперанто”.\r\n***\r\nОт 09.30 часа общинските съветници от ГЕРБ–Сливен Живко Минчев и Здравко Костадинов ще проведат срещи с граждани. \r\n***\r\nОт 09.00 часа в залата на Община Опан ще се проведе среща-разговор с народния представител Емил Христов\r\n***\r\nОт 10.00 часа в зала 2 на Община Стара Загора ще се проведе Регионално съвещание по проблемите на зимната поддръжка и дежурство по републиканската пътна мрежа.\r\n***\r\nОт 19.00 часа в Драматичен театър ще бъде представен спектакълът „За сушата и сватбите“.\r\n***\r\nОт 19.30 часа в Куклен театър ще бъде представен спектакълът „Жените от портокаловите градини“.\r\n***\r\nВ Регионална библиотека „Дора Габе“ ще се проведе Музикална витрина по повод 135 години от рождението на Имре Калман.\r\n***\r\nОт 10.00 часа в заседателната зала на Община Хасково ще се проведе пресконференция за проект „Подобряване на градската среда чрез благоустрояване на междублокови и вътрешно-квартални пространства и изграждане на достъпна архитектурна среда в град Хасково\".  \r\n***\r\nОт 14.00 часа в зала 2 на Областна администрация Шумен ще бъде представен годишен анализ на здравно-демографското състояние и здравната мрежа в област Шумен за 2016 година.", "date": "2017.10.22", "title": "Предстоящи събития в страната за 23 октомври (Агенция „Фокус”)"}
{"url": "http://www.focus-news.net/news/2017/10/22/2449269/yanka-chukalova-tsentar-za-nastanyavane-ot-semeen-tip-selo-ahmatovo-tselta-ni-e-da-osigurim-ravnopostaveno-uchastie-na-vsichki-potrebiteli-v-zhivota-na-obshtnostta.html", "text": "Целта на Центъра за настаняване от семеен тип за лица с умствена изостаналост в село Ахматово, е да създаде условия за равнопоставено участие на всички потребители в живота на местната общност. Това каза за Радио „Фокус“ – Пловдив директорът на социалната институция Янка Чукалова. Тя обясни, че социалната услуга е разкрита по проект на 1 ноември 2013 година. „От декември 2014 година Центъра за настаняване от семеен тип за лица с умствена изостаналост в село Ахматово вече продължава своята дейности като държавно делегирана. Същността на услугата в центъра е да осигури среда, близка до семейната, при която лицата получават необходимата им индивидуална грижа и подкрепа за водене на относително самостоятелен и независим живот. Центърът представлява сравнително нова форма социални услуги, насочена към пълнолетни лица, имащи нужда от 24-часова грижа. Целта на услугата е подобряване на качеството на живот чрез осигуряване на постоянна грижа и подкрепа на всички, които са настанени при нас. Налага се нови стил и метод на работа, включващ социална защита, реална интеграция на хората, трудотерапия, обучение и пълноценно включване в живота на общността на хората с умствени увреждания“, посочи Янка Чукалова. Тя каза още, че потребители на социалната услуга в садовското село Ахматово са лица с умствена изостаналост, изведени от специализирани институции за възрастни хора в същото състояние, за които е налице риск от институционална грижа.\r\n„Центърът започна да работи като проект, а сега е държавна делегирана дейност. Ресорното министерство превежда сумите на Общината. Ние се обръщаме към нея и нямаме никакъв проблем по отношение на подкрепа и отзивчивост. Обаче отпусканите средства от държавата не са достатъчни. Служителите на Центъра са на минимална работна заплата и средствата не достигат. Вече два пъти се повишава минималната работна заплата, би следвало да се повишат и отпусканите средства. Все пак осигуряваме 24-часова грижа без значение дали е празник, или не. Съдействаме за задоволяване на ежедневните потребности на всички настанени, в това число за хранене, обличане, обуване, лична и битова хигиена, също за медицинска помощ и за раздаване на лекарствата, които приемат“, коментира Чукалова.\r\nТони МИХАЙЛОВ", "date": "2017.10.22", "title": "Янка Чукалова, Център за настаняване от семеен тип - село Ахматово: Целта ни е да осигурим равнопоставено участие на всички потребители в живота на общността"}
{"url": "http://www.focus-news.net/news/2017/10/22/2449270/fox-news-donald-tramp-pohvali-si-dzinpin-za-kitayskite-deystviya-sreshtu-severna-koreya.html", "text": "Въпреки критиките си към Китай, американският президент Доналд Тръмп похвали китайския си колега Си Дзинпин за действията му срещу Северна Корея, предава Fox News. Тръмп заяви, че Си Дзинпин е „добър мъж“, който помага на САЩ при разрешаването на ядрената криза.\r\n„Той е за Китай, а аз съм за САЩ, ясно? Почваме с това, но имаме много добри, дори бих казал изключителни отношения“, заяви Тръмп в интервю за Fox News.\r\n„Китай наистина ни помага и, с уважение към Северна Корея, но 93 % от нещата, които влизат в нея идват от Китай. Китай е голяма работа“, каза Тръмп. Симеон Миланов", "date": "2017.10.22", "title": "Fox News: Доналд Тръмп похвали Си Дзинпин за китайските действия срещу Северна Корея"}
{"url": "http://www.focus-news.net/news/2017/10/22/2449272/usgs-zemetresenie-s-magnitud-54-po-skalata-na-rihter-be-registrirano-vav-filipinite.html", "text": "Земетресение с магнитуд 5,4 по скалата на Рихтер бе регистрирано на филипинския остров Лусон, съобщиха от Геологическата агенция на САЩ (USGS).\r\nЗеметресението е било усетено в 22:21 местно време (17:21 българско). Епицентърът му е бил на два километра югоизточно от град Путол, който се намира на 50 километра от столицата Манила. \r\nНяма информация за жертви и щети. Симеон Миланов", "date": "2017.10.22", "title": "USGS: Земетресение с магнитуд 5,4 по скалата на Рихтер бе регистрирано във Филипините"}
{"url": "http://www.focus-news.net/news/2017/10/22/2449273/kardzhali-nevzriven-boepripas-e-otkrit-v-zemlishteto-na-selo-buk-rayonat-se-ohranyava-ot-sluzhiteli-na-gd-granichna-politsiya.html", "text": "Невзривен боеприпас е открит в землището на село Бук, районът се охранява от служители на ГД \"Гранична полиция\". Това съобщиха от пресцентъра на Министерство на отбраната. Сигналът за намерения в района на две гранични пирамиди боеприпас е подаден около 18.00 часа днес в Министерството на отбраната. След първоначалния оглед се предполага, че това е противопехотна мина. За да не бъдат допуснати инциденти, районът се охранява от части на ГД \"Гранична полиция\". Специализиран екип от батальона на Сухопътните войски в Хасково ще унищожи боеприпаса на 23 октомври.", "date": "2017.10.22", "title": "Кърджали: Невзривен боеприпас е открит в землището на село Бук, районът се охранява от служители на ГД \"Гранична полиция\""}
{"url": "http://www.focus-news.net/news/2017/10/22/2449274/afp-donald-tramp-zayavi-che-ne-e-protiv-targoviyata-na-frantsiya-i-germaniya-s-iran.html", "text": "Американският президент Доналд Тръмп заяви, че няма против търговията на Франция и Германия с Иран, въпреки отказа си да препотвърди ядреното споразумение, предава AFP .\r\n„Казах им да продължат да си правят парите“, заяви Тръмп.\r\n„Не се притеснявайте, продължавайте да правите пари“, каза бизнесменът за американските съюзници Франция и Германия.\r\n„Те са ми приятели. Наистина. Разбирам се с всички тях, независимо дали става въпрос за Еманюел или Ангела“, подчерта президентът за лидерите на Франция и Германия.\r\n„Нямам идея какво ще се случи със сделката (ядреното споразумение, бел.р.). Просто им казах да продължат да правят пари“, заяви той.\r\nДържавният секретар Рекс Тилърсън също потвърди, че САЩ нямат намерение да пречат на търговските връзки между Иран и Европейския съюз.\r\n„Президентът бе достатъчно ясен, че няма за цел да се намесва в бизнес споразуменията, които европейците могат да сключат с Иран“, подчерта Тилърсън. Симеон Миланов", "date": "2017.10.22", "title": "AFP: Доналд Тръмп заяви, че не е против търговията на Франция и Германия с Иран"}
{"url": "http://www.focus-news.net/news/2017/10/22/2449275/blagoevgrad-svetovnoizvestniyat-hor-yoan-kukuzel-shte-uchastva-v-tarzhestvata-po-povod-170-godini-ot-osveshtavaneto-na-hram-sv-dimitar-v-selo-brezhani.html", "text": "Световноизвестният хор „Йоан Кукузел” ще участва в тържествата по повод 170-ата годишнина от освещаването на храм „Св. Димитър“ в село Брежани на 26 октомври. Това каза за Радио „Фокус“ – Пирин Снежана Стоименова, заместник-председател на сдружение „Хора и традиции“ – село Брежани. Програмата за деня ще започне в 8.30 часа с Празнична литургия, водена от Негово Високопреосвещенство митрополит Серафим и със специалното участие на световноизвестния хор, след което ще има водосвет и курбан за здраве на жителите и гостите на Брежани. Снежана Стоименова коментира, че е направена кампания за събиране на средства за частични ремонти дейности на църквата, за да може храмът да посрещне празника си в подобаващ вид. „След съвместна инициатива на сдружение „Хора и традиции“, църковното настоятелство, кметът на Брежани Благой Стефанов и с изключителното съдействие на кмета на Симитли Апостол Апостолов, Дирекцията по вероизповедания ни дари 5 000 лева, а в момента се отпускат още толкова. Важно е да отбележим, че тези пари едва ли ще стигнат за цялостното стабилизиране на стената на храма, но на този етап е нещо много хубаво и ценно. Това, което направихме, е показателно, че може да се стигне до държавните институции и до Неврокопската епархия, за да се постави дадена проблематика. Храмът се боядисва в момента, а имаме и дарител – г-жа Божинова, която ще направи външно оформление и озеленяване на църквата“, каза още Стоименова. Тя добави, че средствата, с които разполагат, не са много, но чрез тях ще може достойно да посрещнат празника и гостите. „Благодарение на народният представител Стефан Апостолов ще имаме и едно специално художествено осветление на храма“, посочи Стоименова.\r\nЛивия НИНОВА", "date": "2017.10.22", "title": "Благоевград: Световноизвестният хор „Йоан Кукузел” ще участва в тържествата по повод 170 години от освещаването на храм „Св. Димитър“ в село Брежани"}
{"url": "http://www.focus-news.net/news/2017/10/22/2449276/nimh-utre-v-zapadnata-polovina-na-stranata-se-ochakvat-valezhi-ot-dazhd-a-nad-2500-metra-ot-snyag.html", "text": "През нощта от запад облачността ще продължи да се увеличава и вплътнява, но ще се задържи без валежи. Това съобщи за Агенция „Фокус” дежурният синоптик Георги Цеков от Националния институт по метеорология и хидрология (НИМХ) при Българската академия на науките (БАН). Минималните температури ще са между 8° и 13°, в София – около 9°. Утре от запад ще започнат валежи от дъжд, които до вечерта ще обхванат западната половина на страната. Югоизточния вятър в Източна България ще се усили, а вечерта от северозапад с умерен вятър ще започне да нахлува студен въздух. Максималните температури ще са в широки граници – от 13 - 14° в западните райони, до 23 - 24° на места в Източна България. През нощта срещу вторник валежите ще продължат и в източната половина на страната. С преминаването на циклон през Балканския полуостров, атмосферното налягане в страната значително ще се понижи. \r\nНад Черноморието ще преобладава облачно време, но без валежи. Около обяд ще има и временни разкъсвания на облачността. Ще духа умерен до силен югоизточен вятър. Максималната температура на въздуха ще е 17° - 19°, колкото е и температурата на морската вода. Вълнението на морето ще е 2 - 3 бала.  \r\nНад планините ще е облачно, около обяд в масивите от Западна България ще започнат валежи от дъжд, на височина над 2500 метра ще преминават в сняг. В отделни райони ще прегърми. Ще духа умерен до силен южен вятър. Максималната температура на височина 1200 метра ще е около 12°, на 2000 метра – около 6°, като по-топло ще се задържи над източните масиви. \r\nПрез следващите два дни валежите ще продължат. Значителни ще са във вторник в централните, а в сряда в южните райони от страната. Температурите ще се понижат още и максималните ще са предимно между 9° и 14°. Вятърът постепенно ще се ориентира от север, по морския бряг ще се усили. В четвъртък валежите навсякъде ще спрат, а облачността ще се разкъсва, температурите ще са с 2 - 3 градуса по-високи.", "date": "2017.10.22", "title": "НИМХ: Утре в западната половина на страната се очакват валежи от дъжд, а над 2500 метра - от сняг"}
{"url": "http://www.focus-news.net/news/2017/10/22/2449277/reuters-britanskata-politsiya-zayavi-che-intsidentatv-naniton-ne-e-svarzan-s-teroristichna-deynost.html", "text": "Британската полиция заяви, че „продължаващият инцидент“ в Нанитон, не е свързан с „каквато и да е терористична дейност“, предава Reuters.  \r\nАгенция „Фокус“ припомня, че по-рано британските медии и местни граждани съобщиха, че в почивния комплекс в Нанитон има взети заложници.\r\nПолицията не потвърди тези твърдения.\r\n„Полицаите все още се занимават с продължаващия инцидент в парк Бермуда, Нанитон и потвърждават, че той няма нищо общо с каквато и да е терористична дейност“, заявиха от уорикшърската полиция. Симеон Миланов", "date": "2017.10.22", "title": "Reuters: Британската полиция заяви, че „инцидентът“в Нанитон не е свързан с „терористична дейност“"}
{"url": "http://www.focus-news.net/news/2017/10/22/2449278/daily-sabah-turskiyat-pravosaden-ministar-zayavi-che-ankara-ochakva-ekstradiraneto-na-fethullah-gyulen-ot-sasht.html", "text": "Турският министър на правосъдието Абдулхамит Гюл заяви, че Турция очаква екстрадирането от САЩ на Фетхуллах Гюлен, пише Daily Sabah.\r\nПо време на среща с кореспонденти в Анкара, Гюл каза, че Турция е изпълнила законовите процедури, с които да изиска екстрадирането на Гюлен, но все още очаква американския отговор.\r\n„При нормални обстоятелства, една вероятна причина би била достатъчна за екстрадирането на човек. Водачеството на Гюлен в опита за преврат в Турция доби абсолютна сигурност, да не говорим за вероятна причина“, каза Гюл.\r\n„Не е приемливо за САЩ да пазят лидера на организация, която заплашва Турция“, добави той. Симеон Миланов", "date": "2017.10.22", "title": "Daily Sabah: Турският правосъден министър заяви, че Анкара очаква екстрадирането на Фетхуллах Гюлен от САЩ"}
{"url": "http://www.focus-news.net/news/2017/10/22/2449279/yordan-hristoskov-td-venets-turisticheskite-marshruti-v-botevgradsko-mogat-da-badat-sachetavani-v-zavisimost-ot-razlichnite-nuzhdi-koito-ima-turistat.html", "text": "Туристическите маршрути в Ботевградско могат да бъдат съчетавани в зависимост от различните нужди, които има туристът. Това каза в предаването „Легенди за България“ на Радио „Фокус“  Йордан Христосков, председател на туристическо „Венец“. Във връзка с природните забележителности в Ботевградско, Христосков изброи някои от защитените местности - Дренето край село Литаково и поддържания резерват „Училищна гора“ в землището на село Боженица. „Мухалница, известна още като жабешкото блато. Става въпрос за блато, в което става най-дългата миграция на планинската жаба“, обясни той.  Относно пешеходните маршрути в района, Йордан Христосков поясни, че те могат да бъдат съчетавани в зависимост от различните нужди, които има туристът. „Държа да отбележа, че в едно от нашите последни проучвания доста голяма част от туристите, които са посетили Ботевград, казват, че това, което силно ги е впечатлило и заради което биха се върнали, е гледката и самата природа. Това търсят в момента туристите“, добави той.\r\nПо думите му маршрутите в Ботевград не са толкова тежки, а по-скоро средни. „Това са маршрутът от град Ботевград до хижа „Рудината“ или съответно от Трудовец до хижа „Рудината“. Даже има идея, която може би скоро ще може да се реализира, за фотосафари по този маршрут - от село Трудовец до хижа „Рудината“. Иначе съвсем леки и приятни са преходите. Има малко по-сложни маршрути като този от село Краево през Ржана планина, по който може да се стигне дори до Асеново, но при него не можем да говорим за нещо кой знае колко сложен маршрут, а по-скоро за една целодневна разходка сред природата“, каза още той.\r\nХристосков уточни, че поставени табели и маркировка има до хижа „Рудината“. „Смея да кажа, че е много трудно някой да се загуби там, тъй като табелите са поставени на разстояние 20 метра една от друга. Има и традиционна планинска маркировка, но е доста избеляла и има нужда от поддържане, за което силно се надявам догодина да отделим съответно време и да можем да я подновим“, обясни той. \r\nОтносно дали се стига лесно до крепостта „Боженишки урвич“ и поддържана ли е тя, Йордан Христосков заяви: „Крепостта е доста достъпна. До така наречената Боженишка поляна има асфалтов път. Там спокойно може човек да си остави превозното средство независимо дали е организирана група с автобус, или хора с личен автомобил“. Той поясни, че пътеката е отбелязана, така че да може човек да се изкачи спокойно. По думите му в края на пътеката се намира мястото, където е открит каменният надпис на севаст Огнян. „Той е един от обектите от национално значение. Подобен ценен обект е и скалната църква. В момента съществува идея тези обекти в крепостта да бъдат обединени в един комплекс, за да може по-лесно да се работи в насока опазване, реставриране и показване на това културно наследство. Отгоре наистина гледката е изключително красива и трябва да бъде достъпна за хората“, коментира още Христосков.", "date": "2017.10.22", "title": "Йордан Христосков, ТД „Венец“: Туристическите маршрути в Ботевградско могат да бъдат съчетавани в зависимост от различните нужди, които има туристът"}
{"url": "http://www.focus-news.net/news/2017/10/22/2449280/the-times-of-israel-sasht-smyatat-che-postiganeto-na-izraelsko-palestinski-mir-shte-otneme-mnogo-vreme-kakto-i-otstapki-ot-strana-na-hamas.html", "text": "Високопоставен американски държавен служител заяви, че според администрацията на президента Тръмп, израелско-палестинското мирно споразумение няма да се материализира за „една нощ“, предава The Times of Israel. Това изказване дойде, докато специалният пратеник на САЩ за региона е на серия от срещи с египетски представители за обсъждане на споразумението за палестинско единство между „Хамас“ и „Фатах“.\r\nОт САЩ настояват „Хамас“ да отхвърли насилието, да се разоръжи и да признае Израел, ако искат да са част от правителството на единството, което ще преговаря за мир с израелците.  Симеон Миланов", "date": "2017.10.22", "title": "The Times of Israel: САЩ смятат, че постигането на израелско-палестински мир ще отнеме много време, както и отстъпки от страна на „Хамас“"}
{"url": "http://www.focus-news.net/news/2017/10/22/2449281/kyustendil-sotsialniyat-dom-v-selo-prekolnitsa-e-podsiguren-s-tvardo-gorivo-za-otoplenie-prez-zimata.html", "text": "Социалният дом в село Преколница е подсигурен с твърдо гориво за отопление. Това каза пред Радио „Фокус” – Кюстендил Радмила Рангелова, зам.-кмет на Община Кюстендил. По думите ѝ домът в Преколница се намира на отдалечено място от рамките на града, там храната се осигурява от „Домашен социален патронаж”. Домът е подготвен за зимата. Закупени са въглища, така че да бъде осигурено и отоплението. „В рамките на града всички социални услуги също се подготвят за зимата и се надяваме да няма някакви тежки форсмажорни метеорологични условия, с които да попаднем в ситуация на невъзможност да изпълняваме функцията си на доставчик на социални услуги”, каза Радмила Рангелова. Домът за възрастни хора с умствена изостаналост е специализирана институция за предоставяне на социални услуги извън обичайната домашна среда на лица над 18 години с интелектуални увреждания, които не са в състояние сами да организират и задоволяват своите жизнени потребности.\r\nВенцеслав ИЛЧЕВ", "date": "2017.10.22", "title": "Кюстендил: Социалният дом в село Преколница е подсигурен с твърдо гориво за отопление през зимата"}
{"url": "http://www.focus-news.net/news/2017/10/22/2449282/tass-izbiratelnite-sektsii-v-sloveniya-zatvoriha-vrati.html", "text": "Избирателните секции в Словения затвориха врати в 19:00 местно време (20:00 българско), предава ТАСС . \r\nОфициалните резултати ще бъдат публикувани на сайта на Централната избирателна комисия на Словения, когато ще стане ясно дали ще се проведе втори тур. Симеон Миланов", "date": "2017.10.22", "title": "ТАСС: Избирателните секции в Словения затвориха врати"}
{"url": "http://www.focus-news.net/news/2017/10/22/2449283/dvama-dushi-zaginaha-pri-sbivane-v-diskoteka-v-starozagorskoto-selo-panicherovo-obzor.html", "text": "Двама души загинаха при сбиване в дискотека в старозагорското село Паничерово. Сигналът за сбиване между две ромски компании е получен в полицията малко след полунощ. По-късно от Центъра са спешна медицинска помощ е получена информация за докарани четирима пострадали, от които двама са починали, а другите двама са с порезни рани. На място веднага са изпратени полицейски екипи. Установена е самоличността им. Пострадалите са прегледани и освободени,  без опасност за живота. Телата на починалите са изпратени за аутопсия. В резултат на проведените оперативно – издирвателни действия е установено, че до сбиването е довел първоначален скандал между двете групи. Установени са участниците, разпитани са свидетели. По случая е образувано досъдебно производство. Продължават процесуално – следствените действия.", "date": "2017.10.22", "title": "Двама души загинаха при сбиване в дискотека в старозагорското село Паничерово (ОБЗОР)"}
{"url": "http://www.focus-news.net/news/2017/10/22/2449284/predstoyashti-mezhdunarodni-sabitiya-za-23-oktomvri-agentsiya-fokus.html", "text": "Каталунските партии ще се срещнат, за да договорят провеждането на ключова парламентарна сесия, на която ще се обсъдят следващите стъпки към независимостта.\r\n***ООН ще е домакин на конференция, чиято цел е да събере 400 милиона долара за рохингите. \r\n*** Иракският външен министър Ибрахим ал Джафари ще се срещне със Сергей Лавров.\r\n*** Европейските министри на труда ще се срещнат.\r\n*** Турският съд ще започне процес срещу 84 души от бизнес средите заради неуспешния опит за преврат.\r\n*** Южнокорейският премиер ще проведе разговори с гръцкия си колега Алексис Ципрас.", "date": "2017.10.22", "title": "Предстоящи международни събития за 23 октомври (Агенция \"Фокус\")"}
{"url": "http://www.focus-news.net/news/2017/10/22/2449285/burgas-v-pomorie-shte-se-provede-nauchna-konferentsiya-posvetena-na-1100-godini-ot-bitkata-pri-aheloy.html", "text": "В Поморие ще се проведе научна конференция, посветена на 1100 години от битката при Ахелой. Това съобщиха от Регионален исторически музей - Бургас. През 2017 г. се навършиха 1100 години от победата на цар Симеон Велики над византийските войски край река Ахелой. Битката, състояла се на 20 август 917 г., е сред най-грандиозните сражения през Средновековието. Според хронистите в нея вземат участие 122 000 войни. В чест на това паметно събитие, в град Поморие ще се проведе международна научна конференция под надслов „Симеонова България в историята на европейския Югоизток: 1100 години от битката при Ахелой”.\r\nПрестижният форум ще събере учените в периода 25 – 28 октомври 2017 г. Самите пленарни четния ще се състоят в няколко секции на 26 и 27 октомври, в които ще вземат участие над 60 учени – историци от България, Русия, САЩ, Австрия, Германия, Канада, Полша, Гърция, Сърбия и Украйна. Те ще представят своите най-нови разработки в областите история, археология, нумизматика, сфрагистика, епиграфика, византинистика, българистика, свързани с темата на конференцията.\r\nОчаква се научната среща в Поморие да се превърне във форум на елита на българската и световна медиевистика, който да даде по-детайлен поглед върху епохата на цар Симеон Велики, Симеоновия „Златен век“ и Първото българско царство.\r\nОрганизатори на престижната конференцията са Община Поморие, Исторически музей – Поморие, Великотърновски университет „Св. св. Кирил и Методий”, Софийски университет „Св. Климент Охридски” и Регионален исторически музей – Бургас.", "date": "2017.10.22", "title": "Бургас: В Поморие ще се проведе научна конференция, посветена на 1100 години от битката при Ахелой"}
{"url": "http://www.focus-news.net/news/2017/10/22/2449286/1-000-balgarski-bebeta-byaha-krasteni-v-edin-den-obzor.html", "text": "1 000 новородени български бебета получиха свето Кръщение и станаха православни християни. Това се случи едновременно в 9 града от страната: София, Пловдив, Варна, Бургас, Стара Загора, Велико Търново, Русе, Враца и Плевен. Инициативата бе на кампанията в подкрепа на раждаемостта „Направи го за България“ и се осъществи под патронажа на Светейшия патриарх Неофит и Българската православна църква. Участниците в кръщенето бяха освободени от задължителната такса за ритуала и получиха безвъзмездно своите кръщелни свидетелства. Лично патриарх Неофит даде своя благослов на новокръстените, техните кръстници и близките им в храм „Св. София“ в столицата. Организаторите предвиждат инициативата да не е еднократен акт, а да продължи и за в бъдеще с цел насърчаване на раждаемостта в страната ни, а приелите светото Кръщение деца да навлязат в православната вяра и живот.", "date": "2017.10.22", "title": "1 000 български бебета бяха кръстени в един ден (ОБЗОР)"}
{"url": "http://www.focus-news.net/news/2017/10/22/2449287/reuters-slovenskiyat-prezident-borut-pahor-specheli-izborite.html", "text": "Словенският президент Борут Прахор спечели изборите, които се проведоха днес, предава Reuters, позовавайки се на данни от екзитполовете.\r\nПахор е спечелил 56,2 % от гласовете, с което има голяма преднина пред кмета на Камник Мариян Шарец, който взима 22,5 % от вота на избирателите.  Симеон Миланов", "date": "2017.10.22", "title": "Reuters: Словенският президент Борут Пахор спечели изборите"}
{"url": "http://www.focus-news.net/news/2017/10/22/2449288/plovdiv-initsiativata-kontserti-na-vazglavnitsi-shte-se-provede-v-regionalniya-istoricheski-muzey-na-5-noemvri.html", "text": "Инициативата „Концерти на възглавници“ ще се проведе в Пловдив на 5 ноември. Това съобщиха за Радио „Фокус“ – Пловдив от дирекция „Култура и културно наследство“ в Общината. Програмата ще бъде представена от 11.00 и 17.00 часа на 5 ноември в Регионалния исторически музей. Събитието е посветено на приближаващия все по-популярен празник Вси Светии и по този повод всички гости са поканени да дойдат облечени като най-любимите си герои и образи от киното, литературата и музиката. Всички маски, костюми и любими аксесоари са разрешени, а най-смелият костюм ще бъде отличен със специална награда.\r\nИнициативата „Концерти на възглавници“ е оценена от публиката като най-престижния и успешен цикъл от класически концерти за деца в България. Брас квинтет ще представи увлекателна програма с най-известните мюзикъли, опери и други жанрове в класическата музика. Един час преди всеки концерт ще се проведе и Работилница на възглавници, в която децата ще могат да изработят красив сувенир за спомен от концерта.\r\nТони МИХАЙЛОВ", "date": "2017.10.22", "title": "Пловдив: Инициативата „Концерти на възглавници“ ще се проведе в Регионалния исторически музей на 5 ноември"}
{"url": "http://www.focus-news.net/news/2017/10/22/2449304/gazeta-express-sled-mestnite-izbori-v-kosovo-v-sedem-golemi-obshtini-shte-se-provedat-balotazhi.html", "text": "Според първоначалните екзитполове след местните избори в Косово най-вероятно ще се наложи провеждането на балотажи в седемте най-големи общини в страната. Те ще бъдат насрочени на 19 ноември там, където никой от кандидатите за кметски пост не е получил поне 50% от гласовете на първи кръг от вота, пише косовският вестник  Gazeta Express.\r\nЦИК на Косово обяви, че избирателната активност в страната е била 43,71%. Избирателните секции са отворили в 7:00 часа сутринта местно време и са затворили в 19:00 часа (8:00 и 20:00 часа българско време). \r\nСпоред екзитпола в столицата Прищина се стрига до балотаж между кандидата на партия „Самоопределение“  Шпенд Ахмети, получил 46,6% от гласовете и този от Демократичната лига Арбан Абраши с 33,7%. \r\nВ Призрен кандидатът на Демократичната партия Шакир Тотай води с 34%, следван от Мутахер Хаскука от „Самоопределение“ с 27,1% и Хатим Баджхаку от Демократичната лига с 20,4%. \r\nВ Гниляне Луфти Хазири от Демократичната лига води с 38,2%, следван от  Сами Куртеши от „Самоопределение“ с 32,6% и от Зенун Паязити от Демократичната партия с 20,4%. \r\nВ Печ кандидатът от Демократичната лига Газменд Мухаджери води с 49,8%, следван от Фатмир Гаши  от „Алианса за бъдеще на Косово“ с 25%. \r\nВ Дяково кандидатът от „Алтернатива“ Мимоза Кушари-Лила води с 38,3%, следвана от Ардиан Гини от „Алианс за бъдеще на Косово“с 33,8%.\r\nВ Митровица кандидатът от Демократичната партия Валдете Идризи води с 35,7%, следван от този на „Съюз Ново Косово“ Агим Бахтири с 22,1% и на Демократичната лига Сафет Камбери с 20,6%. \r\nВъв Феризово кандидатът от Демократичната партия Агим Алиу води с 39,5%, следван от кандидата на Демократичната лига Мухарем Сварка с 31,1% и от Фатон Топали от „Възраждане“ с 23%.  Виктор Турмаков", "date": "2017.10.22", "title": "Gazeta Express: След местните избори в Косово в седем големи общини ще се проведат балотажи"}
{"url": "http://www.focus-news.net/news/2017/10/22/2449305/b92-sarbiya-mestnite-izbori-v-kosovo-kandidatat-na-srabska-lista-pecheli-v-kosovska-mitrovitsa.html", "text": "Кандидатът на \"Сръбска листа\" и настоящ кмет Горан Ракич спечели убедителна победа в изборите за кметското място в Косовска Митровица, най-големия сръбски анклав в страната, предава B92, като се позовава на информация от изборния щаб на партията. Гласуването в града премина без сериозни инциденти.\r\nВ неделя, 22 октомври, гражданите на най-младата държава на Балканите гласуваха на местни избори. Право на глас имаха близо 1,9 млн. души, които избираха измежду 204 кандидата за кметове в 38 общини. Гласуването започна в 7 часа местно време и приключи в 19 часа. За произшествия или опити за измами в изборния ден следяха не само косовските полицаи, но и наблюдатели от ЕС и чужди дипломатически мисии в страната. \r\nСъгласно данните, представени от Централната избирателна комисия (ЦИК), избирателната активност в неделния вот е около 44 %.  Тереза Герова", "date": "2017.10.22", "title": "B92 (Сърбия): Местните избори в Косово - кандидатът на \"Сръбска листа\" печели в Косовска Митровица"}
{"url": "http://www.focus-news.net/news/2017/10/22/2449306/the-hill-broyat-na-voennite-zaginali-v-afganistan-ot-improvizirani-vzrivni-ustroystva-narastva.html", "text": "Броят на американските военнослужещи, станали жертва на импровизирани взривни устройства  Афганистан, бележи ръст, пише   The Hill.\r\nПо данни на Пентагона от началото на април до края на юни 2017 г. подобни устройства са убили или ранили 3043 души при 1143 отделни инциденти в Афганистан. Това е ръст от 17% в сравнение със същия период през 2016 г. Този тип въоръжение от дълго време присъства в арсенала на терористичните организации по света. \r\nАфганистан е единствената държава по света, в която Централното командване на армията на САЩ наблюдава увеличаване на броя на инцидентите и на жертвите, причинени от импровизирани взривни устройства в сравнение с предишния 90-дневен период. В Ирак за същия период са отбелязани с 15% по-малко инциденти и с 30% по-малко жертви в сравнение с предишните 90 дни.Агенция „Фокус“ припомня, че президентът на САЩ Доналд Тръмп се очаква да изпрати допълнителни 4000 войници в Афганистан, където по данни на Пентагона вече са разположени 11 хил. военнослужещи.  Виктор Турмаков", "date": "2017.10.22", "title": "The Hill: Броят на военните, загинали в Афганистан от импровизирани взривни устройства, нараства"}
{"url": "http://www.focus-news.net/news/2017/10/22/2449307/tass-prezidentat-na-egipet-zayavi-che-stoi-zad-zapazvaneto-na-edinstvoto-i-teritorialnata-tsyalost-na-irak.html", "text": "Президентът на Египет Абдел Фатах ас Сиси съобщи по време на срещата си в Кайро с иракския министър-председател Хайдер ал Абади, че правителството му стои зад териториалната цялост на Ирак, отхвърляйки всеки опит за всяването на раздор в страната, предаде  ТАСС.\r\n„Президентът поздрави министър-председателя и съпровождащата го делегация за последователните победи на иракските въоръжени сили във войната срещу „Ислямска държава“ и за успехите при ликвидирането на тази терористична групировка“, съобщи прессекретарят на египетския президент Аля Юсеф. „Той потвърди, че Египет застава зад единството и териториалната цялост на Ирак, а също така подкрепя усилията му по възстановяването на сигурността и стабилността на цялата територия на страната и укрепването на националната сплотеност в нея“, добави той.\r\nИракският министър-председател пристигна в неделя на кратко официално посещение в Кайро в рамките на своята регионална обиколка. След Египет Ал Абади ще се отправи към Йордания и Турция. Виктор Турмаков", "date": "2017.10.22", "title": "ТАСС: Президентът на Египет заяви, че стои зад запазването на единството и териториалната цялост на Ирак"}
{"url": "http://www.focus-news.net/news/2017/10/22/2449308/sta-na-12-noemvri-2017-g-v-sloveniya-predstoi-balotazh-na-prezidentskite-izbori-mezhdu-borut-pahor-i-mariyan-sharets.html", "text": "При 99,29% обработени бюлетини след президентските избори в Словения на балотаж, който ще се проведе на 12 ноември, излизат настоящият държавен глава Борут Пахор, получил 47,08% от гласовете и кметът на град Камник Мариян Шарец с 24,95%, предава  STA .\r\nНа трето място е Романа Томч с 13,73%, на четвърто Людмила Новак със 7,16%, а на пето Андрей Шишко с 2,22%. Останалите четирима кандидати: Борис Попович,  Мая Маковец Бренчич, Сузана Краузе и Ангелка Ликович не получават повече от 2% от гласовете.  Виктор Турмаков", "date": "2017.10.22", "title": "STA: На 12 ноември 2017 г. в Словения предстои балотаж на президентските избори между Борут Пахор и Мариян Шарец"}
{"url": "http://www.focus-news.net/news/2017/10/22/2449309/vesti-online-sarbiya-mestnite-izbori-v-kosovo-srabska-lista-obyavi-pobeda-vav-vsichki-obshtini-sas-srabsko-mnozinstvo-aleksandar-vuchich-privetstva-uspeha-na-partiyata.html", "text": "Партията \"Сръбска листа\" обяви победа на местните избори във всички общини с преобладаващо сръбско население в Косово, предава белградското електронно издание Vesti Online. \r\nПред репортери, събрали се пред изборния щаб, лидерът на \"Сръбска листа\" и настоящ кмет на Косовска Митровица Горан Ракич заяви, че партията печели във всички десет общини със сръбско мнозинство в страната. \r\n\"Ще има втори кръг, но след четири години\", подчерта Ракич, който спечели още един мандат за кметското място в най-големия сръбски анклав в Косово. \r\nПрезидентът на Сърбия Александър Вучич приветства изборния успех на \"Сръбска листа\" в Косовска Митровица и поздрави партията за постигнатите резултати в изборите за местна власт в най-младата държава на Балканите. \r\n\"Победата на \"Сръбска листа\" е победа за Сърбия\", заяви на свой ред директорът на Канцеларията за Косово и Метохия в Белград Марко Джурич.\r\nПо данни на информационния портал Kossev \"Сръбска листа\" вече празнува победата с шампанско, фойерверки и духова музика на открито. \r\nМедии съобщават за изборна победа на кандидата на \"Сръбска листа\" в Звечан, Митровски окръг.\r\nКъм момента не се представят точни данни за резултатите от вота.  Тереза Герова", "date": "2017.10.22", "title": "Vesti Online (Сърбия): Местните избори в Косово - \"Сръбска листа\" обяви победа във всички общини със сръбско мнозинство, Александър Вучич приветства успеха на партията"}
{"url": "http://www.focus-news.net/news/2017/10/22/2449310/redzhep-tayip-erdogan-sayuznitsite-na-turtsiya-tryabva-da-ya-uvazhavat.html", "text": "Президентът на Турция Реджеп Тайип Ердоган заяви, че съюзниците на страната трябва да я уважават. Той добави, че властите в Анкара ще предприемат необходимите мерки за сигурността без разрешение на която и да е държава, пише Hurriyet.\r\n„Където има агитация, където има тормоз срещу нас, ние ще ударим ненадейно някоя нощ“, заяви Ердоган по време на младежко събитие, организирано в Истанбул, от неговата управляваща Партия на справедливостта и развитието. „Турция няма да иска разрешение в такъв случай“, добави той.\r\n„Ние уважаваме тези, с които имаме стратегическо партньорство, стига те да уважават нашите закони“, заяви президентът на Турция. Въпреки, че той не назова нито една държава по време на речта си, той заяви това ден след като осъди САЩ като „недемократична“ държава.  Виктор Турмаков", "date": "2017.10.22", "title": "Реджеп Тайип Ердоган: Съюзниците на Турция трябва да я уважават"}
